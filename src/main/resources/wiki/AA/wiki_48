{"id": "25856", "url": "https://cs.wikipedia.org/wiki?curid=25856", "title": "Ariel Šaron", "text": "Ariel Šaron\n\nAriel Šaron (: , rodným jménem Ariel Scheinerman, přezdívaný Arik; 26. února 1928, Kfar Malal – 11. ledna 2014, Ramat Gan) byl izraelský politik a generál, který v letech 2001 až 2006 zastával úřad izraelského premiéra.\n\nŠaron byl jedním z velitelů v izraelské armádě už od jejího vzniku v roce 1948. Jako výsadkář a později jako důstojník se zúčastnil izraelské války za nezávislost v roce 1948. Stal se jednou z klíčových osobností vzniku elitní jednotky 101 a v pozdějších letech se zúčastnil sinajské, šestidenní, opotřebovací a jomkipurské války. V průběhu své vojenské kariéry byl považován za nejlepšího polního velitele v izraelských dějinách a za jednoho z nejlepších vojenských stratégů všech dob. Po úspěšném útoku na Sinaji během šestidenní války a obklíčení egyptské třetí armády během jomkipurské války, si u izraelské veřejnosti vysloužil přezdívku „král Izraele“.\n\nPo odchodu z armády vstoupil do Liberální strany v rámci pravicového uskupení Gachal a posléze se svou stranou Šlomcijon zakotvil v nejsilnější pravicové straně Likud (nástupce Gachalu). V 70. až 90. letech zastával pět různých ministerských postů v izraelské vládě, z nichž vždy podporoval výstavbu a rozvoj izraelských osad na Západním břehu Jordánu a v Pásmu Gazy. Jednou z vládních pozic byl i post ministra obrany, v němž působil během první libanonské války. Po válce jej Kahanova komise, ustanovená izraelskou vládou, shledala nepřímo odpovědným za masakr civilistů v uprchlických táborech v Sabře a Šatíle, který provedly libanonské křesťanské milice. Komise doporučila Šaronův odchod z pozice ministra obrany a Šaron nakonec, i přes svůj počáteční odpor, rezignoval. V roce 2001 vystřídal Ehuda Baraka ve funkci izraelského premiéra. Jeho vládu ovlivnila probíhající druhá intifáda, provázená palestinskými sebevražednými útoky. V rámci snah o mírové řešení izraelsko-palestinského konfliktu v roce 2004 oznámil svůj plán na jednostranné opuštění osad v Pásmu Gazy. Tento záměr způsobil rozkol v jeho straně Likud, kterou v listopadu 2005 opustil, aby s politiky z dalších stran založil novou centristickou stranu Kadima. Několik měsíců před předčasnými parlamentními volbami, které vypsal a jejichž byl jasným favoritem, utrpěl sérii cévních mozkových příhodu. Po poslední z nich, kterou prodělal počátkem ledna 2006, byl až do své smrti v lednu 2014 v perzistentním vegetativním stavu.\n\nNarodil se v zemědělské vesnici typu mošav Kfar Malal v tehdejší britské mandátní Palestině jako Ariel Scheinerman do rodiny Samuela (Šmu'el) Scheinermana (1896–1956) a Věry (Dvora), rozené Schneerov (1900–1988). Jeho rodiče pocházeli z carského Ruska, a to z měst Brest Litovsk a Mogilev, a seznámili se na univerzitě v gruzínském Tbilisi, kde jeho otec studoval agronomii a matka medicínu. Jejich setkání umožnily dějinné události počátku 20. století (první světová válka a bolševická revoluce), které zmařily, respektive odsunuly, plány Scheinermanových na přesídlení do Palestiny. Otec Samuela Scheinermana, Mordechaj, byl hlavním představitelem sionistického hnutí ve svém rodném městě Brestu Litevském. Zúčastnil se prvního sionistického kongresu v Basileji a posléze připravoval ostatní na přesídlení do Palestiny. V hnutí se spřátelil se Ze'evem Beginem, otcem budoucího izraelského premiéra a Šaronova stranického kolegy Menachema Begina, jehož přivedla v roce 1913 na svět Scheinermanova manželka Mirjam, povoláním porodní asistentka. Když se Begin se Scheinermanem v srpnu 1904 dozvěděli o smrti zakladatele moderního sionismu, Theodora Herzla, chtěli za něj v místní synagoze pronést kadiš, modlitbu za zemřelé. Místní rabín, který si Herzla uctít nepřál, to však zakázal, a tak dvojice vyrazila dveře zamčené budovy, aby se dostala dovnitř a mohla tak učinit.\nMordechaj Scheinerman odešel do Palestiny v roce 1910, aby zde připravil vše na příjezd rodiny. Učil ve městě Rechovot, a pro manželku s dětmi (kromě Samuela měli ještě syna Josefa a dceru Sanu) se vrátil o dva roky později. Nespecifikované komplikace a vypuknutí první světové války a bolševické revoluce však odjezd zmařily a způsobily rozptýlení rodiny po celém světě (Sana odjela do New Yorku, Josef do Paříže a Samuel do Tbilisi). V důsledku rostoucí perzekuce sionistů ze strany bolševiků se Šaronovi rodiče rozhodli pod tlakem událostí Rusko opustit (jeho matce tehdy zbývaly dva roky do dokončení studia medicíny), v únoru 1922 odpluli z gruzínského černomořského přístavu Batumi, kde se předtím vzali, a emigrovali do tehdy již britské mandátní Palestiny. Stali se tak součástí takzvané třetí aliji, židovské migrační vlny, která mířila do Palestiny v letech 1919 až 1923.\nPo příjezdu do Palestiny začal Samuel Scheinerman učit na zemědělské škole Mikve Jisra'el a s manželkou se rozhodoval, kde se usadí. Jednou z možností, která se jim naskytla, byl kibuc Ejn Charod v Galileji. Na vesnicích typu kibuc se jim však nezamlouval kolektivní způsob života bez soukromého vlastnictví, kde by děti vyrůstaly odděleně od rodičů. Volba tak nakonec padla na mošav Kfar Malal, nacházející se asi patnáct kilometrů severně od Tel Avivu. Ve vesnicích typu mošav je sice rovněž důraz na společné hospodaření, na rozdíl od kibuců se zde však klade větší důraz na soukromé vlastnictví. I tak ale těžce snášeli zdejší rovnostářské sklony, a mezi Scheinermanovými a ostatními členy mošavu docházelo ke střetům kvůli rozdílným názorům na povahu komunismu nebo pěstování různých plodin. Postupně se tak rodina ve vesnici ocitla v izolaci, k čemuž přispěla mimořádná polarizace společnosti po atentátu na předního představitele dělnického sionismu Chajima Arlozorova. Ve vesnici dostali přiděleno 8,5 hektaru půdy, na níž hospodařili, a vlastními silami si postavili dřevěný domek a stodolu pro dobytek.\n\nV roce 1926 se Scheinermanovým narodilo první dítě – dcera Jehudit (1926–2013). O dva roky později v roce 1928 přišel na svět Ariel. Obě děti studovaly na zdejší základní škole, avšak kvůli izolaci rodiny je nikdy jejich spolužáci nepozvali k sobě domů. Ačkoliv je rodiče milovali, nikdy nedávali své city znát. Otec na něj byl velmi přísný a požadoval naprostou poslušnost. Scheinermanovi byli umělecky založená rodina, a v tomto duchu vedly i své děti, které posílali na hodiny hudby (Ariel se učil hře na housle). Od deseti let sourozenci pomáhali rodičům na poli. Tehdy Ariel Scheinerman rovněž vstoupil do mládežnického sionistického hnutí ha-No'ar ha-oved ve-ha-lomed. Od třinácti let, kdy dosáhl věku bar micva, se podílel na nočních hlídkách obránců mošavu. Po zdárném dokončení základní školy jej rodiče poslali studovat na gymnázium v Tel Avivu, kam v tu dobu již chodila jeho sestra.\n\nBěhem gymnaziálních studií v roce 1942 ve čtrnácti letech vstoupil do polovojenské organizace Hagana, která zajišťovala obranu židovských osad před útoky arabských ozbrojených skupin, respektive do jejího mládežnického oddílu Gadna. Během tohoto předvojenského výcviku projevil mimořádné schopnosti. Po jeho absolvování se stal členem Hagany, a když v létě 1945 zdárně dokončil středoškolská studia, pokračoval v ilegálním poddůstojnickém kurzu této organizace v kibucu Ruchama. Velmi si přál stát se členem elitních úderných oddílů Palmach, a o svém přání řekl otci. Ten mu odvětil, že ve svém životě může dělat cokoliv, avšak chtěl po něm slíbit jedno: že nikdy nevydá Žida do rukou člověka, který není Žid. V té době totiž začal hon na příslušníky ilegálních disidentských revizionistických skupin Irgun a Lechi, které podnikaly útoky proti Britům, a Palmach je měl chytat a předávat britským úřadům. Do Palmachu proto nakonec nevstoupil, a působil v rámci vesnické policie. Toto období pro něj bylo frustrující, jelikož namísto protibritského odboje se věnoval akcím proti arabským zlodějům a útočníkům. V červenci 1947 se dokonce proti své vůli zúčastnil pátrání po dvou britských seržantech, které unesl Irgun. Paralelně však byl stále aktivní v Haganě a na podzim téhož roku se stal velitelem čety v brigádě Alexandroni.\n\nV září 1947 předložila Zvláštní komise OSN návrh řešení arabsko-židovského konfliktu v podobě plánu na rozdělení Palestiny, podle něhož se mělo území britského mandátu rozdělit na arabský a židovský stát, přičemž Jeruzalém a okolí měl být pod mezinárodním dohledem (). O dva měsíce později, 29. listopadu 1947, jej Valné shromáždění OSN schválilo rezolucí č. 181. V důsledku emocí předcházejících konci britského mandátu vypukla v Palestině v letech 1947 až 1948 občanská válka, v jejímž průběhu došlo k obléhání Jeruzaléma ze strany Arabů, při němž bylo jeho židovské obyvatelstvo postupně odříznuto od zásobování z pobřežní planiny kvůli arabským útokům ve vesnicích v Judských horách, zejména ve strategické soutěsce Ša'ar ha-Gaj. Arabové v blízkosti soutěsky kontrolovali rovněž výšinu Latrun, kde se nacházela někdejší britská pevnost. Situaci obležených Židů dočasně zlepšila operace Nachšon, která na jaře 1948 na několik dnů otevřela cestu zásobovacím koridorům. Následovala operace Makabi. Latrun ale nadále zůstával v arabském držení.\n\nDne 14. května 1948 byla vyhlášena nezávislost státu Izrael, který ještě téhož dne napadly sousední arabské státy v izraelské válce za nezávislost. Na počátku války se Scheinerman zúčastnil první bitvy o Latrun, známé jako operace Bin Nun. Jejím cílem bylo provést hlavní úder z pobřežní planiny, dobýt Latrun a postupovat směrem na Ramalláh, a ulehčit tak obléhanému Jeruzalému. Předtím, než vyrazil do boje, napsal dopis rodičům, v němž uvedl: „Píši Vám na sluncem vyhřáté půdě pole, kde teď odpočíváme. Víc než kdy jindy se cítím spojený s touto zemí a dosud nikdy jsem tak silně nevnímal, do jaké míry nám patří. Právě rozdělujeme uniformy novým brancům brigády [přeživším holocaustu, kteří o několik dní dříve přijeli do Izraele]. Jsou tak bledí a tak strašně hubení!“ Útok byl několikrát odložen a začal až 25. května 1948 kolem páté hodiny ranní. Příslušníci Arabské legie, bránící Latrun, izraelské vojáky zahlédli, a zahájili dělostřeleckou a kulometnou palbu. Jednotky, které mohly, se s četnými ztrátami stáhly. Scheinermanovu četu na bojišti sevřela palba z kulometů, přičemž polovina vojáků padla a další byli ranění. V poledne střelba zintenzivnila, což předpovídalo další arabský výpad. Scheinerman se pokusil zjistit, co se děje, přičemž byl postřelen do břicha a stehna. Radiová komunikace nefungovala, a jelikož situace nevypadala příznivě, vydal rozkaz stáhnout se, přemístit jen lehké zbraně, a ty, kteří nebyli schopni pohybu, nechat na místě. Samotnému se mu podařilo ustoupit jen za pomoci dalšího vojáka, a když se dostali do bezpečí, upadl do bezvědomí. Na izraelské straně si bitva vyžádala 77 mrtvých, 140 raněných a 6 vojáků padlo do zajetí. Koncem května schválila prozatímní vláda vznik Izraelských obranných sil.\nZe zranění se zotavoval v nemocnici v Tel Avivu, kde jej kromě rodičů navštěvovala rovněž 17letá Margalit (Gali) Zimmermanová (cca 1931–1962), jeho budoucí manželka, s níž se seznámil o několik měsíců dříve. Spolu se svou mladší sestrou Lily (1937–2000) patřila mezi rumunské židovské děti, které přežily holocaust. Zpátky do služby se vrátil v červenci 1948, a mezi první úkoly jeho čety, která nově plnila strážní a průzkumnou funkci, bylo získat ostatky téměř tří desítek vojáků, kteří padli při jednom z jordánských útoků. Několik týdnů po návratů k jednotce utrpěl zranění při autonehodě zapříčiněné jeho rychlou jízdou a do služby se opětovně vrátil až na podzim téhož roku. Tentokráte byla jeho jednotka vyslána na jih, kde se v Pásmu Gazy zapojila do posledních bitev izraelské války za nezávislost proti egyptské armádě. Během války za nezávislost (podle jiných zdrojů až v roce 1953) si změnil příjmení z Scheinermana na Šarona. To mu vybral premiér David Ben Gurion podle biblického názvu planiny, kde Scheinerman vyrůstal.\n\nPo skončení války zůstal na žádost velitele brigády Alexandroni v armádě, kde jej povýšili do hodnosti majora. V září 1949 byl přeložen do brigády Golani, kde se stal důstojníkem zpravodajských služeb. Posléze stejnou pozici zastával na generálním štábu centrálního velitelství armády. V létě 1950 se zúčastnil kurzu pro přípravu velitelů praporu, kde byl jeho instruktorem Jicchak Rabin, a kde jej ocenili jako jednoho z nejlepších účastníků. Následně se stal zpravodajským důstojníkem severního velitelství armády. Zde si v roce 1952 získal uznání, když do čela velitelství nastoupil generál Moše Dajan. Bylo to nedlouho poté, co jordánská armáda unesla dva izraelské vojáky střežící hranici, a Dajan se Šarona dotázal, zda by dokázal unést dva vojáky Arabské legie. Druhý den ráno již seděli dva jordánští vojáci v kasárenské věznici, což na Dajana udělalo velký dojem.\n\nKdyž Dajana později téhož roku povýšili a převeleli na generální štáb armády, Šarona rozčilovala rutinnost a nedostatek iniciativy severního velitelství. V kombinaci se zdravotními problémy, způsobenými malárií, která se u něj objevila během války za nezávislost, požádal o propuštění ze služby. Následně cestoval po celém světě. Navštívil příbuzné ve Francii a Spojených státech a spolubojovníky studující ve Spojeném království. Po návratu na podzim 1952 nastoupil ke studiu dějin Blízkého východu na Hebrejské univerzitě v Jeruzalémě. Dne 29. března 1953 se oženil s Margalit Zimmermanovou, která v té době již pracovala jako zdravotní sestra na psychiatrické klinice, s níž se usadil v jeruzalémské čtvrti Bejt ha-Kerem.\n\nV červenci 1953 si Šarona povolal velitel jeruzalémské brigády, který jej požádal o zorganizování a vedení trestné výpravy, jejímž cílem měla být likvidace Mustafy Samueliho, jednoho z nejaktivnějších fedajínů, kteří podnikali vražedné útoky na izraelské civilisty. Každý rok při nich zahynulo více než sto Izraelců. Šaron vyhýbavě odpověděl, že jej za několik dní čeká důležitá zkouška z historie, na což mu velitel brigády odvětil: „Jsou lidé, kteří dějiny studují, a pak ti, kdo je tvoří. Musíš si vybrat.“ Úkol nakonec přijal, ale operace skončila fiaskem. Ve své zprávě následně navrhl řadu opatření, týkající se výcviku, vybavení a logistiky, aby se podobný neúspěch již neopakoval. Zpráva se dostala k náčelníkovi generálního štábu Mordechaji Maklefovi, který ještě téhož měsíce Šarona předvolal, a navrhl mu, aby vytvořil novou speciální jednotku 101, a stal se jejím velitelem. Toto zvláštní komando bylo přímo podřízené generálnímu štábu armády. Šaron nabídku přijal a opustil Hebrejskou univerzitu, kde předtím osm měsíců studoval.\nŠaron si pro svou elitní jednotku vybral zhruba padesát mužů, které podrobil tvrdému výcviku. Společně pak podnikali odvetné operace za útoky palestinských fedajínů vedené z Jordánskem ovládaného Západního břehu Jordánu a Egyptem ovládaného Pásma Gazy. Kromě generálního štábu stál za Šaronem i premiér David Ben Gurion, který k němu choval city téměř otcovské. Díky tomu měl 26letý major k premiérovi volný přístup. K nejtvrdším represáliím přistoupila jednotka 101 v říjnu 1953 poté, co arabské komando na předměstí Tel Avivu zavraždilo mladou ženu, její tříletou dceru a rok a půl starého syna. Odvetná operace s kódovým názvem Šošana byla namířena proti palestinské vesnici Kibíja na Západním břehu Jordánu, která měla být útočištěm teroristů. Kromě 25 členů jednotky 101 se jí zúčastnila též asi stovka příslušníků 890. výsadkářské brigády. Při vstupu do vesnice zabili většinu členů místní domobrany. Vojáci, střežící přístupové cesty do vesnice ohlásili, že z ní prchá zhruba stovka civilistů. Šaron následně vydal rozkaz vyhodit zdejší domy do povětří, avšak až poté, co se vojáci ujistí, že v nich nikdo není. „Jeho muži pak šli dům od domu z okraje do středu vesnice. Jakmile vnikli do stavení, zjišťovali voláním, zda je ještě někdo uvnitř. Když se nikdo neozval, umístili nálož a proměnili stavení v hromadu suti.“ Celá operace, která později vešla ve známost jako Kibíjský masakr, trvala několik hodin, a bylo při ní vyhozeno do vzduchu 42 domů. Následující den jordánský rozhlas oznámil, že při izraelském útoku přišlo o život 69 osob, většinou civilistů, mezi nimiž byly i ženy a děti.\nŠaron byl v šoku. Ve svých pamětech později napsal: „Nevěřil jsem vlastním uším. V duchu jsem probíral všechny detaily operace. Dospěl jsem tenkrát k závěru, že vesničané čekali, že budeme postupovat jako při jiných odvetných akcích: že zničíme jeden nebo dva domy na okraji lokality a stáhneme se. Proto neutekli, ale skrývali se ve sklepích a jiných úkrytech starých domů a neozvali se, když se vojáci ujišťovali, že jsou obydlí prázdná.“ Útok odsoudila Rada bezpečnosti OSN a Spojené státy americké přerušily Izraeli finanční pomoc. Kritiku Izrael sklidil i v zahraničním tisku; například americký deník \"New York Post\" přirovnal útok k vyhlazení Lidic. Šaron později vzpomínal soukromou schůzku s Ben Gurionem, na níž podle něj premiér prohlásil: „Pro nás není tak důležité, co se o Kibíji říká po světě. Důležité je to, jak ta událost zapůsobila v naší oblasti. To, co se tam stalo, nám umožní tady žít.“ Šaron uznal, že výsledek operace byl tragický, vlastní útok však obhajoval slovy: „Nyní mohli lidé pocítit, že si teroristické gangy dvakrát rozmyslí další útok, když si teď mohou být jisté, že přijde odplata. Kibíja rovněž ukázala jordánské a egyptské vládě, že pokud bude zranitelný Izrael, budou zranitelní i oni.“\n\nŠaron stál v čele speciálních jednotek, které podnikaly přeshraniční odvetné útoky, od roku 1953 do roku 1956. Počátkem roku 1954, když se Moše Dajan stal náčelníkem generálního štábu, došlo k jejich reorganizaci a sloučení jednotky 101 s 890. výsadkářskou brigádou. U výsadkářů tím chtěl posílit motivaci a bojovnost, kterou se Šaronovi podařilo dosáhnout u svých mužů. Do čela rozšířené výsadkářské brigády postavil Šarona, kterého povýšil do hodnosti podplukovníka. Během následujících dvou a půl let se brigáda podílela na více než 70 přeshraničních operacích proti jordánským, egyptským a syrským cílům. Šimon Peres později vyprávěl, že výsadkáři získali takovou popularitu, že „všechny děti snily být jako oni (…) mládež je považovala za ztělesnění všech ctností“. V roce 1955 se generální štáb rozhodl postavit Šarona před vojenský soud za to, že dal drzému vojákovi facku. Proces byl přerušen sinajskou válkou v říjnu 1956 a následně uzavřen na jejím konci, když voják, který podal stížnost, nešťastnou náhodou zemřel při čištění zbraně. V Šaronově životě však v tu dobu došlo i ke šťastné události. Manželka Margalit po předchozích neúspěšných pokusech otěhotněla, a mladý pár se přestěhoval z Jeruzaléma do telavivské čtvrti Cahala, kde měli izraelští důstojníci možnost získat za výhodných podmínek domek.\n\nKoncem července 1956 Egypt znárodnil Suezský průplav a uzavřel Tiranskou úžinu, která Izrael spojuje s Rudým mořem. Její uzavření Izrael považoval za \"casus belli\" (tj. událost postačující k vyhlášení války). Ben Gurion s Dajanem následně zahájili tajná jednání s Francií a Spojeným královstvím – do té doby totiž Suezský průplav spravovala britsko-francouzská společnost, z nichž vzešla dohoda o izraelsko-britsko-francouzském útoku, známém jako sinajská válka. Podmínkou Britů nicméně bylo, že Izrael nezaútočí na Jordánsko. Plán spočíval ve využití výsadkářů, a jejich vysazením poblíž průsmyku Mitla a Suezského průplavu, a obrněných jednotek, a jejich postupu dvěma směry: západním po pobřežní silnici k průplavu a jižním podél Akabského zálivu k Šarm aš-Šajchu. Podle dohodnutého scénáře (tzv. Sèvreský protokol) měl Izrael při vojenském tažení obsadit celý Sinajský poloostrov a dostat se až 16 kilometrů od průplavu. V tom okamžiku měla zasáhnout Francie se Spojeným královstvím, jenž budou požadovat stažení obou válčících stran z prostoru průplavu, a v případě nevyslyšení ultimata budou intervenovat.\n\nBěhem přípravy na sinajskou válku došlo počátkem října 1956 k sérii vražedných útoků arabských skupin z Jordánska. Vláda s generálním štábem nechtěli ohrožit dohodu s Brity, ale ani ponechat útok bez odpovědi. Rozhodli proto o omezené odvetné operaci proti opevněným pozicím Arabské legie u města Kalkílija na Západním břehu Jordánu. Přípravou byl pověřen Šaron, který od vedení neúspěšně žádal o souhlas s dočasným obsazením přilehlého hornatého pásma během útoku, aby se tak omezila možnost, že izraelské jednotky budou při ústupu napadeny. Útok proběhl v noci z 10. na 11. října, a výsadkářská rota při něm úspěšně zničila policejní stanici. Při ústupu se však i s jednotkou, která ji měla krýt, dostala pod palbu, a na místo musela být vyslána obrněná kolona, aby vojáky dostala z pasti. Tvrdé boje si však vyžádaly velké množství obětí; na jordánské straně přibližně sto mrtvých, na izraelské pak osmnáct mrtvých a desítky raněných. Dajan zuřil a rozhodl se Šaronovi před všemi jeho důstojníky udělit důtku. Ti se však za něj postavili a Dajan rozhodnutí změnil.\nSinajská válka vypukla 29. října a Izrael při ní dokonale využil momentu překvapení (Egypťané plných 24 hodin netušili, co je záměrem izraelské operace). Výsadkářská brigáda se při ní zaměřila nejprve na průsmyk Mitla. Prapor o velikosti 400 mužů, pod velením Rafaela Ejtana, byl v oblasti vysazen letecky, a zbytek brigády, čítající asi devět set mužů, se pod Šaronovým vedením blížil po zemi, a měl zajistit zásobovací linii mezi Izraelem a průsmykem. Cestou dobyli tři egyptská vojenská postavení. Když Šaron se svými muži dorazil k tvrdě bráněnému průsmyku, dostal rozkaz na něj neútočit. Zároveň ale získal svolení k vyslání omezené průzkumné hlídky, avšak pod podmínkou, že se vyhne konfrontaci s Egypťany. Namísto toho ale vyslal velký útvar pod velením Mordechaje Gura, který se dostal do léčky, a Šaron byl nucen vyslat zbytek brigády, aby své muže zachránil. Boje si vyžádaly velké množství obětí; na izraelské straně 38 mrtvých a 120 zraněných, na egyptské straně více než 200 mrtvých. Izraelský vojenský historik a pozdější prezident Chajim Herzog akci okomentoval slovy: „Tato tragická operace, která byla naprosto nepotřebná z taktického i strategického hlediska, vyvolala následně vážnou výměnu názorů mezi Dajanem a Šaronem. Dajan trval na tom, že ho Šaron podvedl, když požadoval a obdržel povolení vyslat do průsmyku hlídku. Když zneužil jeho souhlasu, velitel výsadkářů podnikl to, co Dajan označil za ‚úskok‘ – operaci označenou jako hlídka, aby získal souhlas generálního štábu.“ Šaronovu povahu a kariéru dále zhodnotil následovně:\nIzrael postupně obsadil celý Sinajský poloostrov a nakonec dobyl i Šarm aš-Šajch, a umožnil tak izraelským lodím plout Akabským zálivem. Britsko-francouzské angažmá bylo z vojenského hlediska úspěch. Po očekávaném odmítnutí ultimáta ze strany Egypta na něj zaútočili a následně obsadili průplav. Z politického důvodu však bylo katastrofou. Spojené státy americké a Sovětský svaz se proti napadení Egypta postavili, a Britové a Francouzi se nakonec stáhli. Britsko-francouzský neúspěch měl za následek vážně poškození jejich velmocenského postavení. Pro Izrael ovšem válka znamenala velké vítězství. V březnu 1957 se postupně jeho jednotky stáhly ze Sinaje, kde je nahradily pohotovostní jednotky OSN. Díky výsledkům války a rozmístění sil OSN nedošlo v následujícím desetiletím prakticky k žádným výpadům fedajínů do Izraele. Naopak pro Šarona mělo být období bezprostředně po válce „nejčernějším v jeho vojenské kariéře“. Náčelník generálního štábu Dajan ustanovil vyšetřovací komisi pod vedením Chajima Laskova, která měla prošetřit jeho postup během války. Ta však byla v názoru nejednotná a Ben Gurion oznámil, že nemůže dát za pravdu ani jedné straně. Horší však byla kritika ze strany Šaronových důstojníků. Ti ho přitom nekritizovali za obsazení průsmyku Mitla, nýbrž za to, že se nepostavil do čela postupujících vojáků, a to ani v případě záchranné mise. Své názory vyjádřili na zvláštním zasedání, které Šaron svolal, na němž reagoval na všechny vznesené připomínky. Situaci se mu podařilo uklidnit, přičemž vojáci dospěli k závěru, že „pouze on je schopen udržet v jednotce úroveň přípravy i operací samých.“\n\nKoncem roku 1956 došlo v Šaronově rodině ke dvěma zásadním událostem. Dne 27. prosince zemřel jeho otec Samuel, který trpěl chorobou srdce, a o tři dny později se Šaronovi a jeho manželce narodil prvorozený syn Gur Šmu'el (1956–1967). V armádě působil stále v čele výsadkářské brigády, na generálním štábu však měl zablokován kariérní postup. V říjnu 1957 si jej povolal Dajan, aby mu nabídl roční kurz na Královské vojenské akademii ve Spojeném království. Šaron nabídku, i s ohledem na rodinu, přijal (manželka špatně snášela jeho častou nepřítomnost a začaly jí přepadat deprese), a manželé se na podzim spolu se synem přestěhovali do Londýna. Ve stejnou dobu se premiér Ben Gurion setkal s Dajanem, aby s ním prodiskutoval otázku jeho nástupce v čele generálního štábu. Zajímal se zejména o jeho názor na možnost, že by jej vystřídal Šaron. Dajan odvětil, že z vojenského hlediska si to určitě představit dovede, dodal však, že Šarona jeho blízcí kolegové z výsadkářské brigády nenávidí pro jeho ambice a aroganci. Ben Gurion, který Šarona obdivoval, si následně poznamenal „tuto chybu by šlo napravit“. Během studií se Šaron zajímal mimo jiné o vojenskou teorii „nepřímého konfliktu“ sira Basila Liddella Harta, kterou si v minulosti sám ověřil v praxi vyzkoušel, a se slavným teoretikem se setkal. Při jedné z přednášek maršála Montgomeryho oponoval jeho tvrzení o slabé bojové morálce arabských vojáků a připomněl svou zkušenost s egyptskou armádou na sklonku izraelské války za nezávislost. Na závěr studia ročníku byl představen královně Alžbětě II., a při setkání s ní se dopustil společenského faux pas.\n\nPo návratu do Izraele jej nečekaly dobré zprávy. Dajana ve funkci náčelníka generálního štábu nahradil Chajim Laskov, který proti Šaronovi vedl vyšetřování po sinajské válce a choval k němu hlubokou antipatii. Ten mu sice nabídl povýšení do hodnosti plukovníka, ale pouze pod podmínkou, že se stane velitelem vojenské školy pro pěchotu a nebude nadále velet elitním jednotkám. Šaron souhlasil, zároveň se však zapsal do kurzu pro velitele obrněných jednotek, jelikož si uvědomoval jejich význam v moderní válce, a chtěl do budoucna stanout v čele tankové jednotky. Ani to ale neukojilo jeho touhu po činnosti, a tak se nadto přihlásil k večernímu studiu práv na Telavivské univerzitě. Jeho postavení v armádě se nezměnilo ani poté, co Laskova koncem roku 1961 na jeho pozici vystřídal Cvi Cur. Jen o několik měsíců později Šarona potkala osobní tragédie, když jeho manželka Margalit 6. května 1962 zahynula při automobilové nehodě nedaleko města Abu Goš při cestě z Tel Avivu do Jeruzaléma, kde pracovala na Ministerstvu zdravotnictví. Když skončilo období smutku, požádal náčelníka generálního štábu o jmenování do čela tankové jednotky, a na přímluvu Ben Guriona se stal velitelem záložní obrněné brigády (při tom ale stále působil ve vojenské škole). Po smrti manželky mu s domácností a výchovou syna pomáhala její mladší sestra Lily, s níž se v srpnu 1963 oženil.\nPočátkem roku 1964 nastoupil do funkce náčelníka generálního štábu Jicchak Rabin, což Šaronovi otevřelo možnost kariérního postupu. Rabin jej jmenoval operativním šéfem severního velitelství armády, které v tu dobu vedl Šaronův přítel Avraham Jofe. Spolu s rodinou se přestěhoval do mošavu Nahalal v Jizre'elském údolí, kde se mu 19. srpna 1964 narodil syn Omri. V nové funkci jej nejčastěji zaměstnávaly střety, k nimž docházelo s Libanonem a Sýrií o vodní zdroje. Během nich si ověřil možnosti izraelských tanků a zamezil Sýrii v jejích pokusech o odklonění vodních zdrojů. Koncem roku podnikl s Jofem, který se rozhodl armádu opustit, pětitýdenní cestu po východní Africe. Společně navštívili Ugandu, Keňu a Etiopii. V poslední zmíněné zemi se setkali s kmenem Falašů, který je považován za potomky Židů vyhnaných z Judeje po zničení druhého jeruzalémského Chrámu Římany v roce 70 n. l., a na oba toto setkání silně zapůsobilo. O dvacet let později se Šaron v pozici ministra pro bydlení a výstavbu podílel na usazení těchto etiopských Židů, kteří byli převezeni do Izraele.\n\nV říjnu 1965 se z Šarona stal velitel odboru pro armádní výcvik na generálním štábu. S rodinou se proto přestěhoval zpět do Tel Avivu, kde se mu o půl roku později narodil syn Gilad (* 1966). Téhož roku úspěšně dokončil studium práv na Telavivské univerzitě. V únoru 1967 byl týden před svými třicátými devátými narozeninami povýšen do hodnosti brigádního generála.\n\nNa jaře 1967 došlo k nárůstu napětí a střetů se Sýrií a Jordánskem. V polovině května Egypt požádal OSN o stažení jejích pohotovostních jednotek ze Sinajského poloostrova, jejichž pozice následně obsadila egyptská armáda. Ta posléze uzavřela Tiranskou úžinu pro všechny lodě plující do Izraele nebo z něj, a egyptský prezident Gamál Násir vyzval ke zničení Izraele. Tehdejší vláda premiéra Leviho Eškola se na mezinárodním scéně neúspěšně snažila přimět velmoci k tlaku na Egypt. V názoru, zda na Egypt zaútočit, či nikoliv, nebyla jednotná. Na generálním štábu armády pro změnu nepanovala shoda na tom, zda reagovat stupňovitě, či zda provést rychlou a totální ofenzivu. Šaron byl zastáncem co nejmohutnějšího pozemního a leteckého útoku na egyptské jednotky. Eškolova nerozhodnost budila na generálním štábu silnou nevoli. Šaron později přiznal, že mezi generály tehdy přišla řeč i na možnost státního převratu. Při dvou příležitostech měl náčelníkovi generálního štábu Rabinovi říci, že „existuje možnost zamknout členy vlády do vedlejší místnosti“ a „chopit se moci, abychom se rozhodli pro válku“. V době, kdy tato krize vrcholila, se premiér Šarona dotázal, zda by jmenování Dajana ministrem obrany přispělo ke zlepšení situace (v té době Eškol zastával i funkci ministra obrany). Šaron ve své odpovědi shrnul svoji představu o rozdělení úkolů mezi civilní mocí a ozbrojenou silou: „Pokud jde o mne, jako generál v čele svých mužů nemusím vůbec vědět, kdo je ministrem obrany. Že by to měl být Dajan, prosím, velmi oceňuji jeho vojenské schopnosti. Jestli vám však jde o to, jak bude bojovat má divize, klidně si ministrem obrany jmenujte Dajana nebo třeba Bebu Idelsonovou [funkcionářku ženské části odborového svazu Histadrut], to je mi fuk.“\nTváří v tvář bezprostřední hrozbě zahájil Izrael 5. června 1967 preemptivní válku proti Egyptu a během několika hodin zničil většinu jeho (a následně i jordánského a syrského) vojenského letectva. Na jižní frontě vyrazily na Sinajský poloostrov tři divize, které vedli generálové Šaron, Avraham Jofe a Jisra'el Tal. Šaronova divize, zahrnující obrněnou brigádu, výsadkářskou brigádu, motorizovanou pěší brigádu, dělostřelectvo a ženisty, měla za úkol zmocnit se cesty protínající poloostrov v jeho centrální části. Hlavní překážkou, na níž narazili během postupu k Suezskému průplavu, bylo opevněné stanoviště Abú Agejla, které bránila 2. egyptská divize o síle osmi tisíc mužů. Bitva o toto stanoviště, které Šaron velel, skončila rozhodným izraelským vítězstvím. Dne 9. června se Izraeli podařilo dobýt celý poloostrov a téhož dne náčelník generálního štábu pověřil Šarona velením nad celým poloostrovem. Boje pokračovaly na severní frontě se Sýrií a centrální s Jordánskem, kde se Izraeli podařilo dobýt Golanské výšiny, respektive Západní břeh Jordánu a Staré Město v Jeruzalémě. Nadto obsadil rovněž Pásmo Gazy. Válka skončila 10. června a do dějin se zapsala pod názvem šestidenní válka.\n\nNěkolik dnů po válce vyrazil s manželkou a syny na nově dobytá území, a navštívili Hebron, Nábulus a Jeruzalém. Nedlouho poté byl jako první izraelský generál vyslán na zahraniční cestu, „aby získal podporu pro Izrael a jeho armádu“, při níž navštívil Bombaj, Hongkong, Sydney a Teherán. Po návratu do Izraele a na generální štáb nechal během následujících měsíců z titulu své funkce přemístit většinu výcvikových táborů na Západní břeh Jordánu. V říjnu 1967 Šarona zasáhla rodinná tragédie. V předvečer svátku Roš ha-šana, 3. října, hlídal doma syny, zatímco manželka odjela na nákupy do Tel Avivu. Nejstarší syn Gur, v té době již téměř jedenáctiletý, se zajímal o vše, co se týkalo armády, a zejména obdivoval otcovu sbírku zbraní. Ve chvíli, když Šaron telefonoval, si šel s jeho svolením hrát s kamarády před dům. O několik minut později se ozval výstřel, a když Šaron vyběhl ven, nalezl syna se zkrvaveným obličejem a těžkou ránou oka ležet na trávníku. Vedle něj ležela stará zbraň z jeho sbírky, kterou Gura střelil jeho kamarád. Jelikož s autem odjela manželka na nákupy, vzal syna do náruče a utíkal do nemocnice. Když tam doběhl, Gur zemřel. Šaronovi se v tu chvíli zhroutil svět. O mnoho let později napsal: „Poprvé v životě jsem se ocitl v situaci, které jsem nedokázal čelit; v hlavě se mi nepřetržitě odvíjelo drama, za které jsem se cítil být odpovědný.“\n\nŠaron se po válce věnoval detailnímu průzkumu Západního břehu Jordánu a dospěl k přesvědčení, že ze strategického hlediska je nezbytné na území co nejdříve založit židovské osady. Kriticky se naopak stavěl k plánu místopředsedy vlády a někdejšího generála Jigala Alona, podle něhož si měl Izrael ponechat pouze údolí Jordánu a západní břeh Mrtvého moře. Zbytek území měl být podle tohoto plánu demilitarizován a pod jordánskou civilní správou. Šaron však tvrdil, že je plán nevýhodný, jelikož posune obrannou linii o čtyři sta kilometrů a nezajistí dostatečnou kontrolu území. Výstavbu osad podporoval již v té době tím, že na vybraných místech nechal stavět byty pro vojenské instruktory výcvikových táborů. Pro své nátlakové metody se čím dál tím víc dostával do konfliktu s ostatními členy generálního štábu. V případě, že se mu něco nepodařilo na generálním štábu prosadit, hledal podporu u politiků a médií. Situace se vyhrotila počátkem roku 1968, když se novým náčelníkem generálního štábu stal Chajim Bar-Lev. Šaron vystupoval ostře proti jeho koncepci obranné linie podél Suezského průplavu, sestávající z bunkrů, propojených zákopy. Tvrdil, že jde o překonaný a neúčinný způsob obrany, a místo toho navrhoval obrannou linii na hřebenech kopců, jejíž základ by tvořily pohyblivé obrněné jednotky a útvary motorizované pěchoty. Kvůli úniku informací o sporu na generálním štábu do médií svolal ministr obrany Dajan na Bar-Levovu žádost zasedání, aby se celá záležitost vyřešila. Hned na úvod Šarona napadl velitel jižní oblasti Ješajahu Gaviš, a to kvůli jeho postoji, nedostatku loajality ke kolegům, neschopnosti se dohodnout s partnery a sklonu informovat novináře o diskusích v generálním štábu. Ten se ostře ohradil a prohlásil: „Domníval jsem se, že bylo zasedání svoláno, aby jednalo o přednostech a nedostatcích Bar-Levovy linie. Jestliže si myslíte, že z něj uděláte nějaký obžalovací tribunál, tak se velmi mýlíte.“ Dajan odvětil, že zasedání vede on, a dodal: „Ty o tom, o čem se má, nebo nemá diskutovat, nerozhoduješ!“ V reakci nato Šaron odpověděl, že v takovém případě se zasedání nemusí účastnit, a navzdory Dajanovým rozkazům, aby neodcházel, místnost opustil a práskl za sebou dveřmi. Bar-Lev se rozhodl Šarona vyloučit z armády, a ten mu v tom nevědomky pomohl. Po dosažení čtyřiceti let totiž musí důstojníci každý rok žádat o prodloužení vojenské služby. Šaron počátkem roku 1969 na tuto povinnost zapomněl, a Bar-Lev mu jí záměrně nepřipomněl. Jednoho dne se tak dozvěděl, že jej armáda posílá do penze. Šaron zuřil. O podporu požádal jak Dajana, tak premiérku Goldu Meirovou, ale bez úspěchu.\n\nV té době se poprvé pokusil vstoupit do politiky. Díky jeho popularitě se mu otevíraly různé možnosti, a všechny strany by mu ochotně nabídly volitelná místa v nadcházejících parlamentních volbách. Z ideologických a pragmatických důvodů se nakonec rozhodl pro Liberální stranu. Před vlastním vstupem do strany se setkal s Menachemem Beginem, pravicovým opozičním vůdcem a předsedou aliance Gachal, jež sdružovala Liberální stranu a Cherut. Na schůzce bylo domluveno, že pokud pravicová aliance vyhraje volby, Šaron se stane ministrem obrany. Dohoda měla zůstat několik příštích týdnů do zahájení předvolební kampaně utajena. Šaron si ji ale ještě ten den rozmyslel a vedení Liberální strany a Beginovi napsal omluvné dopisy. Druhý den však v tisku vyšly články s titulkem „Šaron se přidal ke koalici Cherutu a liberálů“. Vládní strana Ma'arach okamžitě intervenovala u náčelníka generálního štábu, aby Šarona povolal zpět do armády, protože jeho přechod k politickému konkurentovi by mohl ohrozit volební výsledky. Otázkou zůstává, jak se informace o Šaronově vstupu do politiky dostala do novin. Jeho životopisec Rosenzweig k tomuto uvádí: „Je nemálo těch, kdo si myslí, že to byl sám Šaron, kdo rozpoutal mediální senzaci, a dosáhl tak lstí toho, co mu bylo normální cestou odmítáno; své setrvání v armádě.“\n\nŠaron se tak nakonec vrátil do armády. Bar-Levovi se musel omluvit za své jednání, a ten jej následně vyslal na dvouměsíční přednáškové turné po celém světě, mimo jiné po Spojených státech amerických, Mexiku, Japonsku a Jižní Koreji. Během těchto cest se mu podařilo navázat důležité politické a vojenské kontakty, které se mu v budoucnu hodily. Po návratu byl 1. srpna 1969 jmenován do funkce velitele jižního velitelství armády. Jako takový musel dokončit výstavbu jím dříve tolik kritizované Bar-Levovy linie a reagovat na egyptské útoky během vleklé opotřebovací války, která probíhala prakticky soustavně od šestidenní války. Egyptská armáda při ní napadala izraelské jednotky na Sinajském poloostrově, a to jak raketovými útoky, tak při léčkách v poušti. Šaron se v té době neúspěšně snažil přemluvit generální štáb k izraelské vojenské operaci na egyptském západním břehu Suezského průplavu, která by zničila raketové základny. Kromě těchto útoků se musel vypořádat i útoky fedajínů z Jordánska. Za tímto účelem využíval týmy beduínů, kteří měli výbornou znalost oblasti. Situace na této frontě se zlepšila s tzv. černým zářím, při němž jordánský král Husajn v roce 1970 vyhnal z Jordánska palestinské teroristické skupiny. Třetí oblastí jeho zájmu bylo Pásmo Gazy, kde docházelo k rostoucím střetům mezi jednotlivými palestinskými skupinami. Po vražedném útoku na izraelskou rodinu počátkem roku 1971 vypracoval plán pro boj s tamními guerillou, který spočíval mimo jiné v jejím odříznutí od zásobování zbraněmi a podpoře zřizování izraelských osad. V Izraeli způsobil značnou kontroverzi svým rozhodnutím vypovědět kočovné beduínské kmeny na Sinajský poloostrov. Argumentoval tím, že beduíni pašují zbraně do Pásma Gazy. Levicoví aktivisté proti tomu podali stížnost k Nejvyššímu soudu, ten ji však zamítl, a rozhodl, že vypovězení bylo z bezpečnostních důvodů oprávněné. Z hlediska osadnictví se mu podařilo přesvědčit ministerskou předsedkyni Meirovou o potřebě vybudovat stálé izraelské osady v Pásmu Gazy a na Sinajském poloostrově, a to mimo jiné blok osad Guš Katif a město Jamit. O mnoho let později stál u zničení těchto osad. Jeho ambice stát se náčelníkem generálního štábu byly zmařeny počátkem roku 1972, kdy se této funkce ujal David Elazar, který krátce poté Šarona požádal, aby armádu opustil. Šaron se následně domluvil s ministerskou předsedkyní a Dajanem, že z armády odejde v létě 1973. V době, kdy se blížil jeho odchod, docházelo k růstu napětí podél Suezského průplavu. Šaron proto požádal Elazara o odklad svého odchodu z armády, tento však rázně odmítl. Koncem června 1973 při slavnosti na rozloučenou mimo jiné prohlásil:\n\nPo odchodu z armády uvažoval o návratu k zemědělství, svou budoucnost však rozhodně nespatřoval ve svém rodném mošavu, či jiné podobně kolektivistické vesnici. S manželkou proto začal hledat zemědělskou usedlost, kde by mohl hospodařit podle svého uvážení. To se však ukázalo jako složitý cíl. Pozemky k hospodaření pronajímal Židovský národní fond podle přísných pravidel a tehdejší izraelský bankovní systém neumožňoval soukromým osobám půjčky na koupi zemědělské půdy. Manželům se nakonec podařilo najít 400hektarovou farmu na severním okraji Negevské pouště, nedaleko města Sderot. Se zakoupením Šaronovi po finanční stránce pomohl jeho přítel a americký finančník Mešulam Riklis, který mu třetinu částky poskytl v bezúročné půjčce, zbylou částku mu – pravděpodobně s Riklisovou zárukou – půjčila americká banka Chicago Bank. Z Šaronovy farmy, známé jako Chavat Šikmim (doslova „Sykomorová farma“), se v následujících dvaceti letech stal jeden „z největších soukromých zemědělských podniků v Izraeli, s chovem ovcí, koní a hovězího dobytka, v kombinaci s pěstováním citrusových plodů, obilí a exotického ovoce na vývoz“.\n\nPoté, co založil rodinné hospodářství, vstoupil do světa politiky. Pro své nové angažmá se rozhodl využít metody, které tolik prosazoval v armádě – boj s rychlým pohybem jednotek. Usoudil, že pravice má šanci v nadcházejících podzimních parlamentních volbách zvítězit pouze, pokud se dokáže plně sjednotit. Namísto zákulisních vyjednávání o politických aliancích však přistoupil k netradičnímu kroku. Koncem června 1973 uspořádal velkou tiskovou konferenci v Tel Avivu, na níž oznámil vstup do politiky na straně pravicové opozice, aniž by však upřesnil, do které strany vstupuje. Zároveň ve svém projevu podpořil myšlenku společného postupu pravicových stran. Po domluvě s Menachemem Beginem, vůdcem nejsilnějšího opozičního uskupení Gachal, které sdružovalo Liberální stranu a Cherut, vstoupil do Liberální strany, kde o členství uvažoval již před čtyřmi lety. Jak uvedl jeho životopisec Rosenzweig, od této doby se Šaronovy vztahy s Beginem vyznačovaly „vzájemným obdivem, ale i oboustrannou základní nedůvěrou“. Během léta roku 1973 svůj čas dělil mezi práci na farmě a předvolební kampaň. S Beginovým pověřením vedl jednání s dalšími politickými stranami o vytvoření silného pravicového volebního uskupení. Podařilo se mu přesvědčit strany Rafi a Kandidátka země izraelské, a v září téhož roku vznikla aliance Likud.\n\nDne 5. října Šarona požádalo jižní velitelství o jeho názor na rozsáhlé přesuny egyptských jednotek podél Suezského průplavu. Ten po prostudování leteckých snímků dospěl k přesvědčení, že k útoku dojde co nejdříve. Ve vrchním velení armády však v tomto nepanovala shoda, a přestože zpravodajské služby měly veškeré informace o rozmístění arabských sil, nedokázaly je vhodně interpretovat. O den později, 6. října, ve 4.00 místního času, získal náčelník vojenské rozvědky Eli Zeira informace od šéfa Mosadu Cvi Zamira, že válka vypukne ještě téhož dne „kolem západu slunce.“ Tuto informaci předal náčelníkovi generálního štábu Elazarovi, který se neúspěšně snažil získat od ministra obrany Dajana souhlas k preventivnímu úderu a úplné mobilizaci. Dajanovo stanovisko do značné míry reflektovalo varování Spojených států, aby Izrael nezaútočil jako první a nebyl tak vnímán jako agresor. S touto odpovědí se však Elazar nesmířil a šel společně s Dajanem za ministerskou předsedkyní Meirovou, kam dorazili v 8.00. Ta Elazarův návrh na preventivní úder zamítla a nakonec rozhodla o kompromisu a rozhodla o mobilizaci 100 tisíc vojáků. Důvodem pro odmítnutí preventivního úderu byl slib Američanům, že Izrael tento úder nepodnikne. Výsledkem jednání bylo, že Izrael „bude muset přijmout první ránu a spolehnout se na hloubkovou obranu.“ Ještě téhož dne ve 14.00 zaútočila syrská a egyptská armáda v mohutném koordinovaném úderu na Izrael. Tato v pořadí pátá arabsko-izraelská válka, kterou arabské státy rozpoutaly v den nejvýznamnějšího židovského svátku Jom kipur, získala název jomkipurská válka.\nŠaron, jakožto velitel záložní divize, dorazil na štáb jižního velitelství, kde navrhl jeho přesunutí z Beerševy na Sinajský poloostrov blíže bojům. Šmu'el Gonen, který tehdy stál v jeho čele a k Šaronovi choval antipatie, něco podobného odmítl. Rozhodl však, že vyšle tři divize záložníků, z nichž jedné velel Šaron, aby zaujaly postavení čelem k postupující egyptské armádě, a zabránily jí postup do hloubi Sinaje. Šaron se dožadoval vyslání záchranné operace na pomoc obklíčeným jednotkám bunkrů Bar Levovy linie, které dosud nepadly do zajetí a volaly o pomoc. Gonen ji však odmítl jako příliš riskantní. Rozzuřený Šaron proto celou záležitost postoupil ministrovi obrany Dajanovi. Zároveň navrhl protiútok, spočívající v soustředěném útoku dvou divizí, které by překročily Suezský průplav, což by Izraelcům umožnilo napadnout egyptskou armádu zezadu. I ten však Gonen odmítl s odůvodněním, že plán již je připraven, a nebude se měnit. Během postupu přes Sinajský poloostrov musela Šaronova divize 8. října přispěchat na pomoc divizi Avrahama Adana, která narazila na tvrdý egyptský odpor, a jeden z jejích praporů byl zajat. Lidské i materiální ztráty obou divizí byly značné. Šaronova divize uhájila jedno z návrží, odkud objevil mezeru v rozmístění egyptských sil na západním břehu průplavu. Žádal proto o svolení této příležitosti využít a překročit průplav, avšak bez úspěchu. Dajan mezitím na Ministerstvu obrany dospěl k názoru, že Gonen nezvládá velení jižního velitelství, a navrhl jej vystřídat Šaronem. Jeho návrh byl však odmítnut. Šaronův životopisec Rosenzweig k tomuto uvedl: „Politizace armády dosahovala vrcholu, protože Golda Meirová nemohla dopustit, aby ‚generál Likudu‘, jak se o Šaronovi mluvilo v nejvyšších kruzích Strany práce, měl největší zásluhu na záchraně země před nejvážnější hrozbou od války za nezávislost“. Šaron tak na východním břehu průplavu mohl pouze sledovat, jak Egypťané na západním břehu posilují svoje jednotky. Své rozhořčení si nenechal pro sebe a přijímal novináře, přes něž se mu do novin podařilo dostat kritické poznámky na adresu generálního štábu za špatné vedení celé operace.\n\nParalelně s boji na egyptské frontě probíhaly boje se Sýrií. Syrský útok na Golanských výšinách dosáhl mírných zisků během prvních 24 až 48 hodin, po nichž se hybnost začala obracet ve prospěch Izraele. Do druhého týdne války byli Syřané vytlačeni z Golan a Izraelci zahájili svůj vlastní protiútok a zastavili se až 40 kilometrů od Damašku. Egypťané byli během války úspěšní v prvních čtyřech dnech války, poté jejich postup uvízl na mrtvém bodě. Po neúspěšném egyptském pokusu obnovit útok – 14. října odrazily izraelské jednotky útok tisícovky egyptských tanků – přešli Izraelci do protiútoku, a 16. října překročili Suezský průplav. Šaron přitom obdržel výslovnou instrukci: „cílem je vytvořit předmostí na západním břehu, nikoliv zahájit pochod na hlavní město“. V noci toho dne vybojoval prapor výsadkářů předmostí na západním břehu průplavu. Šaronova divize jej bránila z východního břehu průplavu, zatímco byly instalovány mobilní mosty, které měly umožnit přesun těžkých tanků. Jejich sestavení se však nedařilo, a tak se Šaron – navzdory varování svých nadřízených – rozhodl přepravit deset tanků na speciálních plavidlech na západní břeh.\n\nV důsledku jomkipurské války došlo k odložení parlamentních voleb na konec prosince 1973. Šaron místo vedení předvolební kampaně zůstal se svou divizí na Sinaji, sledoval jednání o stanovení hranic s Egyptem a Sýrií, a v rozhovorech pro domácí a zahraniční tisk hlasitě kritizoval levicovou vládu za ústupky při jednáních a vrchní velení armády za chování během války. Pravicové strany ve volbách posílily, stále však nedokázaly otřást hegemonií levice, která vládla od vzniku Izraele v roce 1948. Šaron v nich získal poslanecký mandát za stranu Likud a stal se členem výboru pro obranu a zahraniční věci. Koncem ledna 1974 svým denním rozkazem divizi rozlítil vedení armády, když vojákům napsal: „Byla to naše divize, která přišla s myšlenkou na nejobtížnější, nejsložitější a nejriskantnější misi celé války – na překročení průplavu. Na nás také bylo ji realizovat. Přechod přes kanál znamenal ve válce přelom a přivedl nás na cestu k vítězství. Nikdy nezapomeňme, že toto vítězství ve válce bylo největší ze všech, která jsme dosud vybojovali. Navzdory všem chybám a neobratnostem, nezdarům a obstrukcím, ztrátě kontroly a autority jsme vyšli z bojů jako vítězové. (…) Válka skončila a předběžné diskuse o dohodě s Egypťany se blíží k závěru. Cítím, že budu muset vést boj na jiné frontě.“ Na velkém shromáždění v Tel Avivu kritizoval vládu za zanedbání povinností při přípravě a vedení jomkipurské války a v rozhovoru pro americký magazín odsoudil politizaci armády. Náčelník generálního štábu Elazar jej v reakci na to okamžitě odvolal z velení záložní divize a chtěl jej postavit před soud. K tomu však nakonec nedošlo, jelikož Šarona chránila poslanecká imunita.\n\nV dubnu 1974 došlo ke zveřejnění závěrů zvláštní komise, vytvořené za účelem „vyšetření nedostatečné připravenosti v předvečer jomkipurské války“. Ta za hlavní viníky označila náčelníka generálního štábu Elazara, velitele jižního velitelství Gonena a náčelníka vojenské rozvědky Zeiru, zatímco ministerskou předsedkyni Meirovou a ministra obrany Dajana očistila. Jak Meirová, tak Dajan však nedlouho poté pod tíhou tlaku veřejnosti postupně rezignovali. Novým premiérem se stal Jicchak Rabin, který Šarona vrátil do jeho funkce velitele záložní divize. Šaron si v té době popudil vlastní stranu, když podpořil náboženské extremisty z hnutí Guš emunim, kteří chtěli na Západním břehu Jordánu nezákonně postavit osadu, přičemž vyzval k neposlušnosti vojáky, kteří tomu měli zabránit. Návratem do armády se mu otevřela cesta do čela generálního štábu, čemuž byl nakloněn i Rabin, ale silný odpor v táboře levice nakonec vedl k tomu, že jako Elazarova nástupce zvolil Mordechaje Gura, který choval k Šaronovi od sinajské války chladné vztahy. Levicová vláda zároveň prosadila zákon, podle něhož nebylo možné „spojit funkci poslance a funkci vojenského velitele v aktivní službě s hodností od plukovníka výše“. Šaron v reakci na to v prosinci 1974 rezignoval na svůj poslanecký mandát. V červnu 1975 se stal, k nelibosti Gura, poradcem premiéra pro otázky bezpečnosti. Tuto pozici opustil v březnu následujícího roku, když vyhodnotil, že není reálné, aby stanul v čele generálního štábu.\n\nNávrat do politiky plánoval v parlamentních volbách v roce 1977. Volitelné místo na kandidátní listině některé z politických stran se neúspěšně pokusil získat nejprve u Liberální strany, kde byl v nelibosti pro své chování v době výkonu poslaneckého mandátu a sblížení se stranou Ma'arach, když působil jako poradce premiéra, a následně u aliance Likud jako takové, kde usiloval o post předsedy. Nakonec se proto rozhodl jít vlastní cestou a v lednu 1977 založil politickou stranu Šlomcijon, která kladla důraz na zajištění bezpečnosti a sociální spravedlnost. První předvolební průzkumy jí dávaly naději na 6 až 8 poslaneckých mandátů. Naneštěstí pro Šarona se pouhé tři týdny po založení Šlomcijon objevila nová politická strana akcentující stejná témata, zaměřená na obdobný elektorát, navíc s významnějšími osobnostmi – Demokratické hnutí za změnu. Vzhledem k poklesu preferencí se pokusil dva měsíce před volbami spojit s Likudem, tento krok však zhatila Liberální strana. Šlomcijon nakonec ve volbách získala pouhých 1,9 % všech hlasů, což ale stačilo k zisku dvou poslaneckých mandátů, a Šaron se tak opět stal poslancem. Mnohem zásadnější však byl celkový výsledek voleb, které znamenaly historický předěl v izraelských dějinách. Hlavní levicová strana Ma'arach, která do té doby stála v čele všech izraelských vlád (dříve jako Mapaj), v nich utrpěla těžkou porážku, a vůbec poprvé od vzniku státu se tak vítězem stala pravicová strana v podobě Likudu. Šlomcijon se stala součástí aliance Likud, kde zanikla vstupem obou jejích poslanců do strany Cherut.\nHistoricky první pravicovou vládu sestavil premiér Menachem Begin ze stran Likud, Šlomcijon, Národní náboženské strany a Agudat Jisra'el (později téhož roku rozšířilo její řady ještě Demokratické hnutí za změnu). Šarona původně zamýšlel jmenovat do funkce ministra obrany, ale nakonec tato funkce připadla Ezeru Weizmanovi. Nabídl mu proto post ministra vnitřní bezpečnosti a koordinátora protiteroristického boje s dohledem nad zpravodajskými službami. Šaron ale nabídku odmítl a namísto toho požádal o pozici ministra zemědělství a předsedy vládní komise pro zřizování osad. Begin souhlasil a jeho kabinet se ujal vlády 20. června.\n\nV nové funkci se Šaron ocitl ve střetu zájmů, když jako ministr zemědělství zároveň vlastnil jeden z největších soukromých zemědělských podniků v zemi. Situaci nakonec vyřešil tím, že farmu pronajal soukromé společnosti, která jí dočasně vedla. Napříště se již ve svém vládním angažmá resortu zemědělství důsledně vyhýbal. Více než problematika zemědělství jej ale zajímalo zřizování nových osad na územích obsazených v roce 1967. Mezi červencem a zářím 1977 pracoval na celkovém plánu osad. Plánovaná expanze měla za cíl posílit izraelskou bezpečnost a do budoucna prakticky znemožnit jakékoli územní ústupky či vznik palestinského státu. V zásadě nastal odklon od zalidňování periferních oblastí v duchu Alonova plánu (například v údolí řeky Jordán), a namísto toho byl kladen větší důraz na místa spojená s židovskými dějinami a lokality podél zelené linie a v okolí Jeruzaléma.\nNa mezinárodní scéně nová vláda zahájila tajná jednání s Egyptem o normalizaci vztahů. Dne 20. listopadu přicestoval egyptský prezident Anvar Sadat jako oficiálně vůbec první arabský vůdce do Izraele, aby v projevu před Knesetem hovořil o potřebě míru. Během této návštěvy mu byli představeni všichni ministři vlády, včetně Šarona. Když jej Sadat spatřil, zvolal: „Marně jsem zkoušel lapit vás u průplavu!“, na což Šaron odvětil: „Dnes máte příležitost lapit přítele!“. Následná egyptsko-izraelská mírová jednání byla komplikovaná, neboť Egypt požadoval izraelské stažení ze všech okupovaných území a souhlas se sebeurčením palestinských Arabů, a nakonec uvázla na půl roku na mrtvém bodě. V tomto období Izrael podnikl v březnu 1978 invazi do Libanonu v reakci na soustavné přeshraniční palestinské teroristické útoky (například masakr na pobřežní silnici), při níž armáda obsadila desetikilometrové pásmo podél hranice a systematicky ničila základny Organizace pro osvobození Palestiny (OOP). Po třech měsících se armáda stáhla a dohled nad oblastí převzaly prozatímní jednotky OSN v Libanonu (UNIFIL). Koncem srpna 1978 se stagnujícím mírovým rozhovorům pokusily dát nový impuls Spojené státy americké, které obě strany pozvaly na schůzku v americkém prezidentském sídle Camp David v Marylandu. Jedním ze sporných bodů byl osud izraelských osad na Sinajském poloostrově. Šaron se stavěl ostře proti likvidaci osad na severu poloostrova, sousedících s Pásmem Gazy, které podle něj bránily pašování zbraní do této oblasti. Z toho důvodu jej Begin odmítl zařadit do izraelské delegace, která se jednání zúčastnila. Když se ale ukázalo, že osud izraelských osad je to jediné, na čem nepanuje shoda, Šaron telefonicky své veto odvolal. Egypt a Izrael tak dosáhly shody nad rámcovými dohodami, které vešly ve známost jako dohody z Camp Davidu. Mírová smlouva byla posléze podepsána 26. března 1979 před Bílým domem ve Washingtonu.\n\nV roce 1979 vláda zrušila omezení na nákup půdy na Západním břehu Jordánu. Šaron zároveň prosadil finanční motivace pro všechny, kdo budou ochotni se do osad přestěhovat, a to v podobě nižších cen nemovitostí, levnějších hypoték či daňových úlev. Mezi lety 1977 a 1983 vzrostl počet izraelských osad více než čtyřnásobně (z 24 na 106). Ještě rychlejší růst zaznamenal počet Izraelců, kteří v nich žili – téměř devítinásobný (z 3200 na 28 400). Cílem vlády bylo, aby koncem 80. let žilo v osadách 100 tisíc Izraelců. Odmítání palestinské autonomie a stavba osad však rozdělovala vládu, z níž proto v říjnu 1979 odešel nejprve ministr zahraničí Dajan a následně v květnu 1980 ministr obrany Weizman. Dajana poté nahradil Jicchak Šamir, zatímco portfolio obrany si ponechal Begin. Nakonec koalici opustilo i Demokratické hnutí za změnu, kvůli čemuž byly na červen 1981 vyhlášeny předčasné parlamentní volby. Tři týdny před volbami provedlo izraelské vojenské letectvo preventivní úder v Iráku, při němž zničilo budovaný jaderný reaktor, u něhož se Izrael obával možnosti jeho využití k výrobě jaderných zbraní. Když se v říjnu 1980 ve vládě o útoku rozhodovalo, patřil Šaron mezi jeho hlavní zastánce a naléhal na premiéra, aby útok nařídil.\n\nV předčasných parlamentních volbách zvítězil Likud nejtěsnější možnou většinou a premiér Begin posléze sestavil pravicovou koaliční vládu, v níž Šaron získal post ministra obrany. Stabilizovaná bezpečnostní situace a období relativního klidu mu umožnily zaměřit pozornost na navazování a budování strategických partnerství s řadou afrických a asijských zemí. Vypravil se mimo jiné do Afriky, kde navštívil Etiopii, Jihoafrickou republiku, Keňu, Středoafrickou republiku, Súdán a Zair. Jeho návštěva Etiopie sehrála klíčovou roli v získání souhlasu tamního diktátora Mengistu Haile Mariama s odchodem etiopských Židů do Izraele výměnou za vojenskou pomoc. Následně se Šaronovi podařilo získat svolení súdánského prezidenta Džafara Nimeiryho, aby se tito Židé shromáždili v jižním Súdánu, odkud jich bylo na přelomu let 1984 a 1985 osm tisíc letecky přepraveno do Izraele v rámci operace Mojžíš. Obsah jeho rozhovorů v Jihoafrické republice je považován za státní tajemství. Podle Šaronova životopisce Rosenzweiga se však předpokládá, že se s největší pravděpodobností týkaly spolupráce v oblasti vývoje jaderných zbraní, „dodávkami uranu z Jižní Afriky počínaje a společnými pokusy nad Indickým oceánem podél jižního pobřeží afrického kontinentu konče“.\nKdyž mělo v roce 1982 dojít k evakuaci izraelských osad na Sinajském poloostrově v rámci naplňování mírové smlouvy s Egyptem, řada osadníků odmítala odejít, a bylo proto nutné je vyhnat násilím za použití armády. Vojáci místní usedlíky často odnášeli, protože odmítli odejít, jindy je stahovali ze střech. Nejnapjatější byla situace ve městě Jamit, kde se skupina mužů, následovníků radikála Me'ira Kahaneho, zavřela do bunkru a hrozila odpálením nálože v případě vojenské akce. Nakonec ale bunkr opustili dobrovolně. Armáda poté systematicky ničila místní infrastrukturu, aby se osadníci neměli kam vrátit.\n\nV Libanonu probíhala od roku 1975 občanská válka mezi muslimským a křesťanským obyvatelstvem. Své zájmy v ní měla sousední Sýrie, která v zemi v roce 1976 vojensky intervenovala, a od té doby zde udržovala početnou vojenskou přítomnost. Izrael navázal kontakty s různými křesťanskými skupinami již za Rabinovy vlády. V březnu 1978 se Izrael stal aktérem občanské války, když v reakci na palestinské přeshraniční teroristické útoky podnikl invazi do jižního Libanonu (více v části Ministr zemědělství a budování osad). I když se z oblasti po třech měsících stáhl a izraelskou armádu vystřídala mírová mise OSN, zachoval si ve zdejší bezpečnostní zóně nepřímou kontrolu díky podpoře křesťanské Jiholibanonské armády. Situace se začala zhoršovat v roce 1981 v důsledku vnitřních střetů v Libanonu a zesílení teroristických útoků na Izrael. Americký prezident Ronald Reagan proto do oblasti vyslal diplomata Philipa Habiba, aby se pokusil o zklidnění situace. Tomu se podařilo vyjednat zastavení ostřelování severu Izraele ze strany OOP Jásira Arafata výměnou za vojenskou zdrženlivost Izraele na severní hranici. Šaron proti dohodě ostře protestoval, jelikož se nevztahovala na ostatní palestinské skupiny a jiné části země nebo zahraničí, ale nakonec její uzavření podpořil. Na přelomu let 1981 a 1982 se Habiba neúspěšně snažil přesvědčit, že by omezená vojenská operace mohla „Libanon zbavit hlavních příčin násilí a destabilizace“.\nPočátkem ledna 1982 se Šaron s Beginovým svolením tajně sešel s proizraelským vůdcem maronitských křesťanů Bašírem Džamáílem v libanonské Džuniji. Společně diskutovali možnost izraelské invaze, která by vedla ke zničení infrastruktury OOP a umožnila vznik vlády nakloněné k mírovému ujednání s Izraelem (v září toho roku se totiž v Libanonu měly konat prezidentské volby). Šaron preferoval ambiciózní plán, známý jako operace Velká borovice, který předpokládal totální invazi, zničení přítomnosti OOP a syrského vlivu v zemi, dosazení Džamáíla a uzavření izraelsko-libanonské mírové smlouvy. Neexistují jisté důkazy, zdali byl Begin srozuměn s podrobnostmi tohoto plánu. Na jaře 1982 došlo k sérii teroristických útoků proti Izraeli a jeho představitelům v zahraničí ze strany palestinských skupin více či méně napojených na OOP. Šaron proto odcestoval do Spojených států amerických, aby tamní vládě vysvětlil neúnosnost stávající situace. Setkal se s ministrem obrany Casparem Weinbergerem, ministrem zahraničních věcí Alexanderem Haigem a Habibem, podle nichž však palestinské útoky nepředstavovaly jednoznačné porušení příměří s OOP. Šaron se na ně obořil: „Kolik Židů musí být zabito, aby to podle vás byla provokace? Jeden? Dva? Deset? Pro nás je celá věc naprosto jasná!“.\nKatalyzátorem libanonské války se stal atentát, který 3. června 1982 v Londýně spáchala palestinská teroristická skupina na tamního izraelského velvyslance Šlomo Argova. Šaron byl v té době na zahraniční cestě v Rumunsku, kde vedl politické a vojenské diskuse s tamním prezidentem Nicolaem Ceaușescem, a navštívil město Brašov, odkud pocházela manželka Lily. Přestože měl Begin informace, že atentát na Argova provedla organizace Abú Nidala, tedy skupina s OOP soupeřící, rozhodl se tuto informaci své vládě nesdělit. Ta o dva dny později schválila rozsahem omezenou vojenskou akci v Libanonu, tzv. operaci Malá borovice, která měla během několika dní vytlačit dělostřelectvo OOP z dostřelové vzdálenosti od izraelských hranic. Následujícího dne, 6. června 1982, byla zahájena operace Mír pro Galileu, která vešla ve známost jako první libanonská válka. Podle historika Avi Šlajima se Šaron nakonec rozhodl realizovat rozsáhlejší variantu invaze v etapách tak, že se pokoušel akcemi izraelské armády vyprovokovat reakci nepřátelské strany. Vojenský historik Martin van Creveld se naproti tomu k teorii o záměrné mystifikaci vlády ze strany ministra obrany vyjádřil v tom smyslu, že tato otázka „zůstane navždy otevřená a těžko ji nějak uspokojivě zodpovědět. Nelze ani vyloučit, že Begin využíval Šarona k účelům, k nimž se nemohl otevřeně přiznat; ať už byly jeho chyby jakékoliv, nebyl to v žádném případě hlupák.“\n\nIzraelská armáda rychle postupovala do libanonského vnitrozemí a v třetí den války byla pouhé tři kilometry od hlavního města. Zároveň se střetla se syrskou armádou, které způsobila těžké ztráty. I přes souhlas se zastavením palby daný vládou Šaron i nadále pokračoval v postupu. Týden po zahájení invaze armáda obklíčila Bejrút, který následující dva měsíce intenzivně bombardovala. Počátkem července proběhla v Tel Avivu první protiválečná demonstrace čítající na sto tisíc lidí, a zároveň s tím klesala podpora války mezi izraelskou veřejností. Šaron soustavně cestoval mezi Bejrútem a Jeruzalémem, aby vládu informoval o aktuálním dění na frontě. Postup izraelské armády vedl k obklíčení palestinského vedení a milicí v západním Bejrútu. Šaron proto vládě předložil koncem června návrh na obsazení této části města, ta jej však odmítla. V důsledku těžkého bombardování libanonské metropole se za amerického zprostředkování podařilo 12. srpna dojednat odchod OOP do Sýrie, Jordánska a Tuniska (tam odešlo její vedení), který proběhl počátkem září za dohledu mezinárodních sil. Jen pár dní předtím byl Džamáíl zvolen libanonským prezidentem.\nDne 1. září proběhla v severoizraelské Nahariji schůzka s Džamáílem, při které na něj Begin s Šaronem naléhali, aby podepsal mírovou smlouvu jakmile se ujme prezidentského úřadu. Ten to však odmítl a namísto toho navrhoval pouze pakt o neútočení. Begin zuřil a na Džamáíla po chvíli začal křičet. Toho zase popudilo, když mu Šaron řekl, aby byl rozumný a souhlasil s uzavřením míru, neboť Izrael momentálně Libanon ovládá. Schůzka tak skončila nezdarem, ale v následujících dnech proběhly další. Než se ale cokoliv dohodlo, zahynul Džamáíl 14. září při pumovém atentátu v Bejrútu, který spáchal prosyrský disident. K atentátu se však přihlásili palestinští muslimové. Izraelská armáda následující den obsadila západní část města, aby prosyrské a palestinské skupiny nemohly využít nastalé situace ve svůj prospěch. Falangistickým oddílům zesnulého prezidenta Džamáíla poté 16. září umožnila vstoupit do palestinských uprchlických táborů Sabra a Šatíla, kde měly hledat ozbrojené příslušníky OOP. V průběhu následujících dvou dnů namísto toho zmasakrovaly 474 až 2300 mužů, žen a dětí. Tento čin šokoval celý svět i izraelskou veřejnost a 25. září vedl k do té doby největší demonstraci v izraelských dějinách. Do dění se vložil izraelský prezident Jicchak Navon, který hrozil rezignací, pokud nebude jmenována nezávislá vyšetřovací komise. Hluboce otřesený Begin nakonec svolil a vláda o tři dny později jmenovala Kahanovu vyšetřovací komisi. Šaron, jehož před vyšetřovací komisí obhajoval advokát Dov Weissglass, se v následujících týdnech podílel na jednání s Habibem a Džamáílovým bratrem Amínem, který jej vystřídal na postu prezidenta, avšak podepsané dohody o stažení izraelských jednotek z Bejrútu neměly dlouhého trvání. Zároveň v té době působil jako poradce protikomunistické guerilly ve středoamerické Nikaragui. Libanon mezitím znovu upadl do občanské války, tentokrát však za dvojí okupace (izraelské a syrské).\nDne 7. února 1983 byla zveřejněna zpráva Kahanovy komise, která konstatovala, že hlavní vinu na krveprolití mají jednotky falangistů. Šarona však činila nepřímo odpovědným kvůli „přehlížení nebezpečí aktů pomsty“ a vyzvala jej k vyvození „osobních závěrů“. Kriticky se vyjádřila rovněž k vedení armády a premiérovi. Šaron byl donucen rezignovat na post ministra obrany, ve vládě však zůstal jako ministr bez portfeje. V arabském světě se mu po událostech libanonské války začalo říkat „řezník z Bejrútu“. V následujících dnech a týdnech docházelo k opakovaným demonstracím a protidemonstracím a část veřejnosti požadovala demisi vlády. Podle historika Howarda Sachara byl tehdy izraelský národ rozpolcen ostřeji než kdykoli předtím od krize kvůli německým reparacím v roce 1952. Po pěti měsících jednání se Izraeli podařilo uzavřít s Libanonem 17. května 1983 dohodu, která ukončovala válečný stav mezi oběma zeměmi a předpokládala odchod všech cizích vojsk (tedy i syrského). To však rezolutně odmítl syrský prezident Hafíz Asad. Izrael se postupně začal stahovat do bezpečnostní zóny na libanonské straně izraelsko-libanonské hranice, kde spolupracoval s jiholibanonskou armádou. Z krátkodobého hlediska válka tedy sice měla úspěch v podobě vypuzení OOP, z dlouhodobého však své cíle nesplnila a byla naopak zcela kontraproduktivní. Vedla například ke vzniku ší'itského teroristického hnutí Hizballáh. Bezpečnostní situace v Libanonu se stále zhoršovala, stejně jako počet padlých a zraněných izraelských vojáků. Neutuchala ani kritika Beginovy vlády a protiválečné demonstrace.\n\nPo odchodu z čela resortu obrany Šaron setrval ve vládě jako ministr bez portfeje. Na jaře 1983 se rozhodoval, zda vládu opustit a nadobro se vrátit na svou farmu Chavat Šikmin. V té době jej potkala šťastná novina, když jeho manželka ve 46 letech otěhotněla. Kvůli vysokému věku však těhotenství nedospělo ke zdárnému konci. K jeho rozhodnutí zůstat v politice přispěly dvě věci: podpora části veřejnosti a soudní spor s americkým týdeníkem \"Time\".\nČasopis \"Time\" totiž ve svém vydání z 21. února 1983 otiskl, že Šaron den po Džamáílově smrti navštívil jeho rodinu, s níž „mluvil o nutnosti pomstít Bašírovu smrt“, podrobnosti o této záležitosti však článek označil za neznámé. Odkazoval se přitom na část zprávy Kahanovy komise, která nebyla z důvodu státní bezpečnosti zveřejněna. Informaci následně převzal americký a mezinárodní tisk. Týden po zveřejnění článku podal Šaron u soudu v New Yorku proti týdeníku žalobu pro pomluvu a požadoval odškodnění ve výši 50 milionů dolarů. Proces byl zahájen 13. listopadu 1984 a samotné líčení trvalo několik měsíců, během něhož trávil Šaron s rodinou, navzdory svým ministerským povinnostem, dlouhé týdny v New Yorku. Izraelské soudy dlouhou dobu odmítaly žádost o poskytnutí nezveřejněné přílohy zprávy Kahanovy komise, a svolily až počátkem roku 1986. Členové poroty a zástupci obou stran se s ní seznámili na uzavřeném zasedání. Porota nakonec označila sporné části článku za hanobivé a ve svém verdiktu uvedla, že si „někteří zaměstnanci týdeníku \"Time\" (…) při shromažďování a ověřování zveřejněné informace počínali lehkovážně a nedbale“. Žalobce však podle ní nebyl schopen prokázat týdeníku „skutečnou vůli škodit“, v důsledku čehož nedošlo k jeho odsouzení a vyplacení požadovaného odškodnění. I tak však konečný rozsudek Šaronovi pomohl posílit jeho politickou pozici a vyvrátit názory, že byl podněcovatelem masakru v Sabře a Šatíle.\n\nPremiér Begin oznámil koncem srpna 1983 svůj úmysl rezignovat (ačkoli své rozhodnutí nikdy plně nevysvětlil, mezi příčiny se uvádí jeho zdravotní stav, skon manželky Alizy a tlak a kritika veřejnosti kvůli libanonské válce). V polovině září předal prezidentu Chajimu Herzogovi rezignační dopis, a ve funkci premiéra jej nahradil ministr zahraničí Jicchak Šamir. Kvůli problémům ve vládní koalici byly na červenec 1984 vypsány předčasné parlamentní volby. Ještě před nimi si chtěl Šamir prostřednictvím stranických voleb upevnit postavení v Likudu. K všeobecnému překvapení proti němu kandidoval Šaron, kterému političtí komentátoři předpovídali zisk 10–15 % hlasů. Přestože se mu Šamira porazit nepodařilo, získal ve volbách 42,5 % hlasů.\nV předčasných parlamentních volbách zvítězila s těsným rozdílem levicová strana Ma'arach. Výsledek však znamenal volební pat, jelikož ani jedna z nejsilnějších stran nebyla s to sestavit vládu. Po 39 dnech jednání, kompromisů a ústupků byla vytvořena vláda národní jednoty s netradičním rotačním systémem na postu premiéra. Jako první se stal předsedou vlády předseda Ma'arachu Šimon Peres. V nové vládě se Šaron stal ministrem obchodu a průmyslu, a v této pozici působil až do roku 1990. Z této pozice dále podporoval rozvoj židovských osad tím, že „kolem nich zřizoval průmyslové zóny a do nich velkými státními dotacemi lákal soukromé podnikatele“. Když vláda počátkem roku 1985 schvalovala trojstuňový plán stažení izraelských vojsk z Libanonu, patřil mezi kritiky tohoto rozhodnutí. Na popularitě mezi pravicovými voliči mu dodávala kritika premiéra Perese, za níž se musel zpravidla vždy omluvit. Postupně se mu podařilo obsadit klíčové pozice ve straně: na jaře 1986 ve stranické volbě předsedy stálé komise překvapivě porazil Beginova syna Bennyho, a o rok později byl zvolen předsedou ústředního výboru, „což mu umožnilo umístit své lidi na klíčová místa stranického aparátu“.\n\nKoncem roku 1987 vypuklo v Pásmu Gazy palestinské lidové povstání, které vešlo ve známost jako první intifáda. Zprvu intifáda probíhala v podobě demonstrací, nepokoje se však zakrátko rozšířily i na Západní břeh. Jejich součástí byly rovněž generální stávky, bojkoty, zapalování pneumatik, graffiti, vyvěšování palestinských vlajek, barikády a pouze občas byly zaznamenány skutečné teroristické útoky, při nichž došlo k používání tzv. Molotovových koktejlů či granátů. V důsledku násilností jednali vojáci podrážděně a obzvláště razantně. Šaron patřil mezi zástupce tvrdé neústupné linie a pravidelně se zúčastňoval manifestací na podporu armády, kterou pro její tvrdost kritizovala levice. Zároveň odmítal tlak Spojených států amerických, aby byly na obsazených územích co nejdříve uspořádány volby. Koncem roku 1987 si proto symbolicky koupil byt v muslimské čtvrti jeruzalémského Starého Města, aby tak podpořil židovskou svrchovanost nad Jeruzalémem.\nVolby v roce 1988 neměly zásadní vliv na rozložení sil v Knesetu, bezesporu je však ovlivnila probíhající intifáda. Likud pod Šamirovým vedením těsně zvítězil a posílily malé radikální strany v obou částech politického spektra. Dosavadní premiér (Šamir vystřídal Perese na premiérském postu v roce 1986) se proto nejprve pokusil vytvořit vládní koalici s pravicovými a náboženskými stranami. Přehnané požadavky náboženských stran jej nakonec opět vedly k vytvoření koaliční vlády s Ma'arachem a náboženskými stranami, avšak již bez rotačního principu ve funkci premiéra. Šaron, který doufal v návrat do čela ministerstva obrany, zůstal i v nové vládě ministrem průmyslu a obchodu. Jen čtyři dny po volbách, tedy 15. listopadu 1988, vyhlásil předseda OOP Jásir Arafat nezávislost palestinského státu a uznal rezoluce Rady bezpečnosti OSN č. 242 a 338. Řada států světa, včetně Československa, nezávislost uznala. Arafat se dále zřekl terorismu a Palestinská národní rada uznala existenci Izraele a rezoluci Valného shromáždění OSN č. 181 z roku 1947, která rozdělovala mandátní Palestinu na židovský a arabský stát. V reakci na to Šamir v květnu 1989 navrhl konání svobodných voleb na Izraelem obsazených územích (Západním břehu Jordánu a v Pásmu Gazy), „aby pro ujednání mírového řešení získal palestinského partnera.“ Když si v únoru 1990 chtěl tento krok nechat schválit ústředním výborem Likudu, Šaron oznámil svou rezignaci na post ministra, a než stačil Šamir zareagovat, odstřihli Šaronovi stoupenci mikrofon. I přes podporu svobodných voleb Šamir odmítal návrhy na konání mezinárodní mírové konference, na kterou naléhaly Spojené státy americké. Jeho ministr financí a předseda Peres se proto na jaře 1990 odhodlal ke svržení vlády (celá aféra získala název špinavý trik). Vládě byla vyslovena nedůvěra a prezident Herzog pověřil Perese sestavením vlády. Jeho plán však narušil Šaron, který oživil své dávné kontakty s rabínem Menachemem Mendelem Schneersonem, duchovním vůdcem náboženské strany Agudat Jisra'el, aby ovlivnil poslance této strany, kteří se již zavázali Perese podpořit. V reakci na Schneersonovo nařízení, aby nepodporovali jakékoliv územní ústupky, na poslední chvíli dva poslanci na hlasování nedorazili. Šaronův životopisec Rosenzweig k tomuto dodává: „Později se tvrdilo, že právě v době, kdy se hlasovalo o vytvoření nové vlády, prodlévali na Šaronově farmě.“ Jelikož Peres již nedisponoval většinou poslanců, pověření sestavit vládu posléze získal Šamir, jemuž se podařilo sestavit čistě pravicovou vládu s náboženskými stranami s těsnou většinou v Knesetu. Navzdory urážkám, kterých se mu z jeho strany kvůli mírové konferenci dostalo, a s ohledem na jeho podíl na zmaření Peresova pokusu stanout v čele vlády, Šamir jmenoval Šarona ministrem bydlení a výstavby.\n\nI v čele tohoto resortu Šaron podporoval politiku osadnictví a zasadil se o rozsáhlou výstavbu nových židovských čtvrtí ve východním Jeruzalémě a nových židovských měst podél tzv. zelené linie na pomezí vlastního Izraele a Západního břehu Jordánu (nová města vznikala v rámci programu Jišuvej ha-Kochavim). Jeho ministerstvo mělo nadto na starost zajištění bydlení pro stovky tisíc Židů ze Sovětského svazu. Již od roku 1987 bylo povoleno vystěhovat se části sovětských Židů a každým rokem se stanovená kvóta zvyšovala. Na konci 80. a počátku 90. let začala masová migrace, a to jak do Spojených států, tak do Izraele. Jen v roce 1990 přišlo do Izraele 181 751 sovětských Židů. O rok později dosáhl počet nově příchozích 450 tisíc. Od roku 1991 Šaron předsedal parlamentní komisi, která na tuto migrační vlnu dohlížela. Během dvou let působení v čele ministerstva bydlení a výstavby dal postavit 140 tisíc nových bytových jednotek. Na mezinárodní scéně se Izraele v té době dotkly dvě události. První z nich byla válka v Zálivu. Irácký diktátor Saddám Husajn v srpnu 1990 obsadil sousední Kuvajt. V lednu 1991 zahájila mezinárodní koalice 28 států operaci Pouštní bouře s cílem Kuvajt osvobodit. Husajn se pokusil alianci rozdělit hrozbami napadení Izraele svými balistickými střelami a letectvem. V případě izraelské odvety by totiž arabské státy patrně spojeneckou alianci opustily. Z toho důvodu Spojené státy žádaly Izrael, aby v žádném případě nereagoval, a přislíbily mu rozsáhlou finanční podporu. Dva dny po zahájení spojenecké operace dopadly na Tel Aviv první irácké rakety typu Scud. Do konce února pak na území Izraele dopadlo celkem 39 raket, a to zejména do hustě zalidněného okolí Tel Avivu. Šaron tehdy patřil mezi ministry, kteří se jasně stavili proti americkému nátlaku. Druhou událostí byla Madridská mírová konference, která měla napomoci arabsko-izraelskému, potažmo izraelsko-palestinskému mírovému procesu. Spojené státy americké na Izrael naléhaly, aby se konference zúčastnil, a podmínili tím půjčku 10 miliard dolarů na integraci sovětských Židů. Šaron se stavěl ostře proti Šamirově účasti na konferenci a dokonce požadoval jeho odstoupení. Konference začala v listopadu 1991 v Madridu a v lednu na ní navázala multilaterální jednání v Moskvě na téma ekonomického rozvoje, životního prostředí, vody a uprchlíků. Celkem mezi Izraelci a Palestinci proběhlo deset kol jednání, avšak bez jakéhokoliv průlomu. Mírová konference odstartovala sérii přímých schůzek mezi Izraelci a Araby, které v roce 1992 proběhly v různých městech po celém světě.\n\nPočátkem roku 1992 se Šamirovi rozpadla koaliční vláda, když ji dvě menší strany, Techija a Moledet, opustily na protest proti premiérově zdánlivé ochotě jednat o palestinské autonomii. Šamir tak na červen 1992 vypsal předčasné parlamentní volby. Šaron jej následně vyzval k souboji o funkci předsedy strany. Z vnitrostranických voleb však vyšel vítězně Šamir, a to se ziskem 42 % hlasů (na druhém místě byl s 31 % David Levy a Šaron skončil s 21 % na třetím místě).\n\nPředčasné volby vyhrála přesvědčivě levicová Strana práce (nástupkyně aliance Ma'arach) v čele s Jicchakem Rabinem. Levicový blok však získal pouze těsnou většinu, i tak se ale Rabinovi podařilo sestavit první levicovou vládu po patnácti letech. Jedním z jeho prvních rozhodnutí bylo zastavení další výstavbu izraelských osad na okupovaných územích (netýkalo se však výstavby ve stávajících osadách). Nová vláda se aktivně zapojila do mírového procesu, který vyústil v podepsání mírových dohod z Osla. V Likudu mezitím zavládla krize. Šamir v březnu 1993 rezignoval na post předsedy strany, kde jej vystřídal Benjamin Netanjahu. Šaron původně zvažoval, že by se volby předsedy zúčastnil, ale s ohledem na Netanjahuův rychlý vzestup od této myšlenky ustoupil. Zůstal tak pouze řadovým opozičním poslancem a od roku 1992 byl rovněž členem parlamentní komise pro zahraniční vztahy a obranu, kde působil až do roku 2003. Volný čas trávil na rodinném ranči, kde mu jeho synové pomáhali s hospodářstvím. Kromě toho publikoval pravidelné komentáře v deníku \"Jedi'ot achronot\", kde často kritizoval vládu. Vyjadřoval se například k probíhajícímu mírovému procesu a počátkem roku 1995 vládě vytýkal, že mírové smlouvy neřeší otázku palestinských uprchlíků. K tomuto mimo jiné napsal: „Představují vážnou politickou a bezpečnostní hrozbu, jakýsi Damoklův meč nad naší hlavou“. Z tohoto důvodu (a rovněž kvůli otázce sjednoceného Jeruzaléma) jako jeden z mála poslanců Likudu nepodpořil koncem roku 1994 ratifikaci mírové smlouvy s Jordánskem a hlasování se zdržel.\n\nPodepsání dohod z Osla, přestože bylo významným krokem na cestě k míru, se ukázalo jako značně kontroverzní krok, který rozdělil jak izraelskou, tak palestinskou společnost, a tím zkomplikoval mírový proces. Mělo za následek řadu vzájemných vražedných útoků. Pravice pořádala bouřlivé protivládní demonstrace, na nichž vystupovali Netanjahu s Šaronem. Ten označil Arafata za vraha a válečného zločince a dodal: „Lituji jen toho, že mi nedovolili zničit ho ještě před tím, než v srpnu 1982 odjel z Bejrútu.“ Netajil se názorem, že by pravice měla po návratu k moci mírové dohody vypovědět. Kvůli tomu se však dostal do střetu s Netanjahuem, který jej označil za „manipulátora a intrikána“ a vyzval jej k odchodu ze strany. I když se Šaron vyjadřoval vůči Rabinovi tvrdě, snažil se na něj působit v otázkách týkajících se osad na Západním břehu Jordánu a práva armády podnikat zásahy v městech náležících pod palestinskou samosprávu. Polarizace společnosti vygradovala 4. listopadu 1995, kdy Rabina na promírové demonstraci v Tel Avivu zastřelil židovský extremista Jigal Amir. Zatímco od Netanjahua nepřijala Rabinova vdova Lea během státního pohřbu ani vyjádření soustrasti, Šaron se směl zúčastnit bdění u mrtvého v jeho domě před pohřbem, známého hebrejsky jako šmira (). V deníku \"Jedi'ot achronot\" publikoval nekrolog, v němž mimo jiné napsal:\nPo Rabinově smrti se premiérem stal Šimon Peres, který vyvolal předčasné volby, aby své vládě zajistil mandát v pokračování mírového procesu. Vůbec poprvé se také měla konat přímá volba premiéra. Navzdory radám se rozhodl pro nejzazší možný termín, konec května 1996, jelikož se chtěl věnovat mírovým jednáním se Sýrií a nechtěl, aby za volební úspěch „vděčil emocionálnímu šoku po Rabinově smrti“. Do té doby však došlo ke zhoršení bezpečnostní situace v podobě palestinských sebevražedných útoků a ostřelování severního Izraele ze strany libanonského Hizballáhu. Jelikož nechtěl mít pověst měkkého politika, nařídil odvetnou leteckou operaci Hrozny hněvu, při níž však nešťastnou náhodou zahynulo větší množství civilistů, což jeho popularitě neprospělo.\n\nV umírněném křídle Likudu se po Rabinově vraždě začaly objevovat pochybnosti vůči Netanjahuovi a názor, že by jej v čele strany mohl vystřídat Dan Meridor. Přes veškeré osobní výhrady a skutečnost, že jej předseda strany často napadal, se Šaron z pragmatických důvodů rozhodl podpořit Netanjahua. Zároveň se mu podařilo přemluvit ke spolupráci Rafa'ela Ejtana a Davida Levyho, s jejichž stranami Comet a Gešer utvořil Likud volební alianci. Aby své straně zajistil vítězství, přesvědčoval Šaron náboženské kruhy, že pouze pravicová vláda zajistí izraelskou přítomnost na svatých místech judaismu na Západním břehu Jordánu. Ačkoliv v parlamentních volbách Strana práce porazila alianci Likud-Gešer-Comet o dva mandáty, v přímé volbě premiéra těsně zvítězil Netanjahu, když Perese porazil rozdílem jednoho procentního bodu.\n\nKromě své vítězné aliance přizval Netanjahu do koaliční vlády strany Sjednocený judaismus Tóry, Jisra'el ba-alija, Šas, Národní náboženskou stranu a Třetí cestu. Šaron doufal v post ministra financí, avšak od premiéra se dočkal pouze nabídky svého někdejšího resortu bydlení a výstavby, kterou odmítl, a vláda tak byla jmenována bez něj. O to více ho rozladilo, že resort financí získal Meridor, který měl před volbami ambice Netanjahua nahradit v čele strany. David Levy, jehož Šaron přemluvil k účasti ve volební alianci, tehdy dodržel slib, který si v předvolební kampani dali: nepůjdou do vlády, kde by jeden z nich nebyl. Netanjahu nakonec pod hrozbou Levyho demise Šaronovi svěřil nový post ministra národní infrastruktury a jmenoval jej dalším členem své vlády. Během tří let fungování vlády se Šaron s premiérem střídavě sbližoval a rozcházel. Paralelně udržoval kontakty s představiteli levice Peresem a Ehudem Barakem. V rámci odsouvání Levyho coby ministra zahraničních věcí, pověřil premiér Šarona (aniž by o tom Levy věděl), aby se sešel s druhým nejvýše postaveným představitelem OOP Mahmúdem Abbásem. Ke schůzce došlo v červnu 1997 na Šaronově farmě a proběhla v srdečné atmosféře. V září téhož roku dostal Šaron za úkol vyjednat propuštění agentů Mosadu, kteří byli v Jordánsku uvězněni po pokusu o atentát na předního představitele Hamásu Chálida Mašála. V Netanjahuovy vlády postupně odešlo z různých důvodů několik ministrů, mezi nimiž byl v lednu 1998 i ministr zahraničních věcí Levy. Jeho resort si premiér nejprve ponechal, nakonec však v říjnu téhož roku ministrem zahraničních věcí jmenoval Šarona. Učinil tak dva týdny před důležitým mírovým jednáním u Wye River v americkém Marylandu, jelikož chtěl, aby to byl Šaron, kdo bude muset přijmout ústupky požadované Spojenými státy americkými.\n\nZa výsledek jednání byli Šaron a celá vláda ostře kritizováni pravicí. Dohoda pak byla v parlamentu schválena pouze díky hlasům levicových stran. Netanjahuova vláda se nakonec rozpadla a on tak na květen 1999 vypsal předčasné parlamentní a premiérské volby. Do jejich konání se Šaron snažil využít své pozice v čele ministerstva zahraničních věcí k rozšíření mezinárodních kontaktů, a tak se například zúčastnil podpisu obchodní dohody s Jordánskem a cestou do Moskvy se pokusil zlepšit vztahy s Ruskem. Při ní způsobil na mezinárodní scéně kontroverzi, když vyjádřil výhrady k intervenci Severoatlantické aliance v Srbsku. Měsíc před volbami Šarona zasáhla rodinná tragédie, když lékaři jeho manželce Lily diagnostikovali těžkou formu karcinomu plic. Následnou namáhavou a intenzivní léčbu podstoupila v Izraeli a Spojených státech amerických.\n\nV parlamentních i premiérských volbách utrpěl Netanjahu porážku. V přímé volbě premiéra se mu postavil předseda Strany práce Ehud Barak, který získal 56,08 % hlasů (proti 43,92 %), a v parlamentních volbách zaznamenal Likud nejhorší volební výsledek od svého vzniku v roce 1973 – pouhých 19 poslaneckých mandátů. Šlo o důsledek velkého rozptýlení hlasů (toho roku se do Knesetu dostalo 15 politických stran), a tak i vítězná Strana práce měla ve 120členném parlamentu pouze 26 mandátů. Netanjahu v reakci na volební výsledek oznámil odchod z vedení Likudu a do příštích parlamentních voleb navrhl do funkci dočasného předsedy Šarona.\n\nTen se následně pustil do konsolidace strany, do níž se snažil přivést zpět ty politiky, kteří z ní odešli kvůli Netanjahuovi. V září 1999 se v Likudu konala volba předsedy, v níž proti Šaronovi kandidoval jeruzalémský starosta Ehud Olmert a ministr financí Me'ir Šítrit. Výsledek voleb byl pro Šarona otázkou politického přežití. V kampani mu pomáhal syn Omri, který se po otcově boku naplno zapojil do politiky. Měl rovněž tým poradců, který mu pomáhali financovat jeho dávný známý Mešulam Riklis a jihoafrický miliardář Cyril Kern. Jelikož však izraelské zákony možnost financování politického života regulovaly, jeho syn Omri vymyslel, jak je obejít. Systém fiktivních plateb a finančních machinací se o sedm let později dostaly před soud. Omri vzal veškerou vinu na sebe a počátkem roku 2006 byl odsouzen k desetiměsíčnímu trestu odnětí svobody. Kvůli tehdejšímu Šaronovu stavu bylo pravomocné vykonání rozsudku odloženo. Samotný Šaron přímé žalobě unikl díky rozhodnutí Nejvyššího soudu.\n\nStranické volby Šaron s přehledem vyhrál se ziskem 53 % hlasů (Olmert jich získal 24 % a Šítrit 21 %). Z pozice vůdce opozice silně kritizoval Barakovu vládu. Ta prosadila definitivní stažení izraelské armády z jižního Libanonu, obnovila mírový proces s Palestinci a pokusila se o průlom při dosažení mírové dohody se Sýrií. V případě Sýrie byly klíčovou otázku Golanské výšiny, které Izrael obsadil v šestidenní válce v roce 1967. Šaron veřejnosti oznámil, že za předchozí Netanjahuovy vlády došlo k navázání tajných kontaků se syrským režimem prostřednictvím amerického filantropa Ronalda Laudera. Následně je však vláda přerušila, když zjistila, že Sýrie rezolutně trvá na jejich navrácení. Tato informace vyvolala ve vládní koalici rozruch a i veřejnost byla proti vydání Golanských výšin. Barak na závěr jednání se Sýrií na přelomu let 1999 a 2000 prohlásil, že je ochoten vrátit většinu této strategické plošiny výměnou za mírovou smlouvu. Šaron v reakci na to vyvolal hlasování o nedůvěře vládě. Ta jej sice ustála, část koaličních poslanců však hlasovala s opozicí.\n\nV prosinci 1999 Šaronovu rodinu stihla další smutná zpráva, když jim shořel dům na rodinné farmě Chavat Šikmim. Šaronova manželka Lily nakonec své nemoci podlehla 25. března 2000 ve věku šedesáti tří let v nemocnici Tel ha-Šomer. Pohřbena byla na rodinné farmě Chavat Šikmim. Šaron při smutečním projevu mimo jiné řekl:\nV červenci 2000 se Barak s Arafatem zúčastnili mírového summitu v Camp Davidu, kde se pokusili dojednat konečný status v rámci izraelsko-palestinského konfliktu. Jednání však selhala pro neúspěch dohodnout se v otázce Jeruzaléma a palestinských uprchlíků. Hlavní příčinou jejich nezdaru přitom byla Arafatova neústupnost. Tento výsledek vedl ke zhoršení vzájemných vztahů a na domácí scéně se Barakovi rozpadala vláda. Obrátil se proto na Šarona s návrhem vytvoření vlády národní jednoty, ale Šaron jeho návrh odmítl.\n\nKoncem září 2000 Šaron učinil politické gesto, které mělo dalekosáhlé důsledky. Dne 28. září, den před svátkem Roš ha-šana, uskutečnil v ranních hodinách pouť na Chrámovou horu v Jeruzalémě za doprovodu syna Gilada, šesti poslanců Likudu a několika set policistů. Před přítomnými novináři následně prohlásil: „Přináším mírové poselství a jsem přesvědčen, že mírové soužití Židů s Araby je ještě možné.“. O svém záměru dopředu informoval premiéra i bezpečnostní složky, přičemž nikdo z nich neměl námitky. Jeho přítomnost na Chrámové hoře, kterou muslimové pokládají za třetí nejposvátnější místo islámu, vyvolala následující den mezi palestinskými Araby vlnu nepokojů a násilností, které přerostly ve druhou intifádu, někdy též nazývanou intifáda al-Aksá (podle mešitě al-Aksá na Chrámové hoře). Impulsem k intifádě však byl paradoxně odchod izraelské armády z Libanonu počátkem roku 2000. Arafat se totiž cítil ponížen tím, že zatímco Hizballáh dosáhl izraelského stažení útoky, on musí o úpravách hranic vyjednávat. Podle palestinského ministra Imáda Fálúdžího byla intifáda pečlivě naplánována po neúspěchu mírových rozhovorů v Camp Davidu v červenci 2000. Intifádou chtěl Arafat sobě i Palestincům vylepšit mezinárodní postavení, a proto využil výbuchu hněvu po Šaronově návštěvě Chrámové hory.\n\nMírové rozhovory se již obnovit nepodařilo, a tak s ohledem na nejasnou parlamentní většinu Barak koncem listopadu 2000 oznámil rozpuštění parlamentu a vypsání předčasných voleb z kraje roku 2001. Své rozhodnutí však vzápětí přehodnotil, parlament nerozpustil a 9. prosince rezignoval na svou funkci. To mělo za následek, že se místo souběžných parlamentních a premiérských voleb konala pouze přímá volba premiéra. Jeho záměrem bylo vyřadit Netanjahua z voleb, jelikož dle platných zákonů se přímé volby mohl zúčastnit pouze stávající poslanec. Tuto podmínku sice následně poslanci zrušili, Netanjahu však oznámil, že se stávajícím parlamentem se volby účastnit nebude.\n\nPředvolební kampani dominovala stále se zhoršující bezpečností situace. Mezi říjnem 2000 a lednem 2001 zahynulo při palestinských teroristických útocích 41 Izraelců a při následných zásazích armády zahynulo 322 palestinských Arabů. Jeho hlavním heslem proto bylo: „Jen Šaron může zajistit mír!“. Ve volbách, které proběhly 6. února 2001 Šaron zvítězil přesvědčivě ziskem 62,5 % hlasů (Barak jich obdržel 37,5 %). Následující den symbolicky navštívil Zeď nářků ve Starém Městě a poté odjel složit přísahu do Knesetu. Ještě předtím, než sestavil novou vládu, navázal kontakt s Arafatem, a již koncem měsíce existovala dohoda, která měla ukončit intifádu, kterou měli představit na společném jednání počátkem března na hraničním přechodu Erez. Arafat ji však na poslední chvíli odmítl s ohledem na blížící se konferenci Ligy arabských států, kde očekával podporu ozbrojenému boji od ostatních zemí. Napříště již Šaron reagoval na nepokoje silou a vojenskými prostředky.\n\nJelikož volbou premiéra nedošlo ke změně rozložení sil v parlamentu, byl Šaron nucen vytvořit vládu národní jednoty. Ta kromě Likudu zahrnovala levicovou alianci Jeden Izrael (Strana práce, Mejmad, Gešer) a strany Šas, Národní jednota-Jisra'el bejtenu, Stranu středu, Jisra'el ba-alija, Sjednocený judaismus Tóry a Derech chadaša. Vláda měla zpočátku 26 ministrů a 15 náměstků ministrů, a v té době šlo o největší vládu v dějinách Izraele. V průběhu volebního období počet ministrů ještě vzrostl až na 29. Jejím dalším prvenstvím bylo, že v ní usedl první arabský ministr v dějinách Izraele – Sálih Taríf. Klíčové resorty zahraničních věcí a obrany přenechal Straně práce (první zmíněný zastával Peres, druhý pak Benjamin Ben Eliezer). Prioritou nové vlády bylo obnovení bezpečnosti. Palestinské útoky se již neomezovaly pouze na Západní břeh Jordánu a Pásmo Gazy, ale docházelo k nim i v Izraeli. K největšímu sebevražednému útoku od Šaronova zvolení došlo 1 června 2001 na diskotéce Delfinárium v centru Tel Avivu, kde zahynulo 21 lidí a dalších 120 bylo zraněno. V tentýž měsíc dorazila do Izraele mise vyslaná novou vládou George W. Bushe, vedená ředitelem CIA Georgem Tenetem, jejímž úkolem bylo definovat podmínky zastavení intifády. Ve vztahu k probíhajícímu konfliktu došlo ve Spojených státech amerických ke změně postoje po teroristických útocích z 11. září. Americká administrativa tehdy chtěla do své aliance proti Usámovi Bin Ládinovi získat co nejvíce arabských vůdců, a proto na Šarona naléhala, aby bez jakýchkoli podmínek obnovil jednání s palestinskou samosprávou. To Šaron rezolutně odmítl a západní státy v říjnu téhož roku vyzval, aby neopakovaly chybu Mnichovské dohody. K zásadnímu americkému obratu ve vztahu k Arafatovi došlo ten samý měsíc v souvislosti s vraždou ministra Šaronovy vlády Rechav'ama Ze'eviho, provedenou palestinským komandem, a definitivně jej Bushova administrativa odepsala v lednu 2002, když izraelské námořnictvo zadrželo nákladní loď pašující na padesát tun zbraní palestinské samosprávě. V roce 2002 si intifáda vyžádala vůbec největší počet izraelských obětí. Pouze v březnu se jednalo o více než dvě stě osob (nejvražednějším útokem byl Pesachový masakr v Netanji).\n\nStrana práce nakonec Šaronovu vládu opustila v říjnu 2002 kvůli sporům o státní rozpočet a financování izraelských osad. Šaron následně na leden 2003 vyvolal předčasné parlamentní volby. Ve volbách dosáhl Likud přesvědčivého vítězství se ziskem 38 mandátů.\n\nDne 18. prosince 2005 začal mít při jízdě autem závratě, a řidič jej proto odvezl do nemocnice Hadasa v Jeruzalémě. Ukázalo se, že jej postihla lehká ischemická cévní mozková příhoda a byl dva dny hospitalizován. Během vyšetření u něj lékaři objevili vrozenou srdeční vadu, známou jako defekt síňového septa, v podobě malého otvoru v přepážce (septu) mezi levou a pravou srdeční síní. Nasadili mu léky proti srážení krve, předepsali klid na lůžku a na 5. ledna 2006 naplánovali chirugický zákrok spočívající v zavedení katetrizačního uzávěru. Místo doporučeného klidu vrátil do práce a 4. ledna 2006, den před plánovaným zákrokem, utrpěl na rodinné farmě další, tentokráte těžkou hemoragickou cévní mozkovou příhodu, která vedla ke krvácení do mozku. Po příjezdu rychlé záchranné služby trval Šaronův osobní lékař na tom, aby byl namísto nejbližší nemocnice převezen do nemocnice Hadasa na předměstí Jeruzaléma. Cesta přitom trvala téměř hodinu. V nemocnici se podrobil několika složitým operacím, ale již nikdy nenabyl vědomí a zůstal v kómatu. Funkce úřadujícího premiéra se ujal Ehud Olmert, který rovněž místo Šarona vedl stranu Kadima do březnových parlamentních voleb. Sto dnů po Šaronově mozkové příhodě byl prohlášen za trvale neschopného vykonávat funkci předsedy vlády.\n\nČtyři měsíce poté, co po mozkové příhodě upadl do kómatu, byl převezen do zařízení pro dlouhodobě nemocné ve městě Ramat Gan na předměstí Tel Avivu. Lékaři od počátku přiznávali, že je téměř nemožné, aby se Šaron z kómatu probral, přestože přístroje zaznamenaly při občasném měření zvýšenou mozkovou aktivitu. V lednu 2013 se v médiích objevily zprávy, že začal vykazovat určitý stupeň vědomí.\nV lednu 2014 se jeho zdravotní stav prudce zhoršil a lékaři u něho zaznamenali selhání ledvin. Zemřel 11. ledna 2014 ve 14 hodin místního času, po osmi letech v perzistentním vegetativním stavu, ve věku 85 let v nemocnici Tel ha-Šomer ve městě Ramat Gan. Smrt tohoto kontroverzního politika vyvolala u části palestinského obyvatelstva a u některých ortodoxních Židů radost.\n\nV neděli 12. ledna, den po jeho smrti, byla rakev s Šaronovými ostatky převezena do Jeruzaléma na nádvoří Knesetu, kam se s ním přišly rozloučit tisíce lidí. Následující den se uskutečnil státní pohřeb, kterého se zúčastnila řada zahraničních hostů, mimo jiné americký viceprezident Joe Biden, český premiér Jiří Rusnok, ruský ministr zahraničí Sergej Lavrov, jeho německý protějšek Frank-Walter Steinmeier, bývalý britský premiér Tony Blair a další. Kromě Bidena a Blaira pronesli smuteční projevy rovněž premiér Benjamin Netanjahu, prezident Šimon Peres, předseda Knesetu Juli-Joel Edelstein a členové rodiny. Peres ve svém projevu mimo jiné řekl: „Byl jsi ramenem, na němž spočinula bezpečnost Izraele. Příběh tvého života je svázán s příběhem této země, a Tvůj život byl oddán životu této země. (…) Arik byl muž země. Miloval její vůni, obdělával její kopce, sel a sklízel. Bránil tuto zemi jako lev a učil své děti jak používat kosu. Za svého života byl vojenskou legendou a pak obrátil svůj zrak ke dni, kdy Izrael spočine v bezpečí. Kdy se naše děti navrátí k naším hranicím a mír bude zdobit zemi zaslíbenou“. Vojenský konvoj následně rakev převezl na rodinný ranč Chavat Šikmim, kde byl Šaron pohřben vedle manželky Lily.\n\nNěkteří stoupenci ultraortodoxních židovských kruhů v Šaronově smrti spatřovali nadpřirozený zásah. Dne 19. července 2005, tedy necelý půl rok před tím, než upadl do kómatu, na něj totiž během nočního rituálu na hřbitově u izraelského města Roš Pina \"uvalili středověkou kabalistickou kletbu pulsa dinura (v biblické aramejštině ohnivé důtky). Vzývali anděly zkázy, aby tehdejšího premiéra s nebývalou veřejnou podporou do jednoho roku zahubili.\" Z rituálu existuje filmový záznam. \"Modlíme se za smrt muže, který přinesl katastrofu lidem Izraele... Ariel, syn Věry, z rodiny Scheinermannových, známý jako Arik Šaron… by měl zemřít hned teď nebo v nejbližší době,\" pronášejí na záznamu účastníci rituálu. Důvodem rituálu byl plán Ariela Šarona opustit osady v Pásmu Gazy.\n\nŠaronovo jméno nese na jeho počest řada míst po celém Izraeli. Jde mimo jiné o ulice ve městech Or Jehuda a Chadera a park na okraji Tel Avivu. Tento budovaný park o rozloze 8,1 km, jehož vznik Šaron podporoval, je revitalizací bývalé skládky Chirja, která byla v provozu v letech 1952 až 1998. Ke zpřístupnění prvních částí parku došlo v letech 2011 a 2014 a další budou následovat po etapách. Jeho součástí je 60metrový kopec, nabízející pohled na Tel Aviv a do vnitrozemí. Po dokončení budou v parku k dispozici cyklostezky, golfová a sportovní hřiště, jezero, piknikové oblasti a amfiteátr pro 50 tisíc lidí vhodný pro pořádání koncertů a vystoupení. Celkové náklady na revitalizaci a dokončení parku se odhadují na 250 milionů dolarů.\n\nJeho jméno ponese rovněž největší vojenské zařízení v zemi – výcvikový tábor Ariela Šarona, který se nachází v Negevské poušti nedaleko města Jerucham. Rozsáhlý komplex, který bude tvořit samostatné město, se rozkládá na ploše čtverečního kilometru. Přesune se do něj řada výcvikových táborů z celého Izraele a po dokončení zde bude zhruba 20 tisíc vojáků. Celkové náklady na projekt činí 50 miliard šekelů.\n\nV roce 2005 byl Šaron v internetové soutěži 200 největších Izraelců deníku \"Ynet\" zvolen 8. největším Izraelcem všech dob. O tři roky později měl premiéru dokumentární film \"Šaron\", který o něm natočil izraelský režisér Dror More.\n\n\n\n"}
{"id": "25857", "url": "https://cs.wikipedia.org/wiki?curid=25857", "title": "Seznam polských spisovatelů", "text": "Seznam polských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "25864", "url": "https://cs.wikipedia.org/wiki?curid=25864", "title": "Probiotikum", "text": "Probiotikum\n\nProbiotikum je živý organismus přidávaný do potravin či krmiv, který má příznivě ovlivnit zdraví konzumenta zlepšením rovnováhy jeho střevní mikroflóry. Účinky mohou však být i negativní. Typickým příkladem funkční potraviny obsahující probiotikum je jogurt. Za nejčastější probiotika jsou považovány mléčné bakterie rodů Lactobacillus (L. acidophilus, L. racemosus  L. casei,  L. delbrueckii);  Bifidobacterium (B. bifidum, B. breve, B. infantis, B. lactis, B.longum); Streptococcus (Lactococcus) lactis, Streptococcus thermophilus, Leuconostoc cremoris, kvasinky Torulopsis kefir, Torulopsis sphaerica nebo Saccharomyces fragilis. Někteří autoři rozšiřují toto základní pojetí probiotika nejen na organismus, ale též na mrtvé části mikrobiálních buněk. Funkce probiotik začala být poprvé vnímána v roce 1908 I. I. Mečnikovem, nositelem Nobelovy ceny za fyziologii, který poprvé popsal imunomodulační funkci střevních a žaludečních bakteriálních kolonií. V současné době je vědecký zájem o probiotika na vzestupu, a to zejména v souvislosti s jevem antibiotické rezistence a příklonům k podpůrným a obecně profylaktickým léčebným metodám.\n\nProbiotické kultury, fungující především na bázi mléčných bakterií rodu Lactobacillus. Klasickým příkladem je většina kysaných mléčných výrobků nebo výrobků obsahujících mléčné kultury. Probiotikum může v kombinaci s prebiotiky (které se však předpokládají být běžnou součástí vyvážené stravy) krátkodobě zlepšit prostředí uvnitř žaludku a střev, jejich rezistence je však vůči prostředí uvnitř žaludku a střev minimální a proto jim není umožněná replikace a tedy ani výraznější zásah do přirozených metabolických procesů organismu. Přestože jejich funkce bývá vyzdvihována především farmaceutickými společnostmi, jejich reálný efekt je sporný. Některé nezávislé studie například ukazují, že se konzumací těchto potravin téměř mikroflóra nemění.\n\nProbiotické kultury, které jsou schopny výrazněji ovlivňovat přirozené metabolické procesy organismu, a to nejčastěji v interakci s prebiotiky a součinnosti různých druhů probiotik. Klasickým příkladem aktivního probiotika jsou bakterie Enterococcus faecium nebo Streptococcus thermophilus  v kombinaci s laktobacily a prebiotiky.\n\nAktivním probiotikům se připisuje schopnost:\nAktivní probiotika je možné dále dělit:\n\nProbiotika schopná výrazněji podpořit imunomodulační metabolické procesy organismů. Podléhají však prostředí uvnitř žaludku a střev a nejsou schopny trvale kolonizovat zažívací trakt.\n\nProbiotika částečně rezistentní nebo rezistentní, která odolávají vlivu prostředí uvnitř žaludku a střev a jsou schopna toto prostředí kolonizovat.\n\nProbiotika schopná svým působením výrazněji podpořit imunomodulační metabolické procesy organismů. Kolonizují prostředí uvnitř žaludku a střev a v laboratorních podmínkách vykazují teoretickou schopnost doživotní replikace vlastních kmenů. Jejich význam je vyzdvihován především v otázce antibiotické rezistence a holistické medicíny, je také zkoumán jejich vliv na léčbu v případě onkologických onemocnění. Za nejvýznamnější součinná imunomodulační probiotika se schopností replikace lze považovat rody \"Lactobacillus,\" \"Bifidobacterium\" a bakterie \"Enterococcus faecium a Streptococcus thermophilus.\"\n\n\n"}
{"id": "25877", "url": "https://cs.wikipedia.org/wiki?curid=25877", "title": "ZigBee", "text": "ZigBee\n\nZigBee je bezdrátová komunikační technologie vystavěná na standardu IEEE 802.15.4. Zigbee je poměrně novým standardem platným od listopadu 2004.\n\nPodobně jako Bluetooth je určena pro spojení nízkovýkonových zařízení v sítích PAN na malé vzdálenosti do 75 metrů. Díky použití multiskokového ad-hoc směrování umožňuje komunikaci i na větší vzdálenosti bez přímé radiové viditelnosti jednotlivých zařízení. Primární určení směřuje do aplikací v průmyslu a senzorových sítích.\n\nPracuje v bezlicenčních pásmech (generální povolení) přibližně 868 MHz, 902–928 MHz a 2,4 GHz. Přenosová rychlost činí 20, 40, 250 kbit/s.\n\nKomunikační technologie popsaná standardem IEEE 802.15.4 – ZigBee patří do skupiny bezdrátových sítí PAN (\"Personal Area Networks\"). Do této skupiny sítí patří i velmi rozšířený IEEE 802.15.1 – Bluetooth, jež nalézá hlavní uplatnění převážně ve spotřební elektronice. Existuje však celá škála průmyslových aplikací, pro které Bluetooth není vhodný. Z tohoto důvodu byla založena ZigBee aliance za účelem vytvoření nového bezdrátového komunikačního standardu vhodného i pro účely průmyslové automatizace. V současné době se na vývoji a rozvoji tohoto standardu podílí více než šedesát firem a mezi nimi jsou i přední světové firmy z oboru automatizace (Honeywell, Motorola, Philips, Samsung, Omron, ABB, Siemens).\nZigBee je navržen jako jednoduchá a flexibilní technologie pro tvorbu i rozsáhlejších bezdrátových sítí u nichž není požadován přenos velkého objemu dat. K jejím hlavním přednostem patří spolehlivost, jednoduchá a nenáročná implementace, velmi nízká spotřeba energie a v neposlední řadě též příznivá cena. Díky těmto vlastnostem nalezne uplatnění v celé škále aplikací, jež lze zařadit do několika skupin:\n\n\nDíky různorodosti předpokládaných aplikací standard definuje tři základní režimy přenosu dat\n\n\nKvůli nutnosti implementovat standard ZigBee i do málo výkonných 8 bitových mikrokontrolérů (HC08, x51) bylo dbáno na maximální jednoduchost implementace protokolů. Díky tomu struktura protokolů nezabere více než 30 kB programové paměti.\nProtokol se skládá ze tří základních vrstev. Vrstvy standardu IEEE 802.15.4, nad nimi je definována síťová vrstva (NWK) a aplikační vrstva (APL). Fyzická vrstva specifikuje přístup k přenosovému médiu. Síťová vrstva realizuje připojení k síti, zabezpečení a směrování paketů. Aplikační vrstva (APL) zajišťuje potřebné služby. Skládá se z aplikační podvrstvy (APS), ZigBee objektů a uživatelských aplikačních objektů.\n\nFyzická a MAC vrstva standardu IEEE 802.15.4\nStandard IEEE 802.15.4 definuje několik základních radiových pásem, aby mohl být využit v různých zemích, kde jsou rozdílné národní předpisy a normy. Hlavním problémem u většiny bezdrátových technologii jsou rozdílné definice radiových pásem v Americe a v Evropě. Z tohoto důvodu byla definována tři základní frekvenční pásma: globální, Amerika a Austrálie, Evropa.\n\nDosah ZigBee je přibližně 10 až 50 metrů v závislosti na lokálních podmínkách šíření signálu. Pro přenos se datový signál moduluje metodou O-QPSK (BPSK) a přenášejí prostřednictvím DSSS (\"Direct Sequence Spread Spectrum\"). Pro přístup k fyzickému médiu je použita metoda CSMA/CA (\"Carrier Sense Multiple Access with Collision Avoidance and optional time slotting\").\n\nMAC vrstva (linková) definuje samotný komunikační protokol, jež je založen na přenosu datových rámců. Jsou definovány čtyři typy komunikačních rámců, jež jsou využívány pro přenos dat, řízení či správu sítě:\n\n\nZ důvodů minimalizace spotřeby koncových zařízení mohou být na základě synchronizace mezi koordinátorem sítě a koncovou stanicí uspávána jednotlivá koncová zařízení. K jejich probouzení dochází v předem definovanou dobu, a poté jsou přeneseny veškeré užitečné informace. Interval synchronizačních sekvencí může být v rozmezí 15ms až přibližně 15 minut. Synchronizace je realizována pomocí tzv. rámce \"beacon\". Koncová zařízení jsou periodicky probouzena a přenáší data ke koordinátoru sítě. Ten tato data uloží a následně přepošle při probuzení zařízení, pro nějž jsou tato data určena. Tento přístup umožňuje extrémně snížit spotřebu koncových zařízení. Zařízení proto mohou být napájena bateriově. Při využití všech úsporných opatření je možné dosáhnout výdrže koncového zařízení na jednu alkalickou baterii 6 měsíců až 2 roky. Pokud síť funguje bez použití beacon sekvencí, jednotlivá zařízení se periodicky dotazují koordinátora.\n\nTechnologie ZigBee postavená na fyzické linkové vrstvě IEEE 802.15.4 definuje tři různé síťové topologie. Základní topologií je topologie hvězdicová s centrálním řídícím uzlem (koordinátorem sítě). Druhým typem je stromová struktura jež umožňuje zvětšit vzdálenost mezi koordinátorem a koncovým zařízením. Protokol též umožňuje vytvoření redundantních spojení a vzniká tak topologie typu sítě – \"mesh\". S její pomocí je možné vytvořit síť prakticky libovolného uspořádání. \nStandard ZigBee dělí zařízení na zařízení s plnou funkčností (\"Full Functional Device\", \"FFD\") a zařízení s omezenou funkčností (\"Reduced Functionality Device\", \"RFD\"). FFD zařízení implementují kompletní protokolový rámec a zajišťují veškeré služby, které standard ZigBee stanovuje. RFD zařízení implementují pouze nezbytné protokolové knihovny z důvodu maximálního omezení hardwarové náročnosti. Tato zařízení mohou pracovat pouze jako koncová. Mohou komunikovat pouze s koordinátorem sítě a jsou omezeny na hvězdicové uspořádání topologie (koncové větve). Koordinátor sítě a směrovače jsou realizovány FFD zařízeními.\n\nJednotlivá zařízení sítě jsou adresována pomocí binárního adresného kódu o délce 64 bitů či ve zkrácené podobě 16 bitů. Lokální zkrácená adresa umožňuje v jedné síti adresovat maximálně 65535 zařízení. Každá sestavená síť je ještě dále identifikována 16 bitovým PAN ID, jež slouží pro rozlišení překrývajících se sítí postavených na standardu IEEE 802.15.4. Každou síť zakládá a spravuje koordinátor, který též přiděluje PAN ID. Ostatní stanice pracují jako směrovače a koncová zařízení.\n\nSíťová vrstva (NWK) zajišťuje připojení k sítí, zabezpečení, směrování a synchronizaci. V případě koordinátora sítě je ještě zodpovědná za start sítě a přiřazování adres nově nalezeným zařízením.\n\nJako základní zabezpečení ZigBee se používá AES (\"Advanced Encryption Standard\") s klíčem o délce 128 bitů jež je implementován v síťové vrstvě. Pokud je požadováno i zabezpečení \"MAC Command Frame, Beacon Frame a Acknowledgement Frame\" je realizováno již v MAC vrstvě pomocí AES. Díky tomu je možné ověřit autenticitu a integritu MAC rámce a zajistit jeho důvěrnost. Při požadavku na ověření integrity je vytvořen MIC (Message Integrity Code) o délce 4, 8 či 16 oktetů a je vyslán společně s MAC rámcem. V tomto případě je použit AES algoritmus v CTR (\"Counter\") módu. Pokud je nutné zajistit důvěrnost MAC rámce je k němu přidána informace o pořadí rámce a klíče (\"Frame Count, Key Sequence Count\"). Na vysílací a přijímací straně je udržována aktuální informace o čísle rámce. Pokud obdrží přijímací zařízení rámec s neplatným číslem je detekováno narušení bezpečnosti. AES je použit v CBC-MAC (\"Cipher Block Chaining\") módu. Při implementaci jak ověřování integrity tak šifrování je použit AES v módu jež je nazýván CCM.\n\nSíťová vrstva používá k zabezpečení SSP (\"Security Services Provider\"). Tato vrstva zajišťuje zabezpečení ochozích rámců, dekódování a ověřování pravosti příchozích rámců. Jako zabezpečovací algoritmus je použit AES v mírně modifikovaném módu CCM jež nese označení CCM . Síťová vrstva je zodpovědná za realizaci zabezpečení. Vyšší vrstvy se starají o nastavení SSP (nastavení klíčů a udávají jakým způsobem bude použit CCM pro jednotlivé rámce).\n\nAplikační vrstva protokolu (APL) se skládá z pomocné aplikační APS podvrstvy, ZigBee objektů (ZDO) a uživatelem definovaných aplikačních objektů. Pomocná aplikační podvrstva je zodpovědná za párování zařízení podle poskytovaných služeb a požadavků. To je realizováno pomocí tzv. párovací (binding) tabulky. ZigBee objekt definuje roli jednotlivých zařízení v rámci sítě (koordinátor, směrovač, koncové zařízení). Dále zajišťuje vyhledávání nových zařízení a jimi poskytovaných služeb. V neposlední řadě zodpovídá za zabezpečení (volí jeho způsob, jako např. veřejné klíče, symetrické klíče). Uživatelské aplikační objekty implementují konkrétní požadavky aplikace dle definovaného ZigBee profilu. ZigBee profil zastřešuje definice možných zařízení, formátů a typů zpráv. Každý profil je určen unikátním 16 bitovým identifikátorem podle specifikace ZigBee Alliance.\n\n"}
{"id": "25878", "url": "https://cs.wikipedia.org/wiki?curid=25878", "title": "WiMAX", "text": "WiMAX\n\nWiMAX (Worldwide Interoperability for Microwave Access) je stále se vyvíjející bezdrátovou technologií. WiMAX je definován v řadě norem IEEE 802.16. Jde o standard pro bezdrátovou distribuci dat zaměřený na venkovní sítě, tedy jako doplněk k Wi-Fi chápanému jako standard pro vnitřní sítě. \n\nAčkoliv prapočátky standardu 802.16 jsou ještě v roce 1998, většina práce na tomto standardu proběhla v letech 2000-2003. Cílem bylo vytvořit standard pro levnější a jednoduše rozšířitelný širokopásmový bezdrátový přístup k Internetu – standard pro metropolitní bezdrátové sítě. \n\nPrvní verze standardu byla publikována v roce 2002 pod číslem 802.16 a definovala přístupovou technologii s nutností přímé viditelnosti (LOS – Line of Sight) pro frekvenční pásma 10-66 GHz. V dubnu 2003 byla publikovaná další verze standardu pod označením 802.16a. Ta definuje frekvence v rozsahu 2-11 GHz, tedy frekvence jak v licencovaném, tak bezlicenčním pásmu. Dosah dle této specifikace je 40-70 km, a zatímco u původního standardu 802.16 byla přenosová rychlost až 134 Mb/s, v případě 802.16a klesá zhruba na polovinu, tedy 70 Mb/s. Přesunem do nižšího frekvenčního pásma a využitím OFDM pracuje 802.16a v režimu NLOS (Non Line of Sight), tedy nevyžaduje přímou viditelnost mezi základnovou a koncovou stanicí. Novinkou je také podpora samoorganizující se topologie, tedy „mesh“ architektury. V současnosti se kromě jiného uvažuje o začlenění technologie WiMAX do standardu mobilní sítě 4. generace a jako přenosového prostředku pro technologii HSPA.\n\nDůležitou vlastností všech standardů 802.16 je skutečnost, že definuje vrstvu MAC podporující více specifikací fyzických vrstev (PHY). Díky tomu mohou výrobci zařízení diferencovat své výrobky a vybavovat je přidanými funkcemi a přidanou hodnotou, aniž by se tyto výrobky stávaly neinteroperabilními s výrobky jiných výrobců. Totéž samozřejmě přispívá k možnosti přizpůsobit techniku pro práci v konkrétním frekvenčním spektru. Výrobcům to umožní odlišit se a vyhnout se komodizaci produktů, jaká postihla WiFi zařízení, kde je velmi obtížné odlišit se při zachování kompatibility s jinými produkty WiFi sítí. \n\nDalší rozvoj standardu probíhá ve dvou větvích:\n\n\nNižší frekvence mají lepší propagační vlastnosti, samo o sobě to ale nestačí. Proto 802.16a přidává podporu OFDM, ortogonálního frekvenčního dělení multiplexu. OFDM je méně náchylné k vícecestným interferencím, protože každý přenášený symbol trvá na dílčí nosné déle, což eliminuje vliv zpoždění delší cestou. \n\nPři OFDM modulaci celá šířka pásma se rozdělí na více úzkých pásem případně ortogonálních podkanálů. Původně širokopásmový signál je následně rozdělen a přenášen po těchto úzkých pásmech paralelně pomocí inverzní diskrétní Fourierovy transformace (IDFT).\n\n802.16a specifikuje tři možnosti pro OFDM s tím, že ponechává do budoucna otevřená vrátka pro přidání dalších variant OFDM. \n\n\nV současné době probíhají první implementace a nasazení WiMax sítí od výrobců jako je Alvarion. V ČR vznikla první testovací WiMax síť v Českém Krumlově.\n\nŠířka pásma a rozsah technologie WiMAX nabízí následující potenciální možnosti využití:\n\n\nTechnologie WiMAX může poskytovat připojení k Internetu v domácnosti nebo na mobilním telefonu přes celá města nebo země. V cizích zemích toto v mnoha případech vyústilo k soutěži na trzích mezi lokálními poskytovateli mobilního připojení.\n\nVzhledem k relativně nízkým nákladům spojeným s nasazením sítě WiMAX (v porovnání s 3G, HSDPA, xDSL, HFC nebo FTTx), je nyní ekonomicky možné nasazení širokopásmového přístupu k Internetu v odlehlých oblastech.\n\nMobilní WiMAX je jeden z možných kandidátů, který může nahradit mobilní technologie GSM nebo CDMA. Je také možné použít WiMAX ke zvýšení přenosové kapacity. Nemobilní (pevná) technologie WiMAX je dále považována za případnou páteřní síť pro technologie 2G, 3G a 4G v rozvinutých i rozvojových zemích.\n\nV Severní Americe je páteřní propojení ve městech typicky zajišťováno vedením měděných vodičů, zatímco mobilní propojení bývá zprostředkováno skrze satelit. V jiných oblastech se můžeme často setkat s propojením, které je zajištěno mikrovlnnými spoji. (Výjimkou je, když je síť provozována někým s pohotovým přístupem k měděné síti.) WiMAX má výraznější požadavky na páteřní šířku pásma než starší mobilní aplikace. Proto je použití bezdrátového páteřního spojení v Severní Americe na vzestupu a všechny existující mikrovlnné linky jsou v dané oblasti vylepšovány. Kapacity mezi 34 Mbit/s a 1 Gbit/s jsou běžně zaváděny s latencí v řádu milisekund. Ve spoustě případů operátoři shromažďují místa, která využívají bezdrátovou technologii a přenáší jejich provoz na optické sítě, který je pro ně pohodlnější.\n\nWiMAX podporuje technologie, které umožňují služby triple-play (například Quality of Service nebo multicasting).\n\nZařízení, která poskytují připojení k síti WiMAX, jsou známá jako „subscriber unit“ (tzv. účastnické jednotky).\n\nPřenosné přístroje zahrnují smartphony, počítačové periferie, karty nebo hardwarové klíče a vestavěná zařízení notebooků, která jsou dnes k dispozici pomocí Wi-Fi služby. Navíc je zde kladen velký důraz na hospodářské subjekty elektronických spotřebitelů (herní konzole, MP3 přehrávače a podobná zařízení). WiMAX je v této oblasti podobná Wi-Fi více než jiným 3G technologiím.\n\nNa webových stránkách neziskové organizace WiMAX Forum je uveden seznam certifikovaných zařízení. Nicméně, toto není úplný seznam zařízení k dispozici. Další zařízení mohou být vložené certifikované moduly do notebooků, Mobile Internet Device zařízení nebo další soukromé označené zařízení.\n\nZařízení WiMAX gateway (sloužící jako výchozí brány) jsou k dispozici od několika výrobců. Mnohá zařízení, která jsou nabízena například společnostmi Huawei, Motorola nebo Green Packet, nepotřebují profesionální instalaci, a jsou tedy vnitřními zařízeními. Tato zařízení jsou obvykle umístěna poblíž okna, kde je nejlepší signál, a mohou nabízet:\n\nVnitřní zařízení sloužící jako výchozí brána jsou výhodná, ale je zde nutná manší vzdálenost k WiMAX stanici než u profesionálně instalovaných jednotek.\n\nVenkovní jednotky jsou zhruba o velikosti notebooku a jejich instalace je srovnatelná s instalací bytových satelitních antén. Venkovní jednotky mají obecně výrazně větší dosah a propustnost, ale nevýhoda je zde ztráta mobility jednotky.\n\nUSB port může poskytnout připojení k síti WiMAX prostřednictvím hardwarových klíčů (dnes známe například u bezdrátových myší). Tyto klíče jsou obvykle všesměrové antény, které mají ve srovnání s jinými zařízeními menší dosah a propustnost. Nejlepší využití těchto klíčů je proto v oblastech, kde je kvalitní pokrytí.\n\nSpolečnost HTC oznámila 12. listopadu 2008 první telefon podporující technologii WiMAX. Tento výrobek byl však k dispozici na některých trzích v Rusku v Yota síti.\n\nK zajištění vzájemné kompatibility a interoperability zařízení WiMAX vyráběných různými výrobci vznikla v roce 2001 nezisková organizace WiMAX Forum. Jejím cílem je sdružit všechny výrobce wimaxových zařízení a prosadit WiMAX Forum Certified Program.\n\nCelý certifikační proces je rozdělen do několika vln, z nichž každá řeší určitou část vlastností wimaxových produktů. Každá vlna bude obsahovat nové certifikační profily nebo nové funkcionality, případně podporu nových frekvencí či přístupových technik (pevných, nomadických, přenosných a mobilních). Pochopení, jak se certifikační proces vyvíjí, je klíčové pro vytvoření správných očekávání od certifikovaných produktů.\n\nPočáteční certifikační vlna, která byla plánována původně na konec roku 2005 a proběhla v prvním čtvrtletí 2006. První vlna testuje pouze některé vlastnosti wimaxových produktů.\n\nCertifikace produktů bývá často vnímána černobíle – produkt je buď certifikován, nebo ne, ale realita je o mnoho složitěji. Produkt bude certifikován jen pro některou funkcionalitu. Jako příklad může sloužit první vlna certifikace, která nezahrnuje vlastnosti QoS. Výsledkem je, že dva certifikované produkty mohou spolupracovat v základní konfiguraci (v první vlně se testuje Air protocol interoperability), ale nejsou kompatibilní v oblasti QoS. To bude limitující faktor pro poskytovatele služeb, pro něž je nabídka služeb vyžadujících QoS (např. VoIP) hlavním důvodem k pořízení technologie WiMAX.\n\nPrvní část je závislá na rádiových parametrech, a vychází tedy z Air protocol interoperability, ale definice přenosových parametrů (kapacit, priorit a dalších) se realizuje pomocí systému QoS. Z toho důvodu lze očekávat, že v této fázi vývoje produktů a certifikace spolu budou moci reálně spolupracovat (přenášet užitečná data) pouze základnová stanice a klientské jednotky od stejného výrobce.\n\n"}
{"id": "25883", "url": "https://cs.wikipedia.org/wiki?curid=25883", "title": "Bučina", "text": "Bučina\n\nBučina je biotop, který představuje potenciálně přirozenou vegetaci na většině území Česka a střední Evropy vůbec. Jde o smíšený les s dominancí buku lesního.\n\n\nSpecifickým typem „bučiny“ je acidofilní jedlina, která je díky podobnému složení bylinného patra obvykle zahrnována pod kyselé bučiny. Ve skutečnosti však ve stromovém patře této „bučiny“ buk obvykle zcela chybí.\n\nVe stromovém patře dominuje buk lesní, doprovází ho javor klen, jedle bělokorá, řidčeji též jasan ztepilý, lípa srdčitá. Ve vyšších polohách roste podíl smrku ztepilého a jeřábu ptačího, v nižších pak buk postupně nahrazuje dub letní nebo dub zimní.\n\nKeřové patro je vesměs druhově chudé, tvořené zmlazujícími dřevinami stromového patra, často zcela chybí. Z keřových druhů se místy mohou vyskytnout líska obecná, zimolez černý nebo lýkovec jedovatý.\n\nDruhové složení bylinného patra se značně liší podle typu bučiny. Nejchudší složení bylinného patra je v kyselých bučinách. V květnatých a vápnomilných bučinách je bylinné patro tvořeno tzv. hájovou květenou, což je např. sasanka, konvalinka, kokořík aj. V horských klenových bučinách jsou přítomny druhy subalpinských niv, např. mléčivec alpský, kamzičník rakouský atd.\n\nV bučinách, a to i v přirozených pralesních porostech, se často vyskytuje stadium s prakticky chybějícím bylinným patrem, nazývané \"Fagetum nudum\". Toto stadium odpovídá mladší věkové kategorii, kdy je porost buků silně zapojen a půda velmi zastíněna. Bukové listí se dlouho rozkládá, proto limituje růst druhů v bylinném patře.\n\nBučiny se vyskytují na vápnitých i kyselých substrátech od nižších poloh až do hor. V Karpatech, zejména jejich východní části, dokonce bučiny do jisté míry nahrazují i smrkové pásmo a může vystupovat až k horní hranici lesa.\n\nV Česku se za horní hranici výskytu bučin označuje nadmořská výška 1000 m, i když na jižních svazích Blanského lesa a Šumavy ovlivněných teplým jižním prouděním alpského foehnu mohou bučiny vystupovat až do nadmořské výšky 1150 m. Bývalá osada Bučina jižně od Kvildy v Národním parku Šumava se nachází právě v nadmořské výšce 1150 m. Naopak v hluboce zaříznutých údolích, zejména podmáčených mohou smrčiny sestupovat i pod 700 m.\n\nDolní hranice výskytu bučin se pohybuje zpravidla mezi 300 a 400 m, v jižních a západních Čechách díky převaze písčitých chudých substrátů vystupují výše doubravy a bučiny začínají zpravidla až nad 500 m.\n\nBučiny preferují středně vlhké substráty s hlubší půdou. Na mělčí, kamenité či suťovité půdě je nahrazují suťové lesy. Na vlhčích místech pak olšiny, popř. podmáčené smrčiny. Na sušších (písčitých či skalnatých) místech se pak nacházejí různé typy borů.\n\nVelká část bučin v Českém masivu byla už od středověku devastována odlesněním a pastvou dobytka. Lesní hospodáři tyto pozůstatky bukových lesů v průběhu 19. století většinou přeměnili na převážně smrkové, popř. i borové porosty (často až monokultury). Důvodem byla vyšší ekonomická výnosnost smrkových porostů ve srovnání s pomaleji rostoucím a hůře zpeněžitelným bukovým dřívím. Výjimkou z tohoto trendu jsou například moravské Karpaty (Chřiby, Bílé Karpaty...) a těžko přístupné oblasti (Jizerskohorské bučiny). Zejména Chřiby jsou zásluhou významného lesníka A. Indrucha pokryté kvalitními bukovými hospodářskými lesy, dlouhodobě obnovovanými spontánní přirozenou obnovou. Bučiny původně zaujímaly asi 40 % území Česka. V současnosti tvoří buk jen necelých 13 % lesních dřevin, zejména v chráněných krajinných oblastech. Ještě větší ústup zaznamenaly doprovodné dřeviny bučiny, zejména jedle bělokorá, která je citlivá na kyselé deště a acidifikaci půdy.\n\nPodíl smíšených lesů s podílem jedle a buku i čistých bukových porostů v poslední době roste. Řada bučin je chráněna jako zvláště chráněná území. Buk, javor klen, jedle bělokorá i lípa jsou významné meliorační a zpevňující dřeviny, jejichž výsadba je (v určitém procentickém podílu) povinná z lesního zákona. Významným problémem bránícím přirozené obnově a vyššímu zastoupení těchto dřevin je přemnožená spárkatá zvěř (jelen evropský, srnec obecný, daněk skvrnitý, muflon...). Poškozování výsadeb i přirozené obnovy při přemnožení zvěře návrat buku do českých lesů velmi ztěžuje a prodražuje.\n\nBučiny jsou chráněny v několika pralesních rezervacích, např. Žofínský prales, Hojná voda, spodní část Boubínského pralesa, Uhlířský vrch, Kohoutov, Jezeří aj. Významný podíl bučin je v chráněných krajinných oblastech Bílé Karpaty, Křivoklátsko a Beskydy a v národním parku Podyjí.\n"}
{"id": "25884", "url": "https://cs.wikipedia.org/wiki?curid=25884", "title": "World Fantasy Award", "text": "World Fantasy Award\n\nKaždoročně od roku 1975 je na \"World Fantasy Convention\" udělována cena World Fantasy Award pro nejlepší příspěvky v žánru fantasy za uplynulý rok. Cena tvoří protějšek k převážně science fiction ocenění Hugo Award.\n\n\n"}
{"id": "25887", "url": "https://cs.wikipedia.org/wiki?curid=25887", "title": "Stromové patro", "text": "Stromové patro\n\nStromové patro (\"E3\") je jednotka vertikální struktury v ekosystémech. Do stromového patra jsou řazeny všechny rostliny, jejichž výška v daném ekosystému je vyšší než 5 m.\n\nStromové patro je možno dále dělit na několik částí. Ve středoevropských podmínkách, kde nejvyšší stromy dosahují jen málokdy přes 30 m, má smysl dělení jen do dvou částí:\n\n\nV tropických pralesích se používá často i více stupňů, které jsou pak značeny dalšími písmeny řecké abecedy (gama, delta…).\n\nPokryvnost stromového patra v procentech je mírou množství slunečního záření, které proniká až na zemský povrch. V lesnické terminologii je pokryvnost stromového patra označována pojmem zápoj. Množství záření významně ovlivňuje složení bylinného patra, např. tzv. hájová květena rozkvétá velice brzy na jaře, aby využila období před olistěním stromů, kdy je množství dopadajícího záření v průběhu roku nejvyšší.\n\nPorost s pokryvností stromového patra alespoň 25 % je označován jako les. Tato definice je zvláště užitečná v oblastech kolem horní (dané nadmořskou výškou) nebo severní (dané zeměpisnou šířkou hranice lesa. Porosty s nižší výškou nebo nižší pokryvností jsou pak označovány jako lesotundra.\n\n"}
{"id": "25890", "url": "https://cs.wikipedia.org/wiki?curid=25890", "title": "Polná", "text": "Polná\n\nPolná () je město na východě Čech v kraji Vysočina, v okrese Jihlava, 14 km severovýchodně od Jihlavy, 17 km jihovýchodně od Havlíčkova Brodu, 20 km jihozápadně od Žďáru nad Sázavou a 35 km severozápadně od Třebíče. Žije zde obyvatel. Historické jádro města je městskou památkovou zónou. V roce 2007 byla Polná vyhlášena historickým městem roku 2006.\n\nNázev Polná podle Antonína Profouse vznikl jako adjektivum od pole ve významu obdělávaný pozemek. Jiné teorie název Polná odvozují od slov polní hlídka, polom (vymýcení lesa) či plamen (žďáření). Od první zmínky v roce 1242 se objevuje převážně název Polná, pouze v letech 1542 a 1547 je zaznamenána německá podoba Polnau. Vyskytují se rovněž názvy Polnau, Polmna či Polm.\n\nPolná vznikla jako trhová ves a etapový bod Haberské stezky v první čtvrtině 13. století. První osada pravděpodobně stála v místech Sezimova náměstí. Tvořilo ji deset (maximálně 20) menších nadzemních i polozahloubených obydlí srubové či kůlové konstrukce s dalším hospodářských příslušenstvím. Podle archeologických nálezů lze usuzovat, že zdejší osídlení je starší. Na Sezimově náměstí byl nalezen hrnec zdobený na podhrdlí rytou vlnovkou, který pochází z přelomu 12. a 13. století. V roce 1856 byla na Horním Městě nalezena dvouuchá amforka, kamenná sekerka, sekeromlat z kultury se šňůrovou keramikou (3. tisíciletí př. n. l.) Roku 1862 byl na východním okraji města mezi Ochozským potokem a silnicí do Záborné nalezen depot antických mincí – 14 tetradrachem, které byly raženy v Alexandrii z billonu, pocházejí převážně z 2. století n. l. Na aversu se nacházejí hlavy římských imperátorů (Phillip Arabs, Tacitus, Claudius II. Gothikus, Probus, Diocletianus, Masimianus). Při hloubení sklepů měšťanského pivovaru v Komenského ulici se našly pozůstatky šňůrové keramiky, v Kleštěru byzantský kamenný křížek.\n\nPrvní zmínka pochází ze 7. června 1242, kdy na hradu Křivoklát český král Václav I. potvrdil majetkovou listinou Jana I. z Polné, kterou věnoval kostel a dvě sousední vsi (Jankov a Skrýšov) Řádu německých rytířů. Jan z Polné je tak prvním písemně zaznamenaným majitelem Polné. Po Janově smrti okolo roku 1250 se majetku ujal rovněž Jan z Polné (uváděn často jako Jan II. z Polné). Koncem 13. století Polnou zdědili jeho synové Vikart a Záviš. Vikart působil jako přísedící zemského soudu v Brně kolem roku 1320 prodal Polnou Jindřichovi z Lipé. V listině z roku 1326 vydané v Malborku píše velmistr německého řádu Wernher von Orseln poprvé o Polné jako o městě. V roce 1345 požár zlikvidoval prakticky celé město. Podle dokumentu z roku 1346 vedla přes Polnou důležitá cesta do Prahy, prvotní sídliště souviselo s ochranou této cesty a zemskou hranicí mezi Čechami a Moravou. Jan z Polné pravděpodobně započal se stavbou hradu v polovině 13. století – podle rytiny v Merianově topografii šlo o tzv. bergfritovou dispozici. Listinou z 6. dubna 1356 prodává Čeněk z Lipé Ješkovi z Pirkštejna Polnou a Dobroutov, Věžnice, Hrbov, Bukovou, Šachotín, Špinov, Nížkov, Sirákov a Poděšín. Ješek Ptáček z Pirkštejna daroval městu významná privilegia – zřízení deseti masných krámů, právo vaření piva a povolil městu užívat pečeti s ostrvemi a kaprem, které měli Pirkštejnové ve znaku. Za vlády Jana Ptáčka z Pirkštejna bylo město rozšířeno a začalo se dělit na předměstí – Dolní Město, Horní Město, Zápeklí a Kateřinov. V roce 1413 je poprvé uvedeno zasvěcení polenského farního kostela Panně Marii.\n\nV dobách husitských válek vládl na Polné Hynek Ptáček z Pirkštejna, vůdce strany podobojí, který k Polné přikoupil Přibyslav a hrad Ronov. Polná se tak stala sídlem panství (později polensko-přibyslavského). Hynek zemřel 27. srpna 1444, v roce 1446 se jeho vdova Anna z Hradce provdala za Jindřicha z Michalovic, který jako poručník její dcery Žofie spravoval i Polnou. Polenský špitál založil Jan Sezima z Rochova podle listiny z 21. října 1447 pro 12 chudých, provoz byl financován z domu a dvou vsí (Skrýšova a Janovic), který pro tento účel věnoval. Do poloviny 15. století místní faru držel řád německých rytířů. V roce 1463 sňatkem s Markétou, dcerou Hynka Ptáčka, vyženil Polnou Viktorín z Poděbrad, syn krále Jiřího z Poděbrad, 16. ledna 1468 Viktorin Polnou prodal za 10 500 kop grošů Burianu Trčkovi z Lípy, který téhož roku zemřel a majetek se vrátil zpět. Za válek proti Matyáši Korvínovi odtud od roku 1468 král Jiří řídil důležité vojenské operace a mírová jednání. 8. října 1468 se lstí Janovi ze Šternberka podařilo zmocnit Polné, rod Šternberků začal hrad používat jako základnu svých válečných výprav, na počátku roku 1469 zde pobýval i uherský král Matyáš. Po smrti Zdeňka (otec Jana ze Šternberka) 4. prosince 1476 se pány panství stali jeho synové Jaroslav a Zdeslav. V roce 1479 se katolická strana usmířila s králem Vladislavem a majetek se navrátil Viktorinovi, který se po dobu svého zajetí stal přívržencem krále Matyáše. 25. listopadu 1479 Viktorin vydal privilegium – podobný právní řád jako měla Jihlava s výjimkou řemesel, která stále spadala pod pravomoc vrchnosti. Věnoval městu svůj dům uprostřed rynku (dnes Husovo náměstí), aby zde měšťané zřídili radnici. Dovolil provozovat výčep vína a sklad soli, jejichž výtěžek měl jít na udržování městských hradeb. Udělil Polné rovněž právo užívat městský znak a právo pečetit.\n\nDne 7. října 1486 musel kvůli dluhům Viktorin Polnou prodat včetně Přibyslavi, Ronova a dalšího majetku svému příbuznému Janu Bočkovi z Kunštátu za 18 tisíc uherských zlatých. Listinou ze dne 1. prosince 1493 vydal král Vladislav právo Polné pořádat dva výroční trhy (na sv. Jiří a na sv. Kateřinu) a potvrdil tzv. mílové právo. První židé do města začali přicházet v 15. století, Po smrti Jana Bočka v roce 1504 se majetku ujal jeho syn Hynek Boček, ten vzhledem ke svým dluhům musel majetek 14. prosince 1515 prodat za 10 800 pražských grošů Mikuláši Trčkovi z Lípy, který zemřel 2. dubna 1516 a dědictví se ujal jeho bratr Burian Trčka.\n\nPo smrti Buriana Trčky 30. května 1522 panství přešlo na jeho syna Jana, který Polnou a Přibyslav prodal za 25 250 kop českých grošů Karlu z Valdštejna a jeho ženě Elišce z Postupic dne 13. ledna 1539. Právě Eliška z Postupic se zasadila o rozvoj řemesel především soukenictví, kloboučnictví a řeznictví. Karel z Valdštejna zemřel roku 1543 a majetek připadl jeho ženě Elišce a nezletilé dceři Kateřině. V roce 1551 na dolním předměstí vypukl požár, který prudký vítr rozšířil i do města, které kompletně vyhořelo. Město tak novou výstavbou získalo renesanční podobu. O rok později zasáhla Polnou morová epidemie. Na počátku roku 1553 se Kateřina z Valdštejna vdala za Zachariáše z Hradce. 29. června 1584 po zásahu bleskem vyhořel zámek, škoda dosáhla 6000 kop míšeňských grošů. Majitel panství nechal ruiny přestavět na renesanční zámek. Po smrti Zachariáše z Hradce 6. února 1589 Polnou s Přibyslaví obdržela Anna Hradecká ze Šlejnic s dcerou Kateřinou z Hradce. Po majetkových tahanicích panství získal Adam z Hradce, který musel Kateřině vyplatit 190 000 míšeňských kop odškodného. Adam 24. listopadu 1596 zemřel a dědicem se stal jeho syn Jáchym Ondřej, který smlouvou z 3. listopadu 1597 panství prodal za 119 tisíc míšeňských kop Hertvíku Žejdlicovi ze Šenfeldu.\n\nPo Hertvíkově smrti 20. ledna 1603 Polnou zdědil jeho syn Jan, po jehož smrti roku 1612 majetek spravoval jeho bratr Rudolf. Po bitvě na Bílé hoře 9. září 1618 do Polné vtrhla císařská vojska a obsadila zámek. V dubnu je vyhnaly stavovské jednotky plukovníka Oldřicha Vchynského. 1. února 1620 na zdejším zámku Fridrich Falcký přijal poselstvo moravských stavů. Rudolf Žejdlic zemřel v roce 1622 a jeho statky byly zabaveny a zastaveny Jaroslavu Bořitovi z Martinic. Panství od císaře koupil František z Ditrichštejna za 150 tisíc zlatých kupní smlouvu ze dne 6. března 1623. Kardinál Ditrichštejn započal s rekatolizací místního obyvatelstva, kostel spravovali jihlavští jezuité, první katolický farář Jan Paschasius přišel v roce 1624. Od roku 1626 byl používán nový městský znak.\nBěhem třicetileté války bylo město značně poškozeno, v roce 1642 zde sídlilo 40 vojáků, kteří doprovázeli zde léčeného generálvachmajstra, o Vánocích přibyly ještě čtyři roty rejtarů pluku Piccolomini. 7. července 1645 vtrhli švédští vojáci, kteří okupovali Jihlavu, do Polné a vypálili zámek. O dva roky později, 6. července, Švédové Polnou obsadili znovu, zapálili požár na Dolní Městě a zajali polenské radní a děkana Hildebrandta. V letech 1646 a 1647 řádil v Polné mor. Podle berní ruly z roku 1653 zde bylo 101 osedlých a 10 poustek, na předměstí 104 osedlých a 35 poustek. Z 250 zemědělských usedlostí bylo pustých 45. Žilo zde 175 řemeslníků, nejvíce zde bylo soukeníků, přadláků, tkalců a kloboučníků. Stály tu dva mlýny. V letech 1690–1693 byl za panování Ferdinanda z Ditrichštejna zámek přestavěn a určen jako obydlí úředníků panství. V roce 1680 byl do Polné zavlečen mor, dvanáct nakažených zemřelo. O devět let později nechal Ferdinand zřídit nový panský špitál pro šest chudých, kterou spojil se Sezimovou nadací.\n\nV roce 1700 se začal na místě strženého původního kostela stavět nový děkanský kostel Nanebevzetí Panny Marie na náklady knížete Leopolda z Ditrichštejna. Nové stavbě muselo ustoupit i několik okolních domků a zrušen byl i hřbitov. Kostel stavěl podle návrhu benátského architekta Dominica de Angeliho nejprve stavitel Vít z Nového Veselí, později řízení stavby převzal Ital Giuseppe Spinetti. Stavba byla dokončena v roce 1704, po opravách nestabilních sloupů se první bohoslužba konala 21. listopadu 1705 na den Matky Boží.\nKostel byl vysvěcen v září 1707. V letech 1720-1725 se stavěl hřbitovní kostel sv. Barbory. V roce 1741 byl znovu přestavěn polenský zámek, který v roce 1735 zapálila duševně chorá dcera zámeckého hejtmana. Během válek o rakouské dědictví Polnou poznamenaly nájezdy rakouských i francouzských vojsk. Při požáru zámeckého pivovaru 11. dubna 1744 shořela i zámecká věž. V roce 1750 bylo na náměstí umístěno dílo místního sochaře Václav Viktora Morávka – sousoší sv. Trojice a patronů (sv. Václav, sv. Vojtěch, sv. Prokop, sv. Jana Nepomuckého, sv. Antonína Paduánského, sv. Josefa a Panny Marie). O rok později byla podle celního řádu uvedena pro vstup do Čech na silnici od Vídně Jihlava, nikoliv Polná, kterou obešla i císařská silnice z Jihlavy do Štoků. Obě události Polnou po hospodářské stránce poškodily. Podle Tereziánského katastru z roku 1757 se v Polné nacházelo 267 usedlostí s polnostmi. Z řemeslníků zde bylo nejvíce zastoupeno 41 soukeníků, 18 tkalců, 15 ševců, 14 řezníků a 13 kloboučníků. V 24 židovských domech žilo 54 rodin. Stály zde dva mlýny. Městský pivovar měl výstav 794 sudů piva. 70. léta 18. století poznamenal hladomor, v druhé polovině roku 1772 zemřelo hladem 492 osob. Podle pamětí tehdejšího děkana polenské farnosti Petra Floriána žilo v roce 1760 5500 obyvatel, což bylo více než v Německé Brodě či Čáslavi. 8. května 1794 po dalším požáru pivovaru shořel i zámek, jenž už nikdy nebyl v původní velikosti obnoven. V roce 1810 bylo sídlo panství přesunuto z Polné do Přibyslavi. V roce 1844 byla severní část hradu (palác, kaple a sloupcová chodba ze 16. století) zbořena a kamení z ní rozvezeno na silnice.\n\nV roce 1786 podle nařízení Josefa II. byl v Polné (podobně jako v ostatních municipálních městech) zřízen magistrát s purkmistrem, právníkem a dvěma radními. První zmínka o ochotnickém divadle pochází z roku 1798, kdy ochotníci sehráli Loupežníky Friedricha Schillera. Polnou zasáhly i napoleonské války, kdy procházející vojska loupila a požadovala kontribuce. V letech 1831 a 1836 postihla obyvatelstvo cholera, kdy si vyžádala 22 respektive 67 obětí. Stav místního dobytka zdecimovala slintavka a kulhavka, kterou do Polné zavleklo stádo polských oslů. V roce 1836 zde v 484 domech žilo 5342 obyvatel.V roce 1836 soukenický cech evidoval 280 mistrů, pro něž pracovalo 110 tovaryšů a stovky učňů. Vrchol počtu obyvatel židovského vyznání přišel ve 30. letech 19. století, kde v ghettu žilo 770 Židů, což čítalo 12 % městského obyvatelstva.\nRoku 1837 tu byla zřízena stanice finanční stráže, která měla na starosti široké okolí. V roce 1837 zde byla založena Česká obrozenecká knihovna, české besedy se zde pořádaly od roku 1844, Slovanská Lípa vznikla roku 1848, stejně jako Národní garda. Vlastenecký život podporoval kupec a pozdější starosta Antonín Pittner. V roce 1840 se sem přistěhoval i Josef Němec se svou manželkou spisovatelkou Boženou Němcovou. Oba se zde stýkali s místními vlastenci, zůstali zde do června 1842. Město se pyšní skutečností, že na počátku čtyřicátých let se zde Boženě Němcové poprvé jako dospělé dostala do rukou česky psaná kniha. Roku 1842 tu zřídili poštovní sběrnu, V roce 1845 zde byla zavedena jízdní pošta, která nahradila pěší posly.\n\nOd roku 1849 Polná spadala pod Pardubický kraj a okresní hejtmanství německobrodské, v jehož rámci tvořila jeden ze čtyř soudních okresů. Proto město přepustilo c. a k. mocnářství radní dům na náměstí, kde za přispění 4000 zlatých vznikl okresní soud. O rok později soud začal pracovat a do Polné přibyla i čtyřčlenná jednotka četnictva. V červnu téhož roku zde začal sídlit berní úřad a c. a k. vyvazovací komise. 27. července se uskutečnily první obecní volby, v nichž bylo zvolen 24členný obecní výbor a 12 náhradníků. V čele města tak stanula pětičlenná obecní rada s prvním občanský starostou, kterým se stal lékárník Vojtěch Sies. V říjnu 1855 si epidemie cholery vyžádala padesát životů místních občanů, rada města v reakci na to nechala zřídit nemocnici v domě čp. 33 na Horním Městě, který dříve vlastnil Jan Ráček vystěhovavší se do Spojených států. Otevřena byla v květnu 1858. 3. dubna 1858 se poprvé rozsvítily petrolejové pouliční lampy. V roce 1868 byla nemocnice s 8 lůžky přesunuta do budovy u hřbitova sv. Barbory.\n\nOdpoledne 4. srpna 1863 na Sezimově náměstí v domě Emericha Lachenbauera vypukl požár, který se rozšířil od hospodářských budov nedaleko kostela. Z celkového počtu 572 domů ohni podlehlo 189, mezi kterými byly škola, okresní dům, děkanství, městský pivovar, synagoga i děkanský chrám, jehož věž se zřítila. Čtyři lidé zemřeli, tři tisíce osob se ocitlo bez střechy nad hlavou, škody byly odhadnuty na 420 tisíc zlatých. Pomoc dorazila v dalších dnech z blízkých měst, konaly se sbírky po celém Rakousko-Uhersku. Vybralo se 58 254 zlatých, další finanční prostředky přišly od pojišťovacích ústavů. Postupně byly opravovány jednotlivé domy, obnoven byl děkanský chrám (až na věž), roku 1864 byl znovu vystavěn pivovar.\n\nBěhem Prusko-rakouské války roku 1866 městem prošli rakouští i pruští vojáci, kteří vyžadovali ubytování i kontribuce. Celková škoda za ubytování vojska, které odešlo 8. září, činila 15 tisíc zlatých. V rozmezí srpna až září ve městě řádila cholera, která si vyžádala přes 300 obětí. 5. listopadu během svého pobytu ve Štokách se císař František Josef I. dozvěděl o útrapách, které Polnou zasáhly, a starostovi Antonínu Pittnerovi daroval tisíc zlatých pro chudé. Další ranou pro tehdy prosperující město byl úpadek soukenictví, když zdejší cech nezachytil technologické inovace a postupně skomíral. Na začátku 19. století roční výroba sukna čítala přes 15 000 kusů sukna, v roce 1863 pouhých tři a půl tisíce. Postupný ekonomický úpadek města poznamenalo i vystěhovalectví do Ameriky, které započalo roku 1853. Během čtyř desetiletí se do „Nového světa“ vystěhovalo 92 obyvatel. Od poloviny 19. století upadající soukenictví nahrazovalo škrobárenství, které zpracovávalo pro zdejší chudý kraj běžnou plodinu – brambory. Prvním výrobcem škrobu se v roce 1850 stal Vojtěch Měřínský u Tonáků pod Dolní branou. Během 60. a 70. let 19. století se škrobárenství rozšířilo.\nVzhledem k blízkosti jihlavského jazykového ostrova se zde v 70. a 80. letech 19. století rozvíjely národností spolky, např. tábory lidu. V roce 1862 byla založena Čtenářská beseda. V roce 1863 vznikla Měšťanská beseda, na konci 60. let sokolská tělocvičná jednota. Sbor dobrovolných hasičů vznikl v roce 1872. Hospodářský spolek a Spolek vojenských vysloužilců vznikly roku 1874. V roce 1887 byl založen spolek divadelních ochotníků Jiřího z Poděbrad. Ve stejný rok byl založen okrašlovací spolek. Na počátku 20. století v Polné působilo přes 30 spolků, jednot a sdružení. V roce 1895 vznikl Spolek městského muzea, kterému v roce 1899 městská rada propůjčila tři místnosti v tzv. kaplance, o rok později bylo muzeum otevřeno.\n\nV roce 1867 se Polná stala okresním městem, sídlilo zde c. k. okresní hejtmanství, soud a berní úřad. Od roku 1879 se z politického okresu Polná vymanil německy hovořící soudní okres Štoky. V roce 1884 Polná ztratila statut okresního města a stala se součástí politického okresu německobrodského. Koncem 60. let 19. století společnost Severozápadní dráhy zahájila stavbu nového železničního spojení, které se však Polné přes intervence polenských radních vyhnulo. Nejbližší stanice byla v Německém Šicndorfu ve vzdálenosti 6 km od města, jedna ze zastávek nesla název Polná-Štoky. Železniční spojení a zastávka Polná-město bylo zbudováno až v roce 1904, stavba si vyžádalo 836 tisíc zlatých, z čehož 73 % složil stát a zbytek tvořily příspěvky polenských institucí a podniků.\nTelegraf byl zaveden v roce 1871. Na konci 19. století se zde nacházelo pět škrobáren, tři mlýny, pila, valcha, sodovkárna, továrna na zpracování kůže, dva pivovary a dvě obuvnické továrny. Obuvnictví na přelomu 19. a 20. století převzalo dominantní roli v místním hospodářství. Pobočka vídeňské firmy Mattausch&Haneschka zaměstnávala v roce 1902 92 pracovníků, druhá továrna na obuv, Taur a Špinar, 73. Dále se obuvnictvím živilo 73 živnostníků. Strojírna se slévárnou Karla Sázavského vyráběla zařízení do škrobáren, mlýnů a techniku pro zemědělství.\n\nV roce 1899 došlo k vraždě devatenáctileté Anežky Hrůzové v nedalekém lese Březina. Z vraždy byl obviněn polenský židovský mladík Leopold Hilsner. Soudní proces s ním probíhal 12. – 17. září téhož roku a budil na svou dobu obrovskou pozornost (později se o celé události mluvilo jako o hilsneriádě). Podle výpovědi obyvatel Polné z předběžného vyšetřování se Hilsner v den vraždy setkal s dalšími dvěma Židy, s kterými byl toho dne viděn a u kterých obžaloba dospěla k závěru, že se jednalo o spolupachatele. Ti nebyli dopátráni, ale Hilsner byl v zářijovém procesu shledán vinným (12 hlasy z 12) ze spoluúčasti na vraždě. Po Hilsnerově odsouzení se v aféře angažoval i budoucí prezident ČSR Tomáš Garrigue Masaryk. 11. prosince 1899 navštívil TGM Polnou – inkognito. Hilsner byl krátce nato propuštěn, ale brzy přišel druhý proces, ve kterém mu byla vina potvrzena nejen za Anežku Hrůzovou, ale i druhou dívku z Horní Věžnice, Marii Klímovou, jež byla zavražděna o rok dříve, v roce 1898. Obě vraždy neměly motiv ani loupežný ani sexuální – byly označeny za rituální.\n\nNa počátku 20. století zde fungovaly tři peněžní ústavy – Občanská záložna (založena roku 1864), Polenská městská spořitelna (vznik 1894) a Hospodářská okresní záložna. V roce 1905 byl zaveden telefon a dokončena stavba gravitačního vodovodu. Na podzim 1911 v objektu tzv. staré valchy vznikla městská elektrárna. Veřejné osvětlení bylo postupně elektrifikováno, elektřina si nacházela i cestu do domácností. Radnice proto musela zakoupit ještě jeden agregát.\n\nV první světové válce padlo 256 občanů Polné a blízkého okolí. Po konci první světové války a vzniku Československa se do Polné vrátili váleční vysloužilci, začaly problémy se zásobování potravinami. 4. ledna 1919 obchodník Averbach chtěl vyvést zásilku masa z města, ta byla zadržena davem a vrácena řezníku Emanuelu Procházkovi. Několikasethlavý dav se pustil do drancování obchodů. Navečer na místě zasáhl oddíl 26 vojáků a četnická posila, která vzbouřence vedené dělníkem Františkem Zábranských pozatýkala, avšak ani to klidu nepřidalo. Městská rada se starostou Jindřichem Volencem rezignovala a situaci uklidnil až příjezd dalších padesáti vojáků z Jihlavy. Vyšetřování bylo ukončeno v únoru 1919 a bylo odsouzeno 139 osob.\n\nRoku 1919 začal fungovat biograf v hostinci U Slovana. Ve 20. letech 20. století stavební družstva postavila desítky domů na Zápeklí a na Kateřinově. V roce 1921 zde začala působit Národní jednota pošumavská. V roce 1924 Václav Pojmon za 70 tisíc korun zakoupil polenský hrad, který se stal novým sídlem polenského muzea. Roku 1926 zde začalo fungovat první loutkové divadlo. V roce 1927 zanikl polenský okres, který byl převeden pod Německý Brod. V roce 1929 dostal Richard Kulich povolení k provozu benzínového čerpadla na náměstí. O rok později bylo na místní plovárně zřízeno kluziště pro spolek polenských bruslařů, to bylo osvětleno i ve večerních hodinách. Dále tu vznikly tři spolky: střelecký, myslivecký a Sportovní klub Polná, kde se provozovala kopaná, ale i házená či cyklistika. Ve 30. letech 20. století se Polná stala vyhledávanou turistickou lokalitou pro Brňany a Pražany zejména pro okolní přírodu či možnost koupání v rybníku Peklo. V provozu byly tři hotely a 11 hostinců a restaurací.\n\nPočátek hospodářské krize třicátých let zasáhl i Polnou, kde žilo přes tři sta nezaměstnaných dělníků. Město proto organizovalo tzv. nouzové práce, např. úpravy silnic či lámání kamene a štěrku u Boru a na Podhoře. Roku 1931 byla dokončena na Kateřinově výrobní hala firmy Metrovka Břetislava Prokopa, Antonín Mach za vlakovým nádražím zahájil výstavbu kruhové cihelny a Josef Kreutz zahájil pravidelnou autobusová dopravu do Přibyslavi a přilehlých obcí. Roku 1933 Sokol nechal na Školském rybníce zbudovat veřejné kluziště a jeho biograf začal promítat zvukové filmy. Na podzim 1934 kasaři odnesli z Živnostenské záložny lup ve výši 11 000 Kč, téhož roku byla odhalena pamětní deska Boženě Němcové, která zde v letech 1840–1842 žila. V roce 1935 vyhořela Sázavského továrna na kovové zboží, dokončena byla stavba Družstevního lihovaru a v provozu byly autobusové linky podnikatele Josefa Vokouna do Žďáru a Přibyslavi. V roce 1938 udělila Polná domovské právo několika židovským rodinám z Vídně, jež musely prchnout před nacisty. Téhož roku byla prodána polenská elektrárna za 477 tisíc korun Posázavskému elektrárenskému svazu. Již před rokem 1940 začala výstavba domů za kostelem sv. Barbory.\nV září 1940 byl zrušen soudní okres Polná a začleněn pod Jihlavu. O dva roky později byla zrušena obecní policie. Během druhé světové války bylo přes 130 lidí totálně nasazených. V roce 1942 museli místní Židé odejít do transportů. Již 24. dubna 1945 se poprvé sešel revoluční národní výbor. V dubnu 1945 bylo v okolí města přes 600 německých vojáků, v samotné Polné sídlila rota 21. policejního pluku SS. 7. května počala německá armáda opouštět Polnou prchajíce před Rudou armádou. V noci z 8. na 9. května při náletu sovětských letounů na prchající německou armádu vyhořely budovy okresního soudu, obuvnického družstva a poškozena byla pila na Podhoře. Dopoledne 9. května se v Polné objevil první sovětský voják Valentin Indus, který byl ještě téhož dopoledne během přestřelky s prchajícími Němci smrtelně zraněn.\n\nBěhem osvobozování padlo 7 polenských občanů. 12. května do Polné vstoupily jednotky 36. dělostřeleckého pluku – rumunští vojáci, odešli již 20. května. Zajatci z řad německé armády byli shromažďováni na sokolském cvičišti u zámku, odkud byli odváděni do sběrných táborů v Jihlavě a Havlíčkově Brodě. Nacistickou genocidu přežili 3 z celkového počtu 63 polenských Židů, avšak žádný z nich se do Polné nevrátil. Během protektorátu zahynulo 64 polenských občanů, z toho 39 v koncentračních táborech. V roce 1945 byla na místo navrácena pamětní deska Boženy Němcové, socha pomníku padlých v první světové válce a jeden z 10 zrekvírovaných zvonů, bylo otevřeno i městské muzeum. 5. května 1946 proběhly oslavy osvobození s odhalením pamětní desky Valentinu Indusovi.\nV roce 1950 byla vystavěna továrna Pleas u vlakového nádraží, kde našlo práci 218 zaměstnanců. Mlékárna byla otevřena o rok později. Menšinové JZD hospodařící na pouhých 70 ha bylo založeno v roce 1950, o tři roky později svůj provoz ukončilo, ani další pokusy o založení v letech 1955 a 1956 nebyly úspěšné. V roce 1955 na celkové ploše 701 ha zemědělské půdy hospodařilo 224 zemědělců. Ještě v roce 1962 zde soukromě hospodařilo 33 rolníků. Státní statek vznikl v roce 1950 ve dvoře a na pozemních bývalé akciové společnosti Amylon. V roce 1952 byl ke statku přičleněn i dvůr Ovčín. Na konci 50. let obhospodařoval skoro tisíc hektarů. V roce 1948 byly znárodněny všechny větší soukromé podniky, které byly začleněny do nových národních podniků. Jen družstevní lihovar byl začleněn až roku 1952 do národního podniku Horácké lihovary, Havlíčkův Brod, výroba byla zastavena na počátku 60. let.\n\nV roce 1950 byla zrušena polenská tiskárna i pivovar, v jehož objektech se začala vyrábět limonáda. Obě obuvnické firmy (Adolf Wollamnn a Karel Taur) převzaly národní podniky a výroba byla ukončena v 60. letech. Plíškárnu Karla Sázavského převzala Koh-i-Noor, po reorganizaci začleněn pod Tokoz Žďár nad Sázavou, v roce 1958 byla postavena nová hala, kde se vyrábělo stavební a nábytkové kování. Továrna na elektrické hodiny Jana Kulhavého byla nejprve začleněna pod Družstvo hodinářů v Praze, v roce 1951 se závod osamostatnil pod názvem Elchron. V roce 1954 tu Krajský svaz výrobních družstev zřídil odborné hodinářské učiliště. Soukromé prodejny byly znárodněny a malé zrušeny, v Polné zůstaly 3 prodejny družstva Rozvoj a 5 prodejen státního obchodu. Do roku 1960 Polná patřila pod okres Havlíčkův Brod, od té doby pod okres Jihlava, kam byla přechodně začleněna za protektorátu v období od listopadu 1940 do května 1945. Samostatný státní statek vznikl v roce 1960, postupem se specializoval na produkci osiv a bramborové sadby pod názvem Semenářský státní statek Polná. V 60. letech byl založen Státní statek Polná a postaveny dvě zemědělské farmy A (směrem na Záborno) a B (Na Hájkách, velkokapacitní bramborárna a výkrmna prasat). V roce 1976 byl sloučen se Státním statkem Jihlava a podřízen koncernu Oseva. Městské muzeum Polná se v roce 1963 stalo pobočku Muzea Vysočiny Jihlava.\n\nPrvní panelové domy se 111 byty bytového družstva Rozkvět byly dokončeny v roce 1971 na ulici Palackého, další přibyly roku 1981. Vodovod byl vybudován v letech 1972-1975, plynofikace byla zahájena roku 1982. Elchron v roce 1977 přešel pod Laboratorní přístroje Praha, sodovkárna byla v 80. letech zrušena. V roce 1982 se zastavil osobní provoz na železniční trati do města. V roce 1980 byly pod Polnou začleněny obce Janovice (včetně Skrýšova), Stáj, Záborná a Nové Dvory. Od 1. ledna 1989 Polná spravuje i Hrbov. 30. června 1990 se Stáj osamostatnila.\nDo roku 1990 bylo postaveno skoro 500 nových státních a družstevních bytů a rodinných domů – především na sídlišti Palackého. Další, převážně rodinné domy, vznikly na nových ulicích Alej Svobody, Vrchlického, Na Vyhlídce, U Hřbitova, Za Nádražím, Pod Kalvárií, Nerudova, Na Pěšince. Bytové domy byly vystavěny v ulicích Na Hlíně a Nad Háječkem. Roku 1991 byly uzavřeny jesle na Varhánkově ulici, budova byla roku 1993 přestavěna na zdravotní středisko. Téhož roku bylo na místě zavezeného Školského rybníka postaveno autobusové nádraží. V roce 1995 byla za židovských hřbitovem postavena čistírna odpadních vod. V dubnu 2007 v Mezinárodní den památek jí bylo udělen titul „Historické město 2006“ a jako jediná z 45 měst České republiky dostala Cenu za nejlepší přípravu a realizaci Programu regenerace městských památkových rezervací a zón.\n\nMěsto Polná leží v okrese Jihlava v Kraji Vysočina 14 kilometrů severovýchodně od Jihlavy, 17 kilometrů jihovýchodně od Havlíčkova Brodu a 20 kilometrů jihozápadně od Žďáru nad Sázavou. Rozloha města činí 37,77 km, z toho zaujímá orná půda 21,54 km, zahrady 0,73 km, trvalé travní porosty 4,26 km, lesní půda 7,66 km, zemědělská půda 26,54 km, vodní plochy 0,68 km, zastavěné plochy 0,62 km a ostatní plochy 2,27 km.\n\nPolná se rozkládá na členitém území. Z geologického hlediska je území součástí Českého masivu. Z hornin převažuje pararula, v jihozápadní části granit, v oblasti Horního města hlína a písek, okolo silnice do Záborné na ulici Palackého rula, v korytech potoků a řeky Šlapanky hlína, písek a štěrk, na Dolním městě a v Malé cihelně hlína a písek. Geomorfologicky je oblast součástí Česko-moravské subprovincie, konkrétně Hornosázavské pahorkatiny a jejího podcelku Havlíčkobrodské pahorkatiny, v jehož rámci spadá pod geomorfologický okrsek Přibyslavská pahorkatina. Průměrná nadmořská výška činí 490 metrů. Nejvyšší bod, Na Homoli (568 m n. m.), leží v lese Březina v jižní části obce, jihozápadně za lesem Pod horou se nachází Celeský kopec s nadmořskou výškou 553 metrů. Severně na západ od rybníka Kukle stojí Svatoňův kopec v nadmořské výšce 541 metrů. Nejnižší nadmořská výška se nachází na hladině rybníka Peklo a v korytě řeky Šlapanky.\n\nRozdíly v nadmořské výšce v katastru přesahují 100 metrů, nejvyšší bod je kopec Březina (574 m), nejnižší místo údolí říčky Šlapanky na severu (460 m). Ve městě se nadmořská výška pohybuje od 470 metrů (údolí Šlapanky a Ochozského potoka) a 500 metry. Kateřinský vrch měří 520 metrů.\n\nNa území převažuje kambizem, okolo vodních toků se vyskytují gleje, jižně od rybníka Peklo mezi Zhořským potokem a lesem Březina se nacházejí luvizemě, které se rovněž nalézají západně od toku Šlapanky v oblasti Dolního města.\n\nPolná leží na řece Šlapance, která do katastru vstupuje na jihu, před rybníkem Peklo se do ní vlévá z pravé strany Zhořský potok. U městské elektrárny na Sezimově náměstí do Šlapanky zprava vtéká Ochozskký potok, který na katastr Polné vstupuje z východu, v místě kde se do něj vlévá Záborenský potok. Šlapanka dále pokračuje severně, kde protéká rybník Bor a Kukle. Na severní hranici katastru se do ní zprava začleňuje Skrýšovský potok. Západní hranici katastru s Dobronínem tvoří Cihelenský potok. Území města tak patří k úmoří Severního moře. V severní části území Polné se na řece Šlapance rozkládají rybník Bor a Kukle. V centru města východně od autobusového nádraží leží rybník Špaček. V západní části zástavby leží rybníky Zimův a Varhánkův. V jihozápadní části na Ochozské potoce se nalézají rybníky Podhorský a Podleský. V jižní části Polné stojí na řece Šlapance největší místní rybník, Peklo (15 ha).\n\nV rámci Quittovy klimatické klasifikace se řadí do mírně teplé oblasti MT4, podle Atlasu podnebí ČSR z roku 1958 do okrsku B5 a dle Köppenovy klasifikace podnebí k vlhkému kontinentálnímu podnebí. Pro oblast MT4 jsou charakteristická krátká léta s mírným, suchým až mírně suchým, krátkým přechodným obdobím, mírná jara a podzimy. Zimy jsou normálně dlouhé, mírně teplé a suché, sněhová pokrývka má během nich krátké trvání. Platí pro ni průměrné lednové teploty –2 až –3 °C a průměrné červencové teploty 16 až 17 °C. Ve vegetačním období se úhrn srážek pohybuje mezi 350 a 450 mm, v zimním pak mezi 250 a 300 mm. Dle údajů z nejbližší meteorologické stanice v Přibyslavi činí průměrná roční teplota 6,8 °C a průměrné srážkový úhrn dosahuje hodnoty 692 mm/rok. Průměrný roční sluneční svit je 1613 hodin.\n\nV rámci biogeografického členění se řadí k provincii středoevropských listnatých lesů, Hercynské podprovincii, Havlíčkobrodskému bioregionu a jižní okraj katastru k Velkomeziříčskému bioregionu. Území se nalézá ve fytogeografickém obvodu Českomoravského mezofytika, v okrese 67 Českomoravská vrchovina. Lesy v katastrálním území Polné náleží do přírodní lesní oblasti 16 – Českomoravská vrchovina. Na severním okraji Polné okolo rybníka Kukle se rozkládá Panský les, jihozápadně se nachází les Pod horou, jižně směrem k Věžničce les Březina, na východ od silnice č. II/352 na Ždírec se nachází čtyři domy v lese Lísek. Jsou to převážně jehličnaté, místy smíšené lesy. Převažuje smrk lesní, dále jsou zastoupeny borovice černá pravá, dub letní, dub zimní, buk lesní červenolistý, jedle bělokorá a bříza bělokorá. Dříve převažovaly buky a jedle, avšak vlivem lesního hospodářství převládá smrk ztepilý. Potenciálně přirozenou vegetací je bučina s kyčelnicí devítilistou. Krajinu tvoří pole a louky s trvalým travním porostem. Podél vodních toků rostou olšiny (\"Alnus\") s bledulemi jarními (\"Leucojum vernum\"). V lesích se vyskytují borůvky (\"Vaccinium myrtillus\"), violky lesní (\"Viola reichenbachiana\") či kapraď samec (\"Dryopteris filix-mas\"). V lokalitě Nad Březinou, která se nachází kilometr jihozápadním směrem od města, se vyskytuje několik chráněných druhů rostlin (vemeník dvoulistý, turan obecný). Ve 30. letech 20. století se v Panském lese u rybníku Kukle nacházela státní rezervace s výskytem vzácné kapradiny osladiče serpentinového. Podél Skrýšovského potoka v oblasti Obecního lesa u rybníka Kukle v meandrech rostou olše, vrby a jívy.\n\nV okolních lesích žijí srnci obecní (\"Capreolus capreolus\") či divočáci (\"Sus scrofa\"), z šelem pak kuny lesní (\"Martes martes\") a lišky obecné (\"Vulpes vulpes\"). V lesích hnízdí datli černí (\"Dryocopus martius\"), žluny šedé (\"Picus canus\"), sýkory (\"Parus\"), pěnice (\"Sylvia\") či drozdi zpěvní (\"Turdus philomelos\"), z dravých ptáků se objevují káně lesní (\"Buteo buteo\"). Na vlhkých loukách jsou zastoupeny běžné druhy plazů a obojživelníků, např. zmije obecné (\"Vipera berus\"), ještěrky živorodé (\"Zootoca vivipara\"), skokani (\"Rana\"), ropuchy obecné (\"Bufo bufo\") či čolci (\"Triturus\"). U vodních toků žijí typické druhy ryb a rovněž skokani hnědí (\"Rana temporaria\") a mloci skvrnití (\"Salamandra salamandra\"). Na rybnících sídlí kachny divoké (\"Anas platyrhynchos\") či lysky černé (\"Fulica atra\"). Ve Skrýšovském potoce v oblasti Obecního lesa u rybníka Kukle do 60. let 20. století žili pstruzi a mník jednovousí. U rybníku Bor žijí labutě a volavky.\n\nU silnice druhé třídy č. 352 ze Ždírce do Polné po pravé straně naproti místní komunikaci do Filipovských Chaloupek roste borovice černá (\"Pinus nigra\") o výšce 13 metrů a s obvodem kmene 222 cm, která byla 15. listopadu 1990 prohlášena za památný strom. Údajně měla být zasazena vystěhovalci do Spojených států amerických, místu se říká V Americe.\n\nDle sčítání lidu v roce 2011 žilo v Polné trvale 5100 osob, z toho 2564 žen. Celkem 3582 občanů se hlásilo k české národnosti, 35 k moravské, 21 ke slovenské, 5 k vietnamské a ukrajinské a 2 k polské po jednom k romské a slezské. Podle sčítání 1920 zde žilo v 567 domech 4188 obyvatel, z nichž bylo 2243 žen. 4123 obyvatel se hlásilo k československé národnosti, 10 k německé a 5 k židovské. Podle sčítání obyvatelstva z roku 1930 se v Polné z 4101 obyvatel hlásilo k československé národnosti 4071 obyvatel, 15 k německé, tři k ruské a 1 k židovské.\n\nObec spadá pod římskokatolickou farnost Polná, která náleží do děkanství polenského a královéhradecké diecéze. Pod zdejší farnost spadají polenské místní části Hrbov, Janovice, Nové Dvory a Skrýšov, dále pak obce Brzkov, Dobroutov, Horní Věžnice a Záborná. Farním kostelem je Nanebevzetí Panny Marie. Podle cenzu z roku 2011 se k víře hlásí 1059 z 5100 osob, z toho se 936 lidí hlásilo k římskokatolické církvi, 11 k Církvi československé husitské, 5 k Svědkům Jehovovým, 4 k Pravoslavné církvi a 3 k Českobratrské církvi evangelické. 341 věřících své vyznání neuvedlo, 1444 osob bylo bez náboženské víry. V roce 1921 zde žilo 3446 římských katolíků, 460 příslušníků církve československé husitské, 67 židů a 13 evangelíků, 200 osob bylo bez vyznání. Při sčítání obyvatel z roku 1930 bylo zjištěno 3458 katolíků, 339 příslušníků církve československé husitské, 51 židů, 19 evangelíků, 230 osob své vyznání neuvedlo.\n\nOd 16. století až do období Protektorátu, do roku 1942, kdy začaly transporty do Terezína, zde žila početná židovská komunita, po které se dochovala barokní synagoga, rabínský dům a v podstatě intaktně zachovalé židovské ghetto. Objekty synagogy i rabínského domu byly v nedávné době zrekonstruovány péčí Federace židovských obcí a nachází se v nich expozice o místní židovské komunitě.\n\nPolná se dělí na pět místních částí (Hrbov, Janovice, Nové Dvory, Polnou a Skrýšov). Každá z částí má své samostatné katastrální území (pojmenované „Hrbov“, „Janovice u Polné“, „Nové Dvory u Kamenné“, „Polná“ a „Skrýšov u Polné“). Polná má jedenáct základních sídelních jednotek, a to čtyři pro místní části Hrbov, Janovice, Nové Dvory a Skrýšov a sedm na katastrálním území Polná s názvy Horní Město, Kalvárie, Nad Peklem, Podhora, Polná–historické jádro, U nádraží a V rovinách.\n\nPolná je členem Dobrovolného svazku obcí Mikroregionu Polensko a Místní akční skupiny Českomoravské pomezí.\n\nMěsto Polná je obec s pověřeným obecním úřadem pro celkově 17 obcí, z nichž 16 se nalézá v okrese Jihlava a 1 v okrese Havlíčkův Brod. Jsou to: Arnolec, Brzkov, Dobronín, Dobroutov, Jamné, Jersín, Kamenná, Nadějov, Polná, Rybné, Stáj, Věžnice (okres Havlíčkův Brod), Věžnice (okres Jihlava), Věžnička, Zhoř a Ždírec.\n\nObec má 21členné zastupitelstvo, v čele sedmičlenné rady obce stojí starosta.\n\nPrávo užívat znak Polné udělil v roce 1479 Viktorin z Poděbrad. Pravděpodobně však Polná užívala znak již za Ješka Ptáčka z Pirkštjena na konci 14. století, v němž byl vyobrazeny dvě zkřížené ostrve s kaprem. Postupem času byly do původního městského znaku začleněny části erbů majitelů panství. V roce 1623 nový majitel panství František Ditrichštejn do městského znaku nechal začlenit dva vinařské nože a odstranit znak znepřáteleného rodu Žejdliců, ten však později nechal navrátit alespoň do pravé věže. Definitivní podobu získal v polovině 19. století.\n\nV modrém štítě se nachází městská brána s dvěma věžemi s červenou střechou a dvěma stínkami. Pod obloukem brány je vytažená padací mříž. Nad branou visí čtvrcený erb se středním štítkem, v jehož stříbrném poli v jeho horní polovině spočívají tři černé pruhy. V prvním a čtvrtém zlatém poli se nachází černá orlice, druhé a třetí pole tvoří tři zlaté šikmé pásy v červeném poli (erb pánů z Kunštátu a Poděbrad). Horní hranu štítu zdobí koruna. Pod branou je umístěn stříbrný erb se dvěma zkříženými černými ostrvemi, přes něž leží zlatý kapr (erb Pirkštejnů). Levou věž zdobí znak Ditrichštejnů (červeno-zlatě šikmě děleném štítě spočívají dva vinařské nože), pravou věž erb Žejdliců ze Šenfeldu (ve stříbrném poli leží tři zlatí kapři).\n\nVlajku, která byla městu udělena v roce 2003, tvoří modrý list s bílým španělským štítkem, v němž se nachází žlutý kapr podložený zkříženými černými ostrvemi. Vlajka má rozměr šířky ku délce v poměru 2:3.\n\nMlékárna Polná byla založená v roce 1938, o deset let později byly vybudovány nové za bývalým vlakovým nádražím. V roce 1952 byla firma znárodněna, do soukromého vlastnictví se dostala v roce 1990. Zaměřuje se především na výrobu sýrů. Jatka a zpracování hovězího a vepřového masa provozuje společnost SPEKTRUM, s. r. o., rostlinnou a živočišnou výrobou se zabývá SENECO, spol. s r.o.\n\nSídlí zde firmy BRASSICA PAP vyrábějící hygienické papírové výrobky, HASOFT zaměřující se na stavební pojivové materiály, RENOT, jež renovuje a vyrábí tiskové kazety, výrobce doplňků a kování pro kuchyňské linky a šatní skříně Mivokor, továrna produkující plastová okna Dafeplast, výrobce dveří SAPELI, nábytkářství TEAK, dodavatel nábytkových hran, obalovacích a kašírovacích fólií pro nábytkářský průmysl VAREX producent polyetylénových obalů Adorah pila Pátek, kovovýroba a zámečnictví Kövak, Prášková lakovna Azure, podnik vyrábějící předokenní rolety ALTECH CZ a zhotovitel stavebního a nábytkového kování TKZ Polná. Tato firma vznikla již v roce 1911 jako Sláma a spol., továrna na kovové zboží, společnost s r.o.\n\nZe státních úřadů zde sídlí stavební úřad a pobočka Úřadu práce v Jihlavě. Na Husově náměstí sídlí Česká pošta a pobočka České spořitelny. Na ulici Varhánkova stojí hasičská zbrojnice, kterou od roku 1983 využívá Hasičský záchranný sbor ČR, stanice Polná. Naproti kostelu Nanebevzetí Panny Marie sídlí Obvodní oddělení Policie ČR Polná, jež zajišťuje bezpečnost i okolních obcí. Pro seniory zde byl otevřen dům s pečovatelskou službou, na ulici Varhánkova stojí budova zdravotního střediska, kde ordinují dva praktičtí lékaři pro dospělé a jedna dětská lékařka, čtyři dentisté a několik specialistů (gynekologie, ortopedie, kožní, interní a revmatologická ambulance, neurologie, rehabilitace a dentální hygiena). Na Husově náměstí sídlí dvě lékárny. Nachází se zde dva hřbitovy, ten u kostela svaté Kateřiny již není v provozu, pohřbívá se na hřbitově u kostela svaté Barbory. Spolek na ochranu zvířat Polná provozuje psí útulek na Nerudově ulici. Veterinární služby poskytují dvě ordinace na ulicích Poděbradova a Varhánkova. Na ulici Na Lázni stojí sběrný dvůr firmy EKO-KOBA, s.r.o.\n\nZ poskytovatelů služeb jsou hojně zastoupeny různé části stavebnictví. Tepelnými izolacemi se zabývají firmy IP Polná, Izolace Artex, IZOPOL a IZOLACE Slavík Miroslav. Stavebně-montážní práce nabízí firma REKOSTAV s.r.o. stavebniny prodává podnik Nest & Stavo v Malé cihelna Dále tu působí stavební společnost Lédl, stavebnictví Elmi.cz, Interiéry Pospíchal, vodoinstalatérství a topenářství Milan Rosůlek plynařství EK PLYNOTOP, truhlářství Vlach, zemní práce Jaroslav Venc a dvě společnosti zabývající se vrtáním studní Artemia a Josef Jekl. Poradenství v oblastech bezpečnosti a ochrany zdraví při práci a požární ochrany poskytuje firma POHASERVIS. Logistickými a skladovacími službami se zabývá WLACH TRANSPORT. Fungují zde tři čerpací benzinové stanice, jedna stojí na ulici Jihlavská, druhá, společnosti Silmet, stojí u silnice na Jihlavu a třetí, obchodního řetězce COOP, na ulici Palackého směrem na Zábornou.\n\nVětšina obchodů má sídlo v centru města, funguje zde několik obchodů s potravinami, večerky, obchod se zdravou výživou, tři zelinářské prodejny, za Polnou směrem na Zábornou sídlí supermarket družstva JMB (nyní COOP), který byl postaven v prostorách bývalého Státního statku Polná v roce 2004. Dále je tu několik obchodů s textilem, obuví, galanterie, seconhand a značková prodejna Pleas. Ze specializovaných prodejen je zde zastoupeno hračkářství, zlatnictví, hodinářství, elektro, domácí potřeby, dvě drogerie, tři zverimexy, papírnictví, knihkupectví, tři květinářství a obchod s výpočetní technikou.\n\nMístní restaurační zařízení se nazývají Na kovárně, U Smrčků, U Bartáků, NonStop, Klub Zámecká rychta, Parlament, Krčma, Na Krajzontě, Sportbar v Offsajdu, Hospoda u Huňáčů, Zámek, Havana a Na Stadionu, v provozu jsou rovněž dvě cukrárny. Ubytování poskytují Penzion a pizzerie U Hilsnera, penzion TKZ na ulici Boženy Němcové, Apartmán Pod kostelem na Sezimově náměstí a dvě ubytovny v Domě dětí a mládeže a na zámku.\n\nZ drobných živnostníků jsou zde mimo jiné zastoupeni kadeřnictví, fotograf, ladič pián Jan Kunc a sedlařství a brašnářství Jan Prokop.\n\nMěstem prochází tři silnice třetí třídy. Od severu po směru chodu hodinových ručiček Silnice druhé třídy č. 351 do čtyř kilometrů vzdáleného Brzkova, silnice druhé třídy č. 352 do tři kilometry vzdáleného Hrbova, silnice druhé třídy č. 348 do Záborné (2 km), pokračování II/351 do 2,5 km vzdáleného Dobroutova, silnice třetí třídy č. 34820 do 3,5 km vzdálené Věžničky, pokračování II/352 do Ždírce (5 km), pokračování II/348 do Dobronína (4 km), Z Dolního města vedou dvě silnice třetí třídy, č. 34817 do 3 km vzdálených Nových Dvorů a č. 3503 do Věžnic (4 km).\n\nDopravní obslužnost obce je zajišťována silniční autobusovou dopravou tří dopravců ZDAR, a. s., ICOM transport a Arriva Východní Čechy. Autobusy jezdí ve směrech na Jihlavu, Havlíčkův Brod, Dobronín, Kamennou, Měřín, Přibyslav, Ostravu, Velké Meziříčí, Humpolec a Žďár nad Sázavou. Lokální trať Dobronín–Polná dlouhá 6 km byla v provozu v letech 1904–1985, do roku 2009 po trati příležitostně jezdily historické vlaky. Trať je v havarijním stavu a Správa železnic ji nabízí novým přepravcům.\n\nPrvní zmínka o škole v Polné pochází z roku 1447, kdy 21. října Jan Sezima z Rochova. Na konci 16. století v Polné existovala městská škola o třech třídách. Na přelomu 17. a 18. století měla polenská farní škola čtyři učitelská místa. Na počátku 18. století žáci docházeli za výukou do dvou domů v Horním městě a dvou domů ve městě. Okolo roku 1750 pro výuku měšťanských děti byla přenechána na žádost města stará fara, tzv. kaplanka. V roce 1780 se v kaplance nacházel byt učitele a dvě učebny, kde se vzdělávalo 180 dětí. V roce 1783 byla Kaplanka přestavěna, vznikly zde tři třídy. V letech 1804 až 1807 se výuka sloučila zpět do dvou tříd. V roce 1811 zde začala učit první žena M. Aurová a téhož roku byla otevřena čtvrtá třída. V roce 1813 školu navštěvovalo 385 žáků. V roce 1817 byla městská škola povýšena na hlavní, který čítala pět tříd. V roce 1825 školu navštěvovalo 529 žáků, z nichž 163 dětí bylo osvobozeno částečně či zcela od placení školného. Fungovala tu i židovská škola, jež spadala pod město a v roce 1841 ji navštěvovalo 68 dětí. V roce 1855 byla oddělena výuka pro chlapce a dívky. V roce 1882 byla otevřena nová školní budova na Pátku. Chlapecká měšťanská škola byla otevřena na Hlavním náměstí roku 1882, o osm let později i dívčí, ty sídlily v pronajatých prostorách Varhánkova ústavu, který byl postaven v roce 1885. Dívčí měšťanská škola byla otevřena v roce 1898 v Poděbradově ulici, o rok později se obecní i měšťanka pro dívky sloučily. Roku 1907 byl při chlapecké měšťanské škole otevřen jednoroční úřední hospodářský kurz, o rok později do něj mohly chodit i dívky. V roce 1913 byl provoz ukončen.\n\nV roce 1940 se do prostor dívčí měšťansky přestěhovala jihlavská obchodní akademie, kde byla do roku 1941, kdy se přestěhovala do Pelhřimova. V té době se 720 žáků muselo vejít do 21 tříd bývalé chlapecké měšťanky na Komenského ulici. Na přelomu 1944 a 1945 byly obě školní budovy zabrány pro válečné účely a žáci si museli chodit pro zadání úkolů do biografu a učili se doma. Ve školním roce 1953/1954 vznikla osmiletá škola, která čítala 18 tříd se 641 žáky, v letech 1959/1960 přeměněna na devítiletou. V 70. a 80. letech 20. století školu navštěvovalo okolo 800 žáků, kteří se učili až v 28 třídách.\nV roce 1968 byla v Polné zřízena Dívčí odborná škola, kde se vyučovaly předměty jak pro práci v kanceláři, tak pro zemědělství. Škola byla v roce 1974 zrušena. V prázdné budově vzniklo Střední odborné učiliště pro obor mechanik a seřizovač pletacích strojů, to se však přestěhovalo do Rožnova pod Radhoštěm. Pro potřeby Elchronu zde vzniklo hodinářské učiliště v budovách bývalé metrovky na Kateřinově. V roce 1963 se začalo stavět budovy u lesu Březina – internát. V roce 1980 přibyl obor fotograf a kožešník, který byl v roce 1985 přesunut do Třeště. Obě učiliště se v roce 1983 sloučila, přibyly ještě obory švadlena a truhlář. V 80. letech zdejší učiliště navštěvovalo na 400 žáků. V roce 1997 bylo učiliště sloučeno s SOU textilním a služeb v Jihlavě, přičemž obory švadlena a truhlář byly přesunuty do Jihlavy. Hodinářská škola k 30. červnu 2005 v Polné ukončila svůj provoz, ten byl přesunut do Jihlavy. Budovy byly prodány.\n\nFunguje tu Dům dětí a mládeže, který nabízí zájmové kroužky a kurzy i pobytové či příměstské tábory. mateřské centrum Stonožka Mateřská škola má 3 pracoviště Varhánkova (6 tříd), Na Podhoře (3 třídy) a Tyršova (1 třída) Ve školním roce 2013/2014 Základní školu navštěvovalo 594 žáků ve 26 třídách, včetně jedné speciální třídy. Funguje tu Základní umělecká škola nabízející hudební, výtvarný, literárně-dramatický a taneční kurzy. Vznikla v roce 1989 a sídlí v zámku.\n\nV budově místního zámku je v provozu Městské kino, jehož zřizovatelem je město Polná. V létě se promítá letní kino v areálu zámku a na náměstí filmy promítá Kinematograf bratří Čadíků. Působí zde dva spolky ochotnického divadla – Divadlo DUHA a Divadelní soubor Jiří Poděbradský. Ochotnické divadlo se tu poprvé hrálo v roce 1798, od roku 1808 hráli ochotníci česky. Loutkové divadlo sídlí v budově Husovy knihovny na Sezimově náměstí. Koncerty pořádá Kulturní středisko Polná v areálu zámku, bylo otevřeno v roce 1989, hlavní sál má kapacitu 1200 osob. Hraje tu Polenský big band, Polenská dechová hudba či Pěvecký soubor ČESTMÍR, který byl založen v roce 1860. Koncerty pořádají i žáci a absolventi zdejší Základní umělecké školy. Od roku 1652 se tu každoročně druhou neděli v září koná Mrkvancová pouť.\n\nJe zde bohatý spolkový život, který zde funguje již od poloviny 19. století. Mezi nejvýznamnější spolky se řadí Klub za historickou Polnou, Spolek městského muzea, Klub seniorů, pobočky Klubu českých turistů a Českého červeného kříže či pobočky svazů – zahrádkáři, myslivci, rybáři, chovatelé poštovních holubů a včelaři. Sídlí zde i Junák a Spolek na ochranu zvířat. Sbor dobrovolných hasičů tu vznikl v roce 1872.\n\nHusovu knihovnu založili v roce 1914. Dne 1. září 1930 v Husově knihovně zásluhou knihovníka Gustava Vítka zavedla jako první v republice volný přístup čtenářů ke knize (tzv. přímý výběr knih). Knihovna pořádá univerzitu volného času. V zámku sídlí Městské muzeum. Na Karlově náměstí v prostorách bývalého židovského města se synagogou se nachází Regionální židovské muzeum s expozicemi Historie židovského města a Případ Leopolda Hilsnera. Muzeum prochází rekonstrukcí, otevřeno by mělo být v červnu 2014. Město emituje informační měsíčník \"Polenský zpravodaj\", vychází tu i měsíčník pro věřící \"Informace polenské farnosti\" a Klub Za historickou Polnou vydává každé čtvrtletí kulturně historický a vlastivědný sborník \"Polensko\". V srpnu 2012 tu v půdních prostorách kostela Nanebevzetí Panny Marie Dominik Duka otevřel církevní muzeum.\n\nOd roku 2010 se v areálu hradu a zámku koná unikátní mezinárodní festival ohně Polná v plamenech. Spektakulární přehlídka umělců s ohněm uvítala účinkující a účastníky z Čech, USA, Ukrajiny, Afriky, Izraele, Japonska, Itálie, Moldávie, Běloruska a dalších zemí. Kromě představení nabízí víkendová akce i řadu artistických workshopů pod vedením zkušených lektorů. Byly zde vytvořeny tři české rekordy s ohněm.\n\nKe sportovnímu vyžití slouží dva areály – Areál u Pekla a Sportovní areál u Studánky. TJ Slavoj byl založen v roce 1927 jako Sportovní klub Polná. V roce 1990 bylo v jednotě registrována 552 členů. Provozuje fotbal, lední hokej, stolní tenis, tenis, volejbal a kulturistiku. Své jednoty zde mají Sokol a Orel. Dále tu fungují Klub vojáků v záloze, Skupina orientálních tanců Latifa, Savada Judo Polná, motokrosařský Moto racing Polná, RC modelářský klub, AIKIDO DDM POLNÁ a airsoft klub.\nModře značená turistická trasa z Věžničky po zpevněné cestě západně obchází les Březina přes Husovo náměstí k pět kilometrů vzdálenému rozcestí mezi Zhoří a Stájí. Žlutý okruh vychází z Husova náměstí až k rybníku Kukle na severním okraji města. Rovněž z Husova náměstí vede zeleně značená trasa lemující břeh řeky Šlapanky okolo rybníků Borský a Kukle a dále pokračují do Horních Věžnic. Polnou prochází tři cyklistické trasy. Č. 16 vede z Věžničky do Hrbova, č. 4336 z Dobronína do Záborné a č. 4157 vede z Dolního Města do Věžnic.\n\nV 21. století byly vybudovány především zásluhou místních občanů dvě naučné turistické trasy. První z nich se nazývá \"Pojmannova naučná stezka\", měří přibližně 6 km, původně byla vybudována v letech 1911–1913, obnovili ji v letech 1999–2002, má žluté značení. Startuje na Husově náměstí, dále vede kolem židovského hřbitova, Obecním lesem, podél rybníků Bor, Kukle až do Borského mlýna a poté se vrací zpět do centra města. Druhou je \"Klementova stezka\", vznikla v roce 2006, je modře značena, převážně prochází kolem rybníku Peklo a lesem Březina.\n\nCentrum města bylo vyhlášeno městskou památkovou zónou\nDěkanský chrám let 1700–1707, jenž byl prohlášen národní kulturní památkou centru dominuje. Postaven byl na místě gotického kostela Matky Boží, výstavbu financoval především Leopold Ditrichštejn, po jeho smrti roku 1708 se stavba chrámu pozastavila a už nikdy nebyla dostavěna tak, jak si ji majitel polenského panství představoval. V interiéru kostela lze spatřit ostatky svatého Liguriáše.\n\nNovogotický kostel stojící na Sezimově náměstí během přestavby hlavního chrámu sloužil jako náhradní svatostánek pro bohoslužby. Vystavěn byl v letech 1440–1447 na příkaz Jana Sezimy z Rochova a jeho manželky Kateřiny z Močovic. Původně sloužil jako kaple pro chovance špitálu, jehož je součástí. Spolu se špitálem je chráněný jako kulturní památka.\n\nPozdně barokní kostel sv. Barbory stojí severně od Husova náměstí na Havlíčkově ulici uprostřed hřbitova. Vystavěn byl v roce 1725 na novém hřbitově založeném v roce 1710. Zasvěcen je sv. Barboře patronce umírajících. Věž byla po požáru obnovena v roce 1862.\n\nRaně gotický kostel stojí na vrchu Kateřinov. Vznikl v letech 1378–1389 a sloužil jako modlitebna pro obyvatele podhradí. Okolo něj se nachází hřbitov z počátku 15. století, sloužil pro pohřby obyvatel sídlících okolo hradu a v Kateřinově. V interiéru kostela se dochovaly zbytky nástěnných maleb z 15.-16. století, znázorňující výjevy ze života Krista, sv. Jiří, tematiku Posledního soudu a Zmrtvýchvstání.\n\nLeží na jihozápadním okraji centra města a je připomínkou již zaniklé židovské komunity. Židovské město bylo v Polné založeno roku 1680. Náměstí tvoří dvě části – horní je bývalé Židovské náměstí, obklopené trojúhelníkovým blokem domů, a dolní je bývalý Rabínský plácek, který vznikl rozšířením ghetta v roce 1740. Cennými stavbami jsou Rabínský dům a synagoga. Ze starších technických památek se dochovala litinová pumpa.\n\nNachází se na Karlově náměstí a sídlí v ní Regionální židovské muzeum. Založena byla ihned po založení ghetta v letech 1680 – 1682. Z původního barokního vzhledu synagogy se zachovala čtyři okna s lomeným obloukem a fragment nejstarší výmalby. V letech 1996–2000 prošla rekonstrukcí. Vedle synagogy se nachází rabínský dům.\n\nNachází se na severozápadním okraji města pod vrchem Kalvárie, okolo teče říčka Šlapanka. Založen byl v roce 1597 a v 18. a 19. století byl několikrát rozšířen. Nachází se na něm asi 1 300 barokních, klasicistních i novodobých náhrobků, nejstarší náhrobní kámen pochází z roku 1683, nejmladší z roku 1940. \n\nHrad, dnes jen pozůstatek kdysi mohutné stavby, byl postaven kolem roku 1320 u rybníku Peklo, poté několikrát vyhořel, a po roce 1922 byl částečně rekonstruován. Další rekonstrukce probíhala postupně v letech 1985–2004. Od roku 1924 v něm sídlí městské muzeum. Z původního hradního paláce se dochovalo pouze patrové západní křídlo, renesančně přestavěné, na zemi nádvoří je přibližná rekonstrukce základů původních budov hradu.\n\nPočátky osidlování zdejšího území připomíná soutěska Klešter, která sloužila jako prastará celnice. Mezi industriální památky se řadí secesní městská elektrárna a budovy měšťanského a panského pivovaru, které stojí na ulici Komenského, respektive Na Lázni.\n\nV severní části města se na výšině Kalvárie nachází Křížová cesta. V roce 2011 bylo ve městě otevřeno Muzeum kutilství.\n\n\n\n\n\n"}
{"id": "25892", "url": "https://cs.wikipedia.org/wiki?curid=25892", "title": "Bedřich (kníže)", "text": "Bedřich (kníže)\n\nBedřich, také Fridrich, (* okolo 1141/2 – 25. března 1189) byl syn krále Vladislava II. a český kníže z rodu Přemyslovců od konce roku 1172 do září 1173 a od konce června 1178 do 25. března 1189. V letech 1164-1173 byl knížetem olomouckého údělu.\n\nJeho vládou začal čtvrtstoletí trvající státní úpadek, část problémů ale souvisela už s vládou jeho otce, jehož ztotožnění se s politikou říše se ukázalo jako příliš úzké.\n\nKrál Vladislav II. si zajistil podporu šlechty a na sklonku roku 1172 předal podle principu primogenitury vládu svému synovi Bedřichovi.\n\nV českých zemích ovšem platilo ještě v té době nástupnické právo seniorátu, proto nebyl Bedřich dle tohoto práva právoplatným nástupcem svého otce.\n\nO nejvyšší post v zemi se tak hlásili synové Soběslava I. – na Přimdě vězněný Soběslav (II.), nejstarší tehdy žijící Přemyslovec, Oldřich a Václav. Oporu našli u císaře Fridricha I. Barbarossy (Vladislav II. očividně přecenil vděk císaře, kterému léta věrně sloužil), který v září 1173 zbavil Bedřicha moci a za českého knížete určil Oldřicha. Ten však předal otěže moci staršímu bratrovi Soběslavovi, vládnoucímu s knížecím titulem.\n\nV létě 1178 ztratil Soběslav II. podporu Fridricha I. Barbarossy, čehož využil Bedřich, uplatil císaře a obdržel od něj Čechy v léno. V následujícím desetiletí došlo v zemi k hluboké vnitropolitické krizi. Nejprve došlo v lednu 1179 mezi Bedřichem a Soběslavem k bitvám u Loděnice (u Berouna) a v Praze Na bojišti, ze kterých vyšel vítězně Bedřich. Na Moravě mezitím posiloval moc Konrád II. Ota z linie znojemských Přemyslovců, jemuž se podařilo spojit moravské úděly v jeden celek.\nV roce 1182 dlouhodobá nespokojenost s panujícím knížetem vedla k propuknutí vzpoury šlechty v českých zemích, Bedřich byl vyhnán ze země a šlechta si zvolila za nového knížete Konráda Otu. Bedřich hledal pomoc u císaře Fridricha Barbarossy, který se rozhodl spor vyřešit na sněmu v Řezně v září 1182. Zde císař tvrdě zasáhl a zastrašil přítomné Čechy.\n\nKonrád Ota se od té doby tituloval jako moravský markrabí a usiloval o nezávislost na pražském knížeti. Proto historici často vykládali události řezenského sněmu jako státoprávní akt, jímž Fridrich Barbarossa zřídil moravské markrabství, které vyjmul z pravomoci českých knížat a podřídil je říši. To však nebylo přímo řečeno. V každém případě císař jen přilil v situaci závažných rozporů mezi Přemyslovci pověstný olej do ohně. Oslabený stát byl pro Barbarossu jistě snáze ovladatelný. Nebezpečí, že se jednotný český stát rozpadne, jako se tomu stalo například v Polsku nebo na Rusi, sílilo.\n\nV roce 1184, když byl Bedřich v Německu, pokusil se Soběslavovec Václav dobýt Pražský hrad, který ale ubránila kněžna Alžběta.\n\nBedřich společně se svým nevlastním bratrem Přemyslem (pozdějším Přemyslem Otakarem I.) hodlali zasáhnout proti přílišné samostatnosti moravského markraběte a vytáhli na Moravu. Poplenili Brněnsko i Znojemsko. Roku 1185 došlo u Loděnice snad k nejhorší bitvě mezi Čechy a Moravany v dějinách. Vítězem se stal Přemysl, ale jeho vojsko utrpělo takové ztráty, že místo aby pronásledoval poražené, vrátil se nazpět do Čech. Poté se Konrád Ota rozhodl, že bude raději s knížetem Bedřichem vyjednávat.\n\nNa jednáních v Kníně zřejmě uznal svrchovanost pražského knížete nad Moravou, zatímco Bedřich mu přiznal její držení. Pokud skutečně Fridrich Barbarossa připojil Moravu lenním vztahem přímo k říši, nyní tato podřízenost skončila. Kromě toho se řešila nástupnická otázka – nástupcem Bedřicha se měl stát právě Konrád II.\n\nPo smíru s Konrádem Otou ovšem vyplul na povrch další Bedřichův spor s jeho bratrancem a pražským biskupem Jindřichem Břetislavem. Spor ukončil císař Barbarossa, který zvláštním privilegiem prohlásil příslušnost pražského biskupa k říšským knížatům a jeho nezávislost na českém knížeti, což vedlo k dalšímu oslabení knížete.\nPo Bedřichově smrti (25. března 1189) se vlády (patrně na základu dohod z Knína) a se souhlasem českých předáků ujal Konrád II. Ota.\n\nBedřich se krátce před smrtí chystal podpořit císaře na III. křížové výpravě, ale 25. března 1189 zemřel. Nahradil jej Konrád II. Ota a Čechy s Moravou byly opět sjednoceny.\n\nRoku 1157 se Bedřich oženil s Alžbětou Uherskou, dcerou Gézy II. a Eufroziny Kyjevské, se kterou měl šest dětí:\n\n\n"}
{"id": "25893", "url": "https://cs.wikipedia.org/wiki?curid=25893", "title": "Substance", "text": "Substance\n\nSubstance (z latinského \"sub-stantia\", podloží, základ; kalk řeckého \"hypo-stasis\") může znamenat:\n\n\n"}
{"id": "25894", "url": "https://cs.wikipedia.org/wiki?curid=25894", "title": "Případek", "text": "Případek\n\nPřípadek čili akcident nebo akcidens (z latinského \"accidere\" udát se, uskutečnit se) je filozofický pojem, který označuje kontingentní, proměnné, nepodstatné a náhodné vlastnosti jsoucna, které je možné abstrahovat, aniž by došlo ke změně podstaty jsoucna. V dějinách filozofie má tento pojem původ v teorii a pojmosloví Aristotelově a scholastiky, zvláště jejího nejvýznamnějšího představitele, Tomáše Akvinského.\n\nPřípadky, kterými je jsoucno či předmět nadáno, mají nesamostatné bytí, neexistují samy o sobě, ale jsou pouze na něčem dalším, totiž na podstatě či v podstatě (\"ens in alio\"). Zároveň však tyto případky uskutečňují možnosti, v níž je podstata, a proto je od podstaty nelze oddělovat, jejich vzájemný vztah je dialektický.\n\nTomáš Akvinský rozlišuje dva druhy případků:\n\nToto rozlišení mezi vnějšími případky a vlastnostmi je klíčové pro otázku, jak se v případcích (jevech) ukazuje esence jsoucna (podstata), která nikdy není dána bezprostředně, nýbrž zprostředkovaně v závislosti na případcích. Tato znalost je zkušenostní, avšak procesem poznávání se stává zřejmým, která určení jsou nahodilá a která podstatná (tj. vlastnosti). \n\n"}
{"id": "25897", "url": "https://cs.wikipedia.org/wiki?curid=25897", "title": "Kategorie (filosofie)", "text": "Kategorie (filosofie)\n\nKategorie (řecky κατηγορία \"katégoriá\" obvinění, ale také výpověď, predikát; latinsky \"categoria\" hlavní výpověď) označuje ve filosofii základní pojmy, z nichž lze všechny ostatní pojmy odvodit, anebo pod něž je lze aspoň zařadit.\n\nAristotelés se táže: \"Které jsou nejvyšší rody pojmů, které vypovídáme o věcech?\" Tyto rody nazývá kategoriemi. Podle Aristotela všechno, co se vypovídá o některé věci, náleží do jedné z deseti kategorií. Kategorie u něj však nejsou pouze způsoby výpovědi, ale také způsoby bytí. \n\nPrvní kategorií je podstata, zbylých devět jsou případky čili akcidenty. U podstaty pak Aristotelés rozlišuje tzv. první a druhou podstatu. První podstatou je individuální podstata (tj. tento člověk \"zde\"), druhou pak esence první podstaty, tedy druh, k němuž tato individuální podstata náleží (např. \"tento\" Pavel je \"člověk\").\n\nKromě těchto kategorií však existují predikáty, které je přesahují čili transcendují; ty se nazývají transcendentálie. Těmito čtyřmi transcendentáliemi jsou \"jedno\", \"pravdivé\", \"dobré\" a \"krásné\". Mezi kategoriemi a transcendentáliemi je následující rozdíl:\n\nAristotelovy kategorie měly nesmírný vliv na celé dějiny filosofie.\n\nSoučasné užití pojmu kategorie vychází především z filosofie Immanuela Kanta a německého idealismu. Kategorie se chápou jako třídy, do nichž lze libovolné pojmy řadit. (Tabulka je podle Kantovy \"Kritiky čistého rozumu\", str. A 181)\n\n"}
{"id": "25898", "url": "https://cs.wikipedia.org/wiki?curid=25898", "title": "Transcendentálie", "text": "Transcendentálie\n\nTranscendentálie (z latinského \"transcendentalia\" < \"transcendentalis\" přesažný) jsou ve filozofii základní pojmy, které přísluší každému jsoucnu, neboť jsou základním rysem jsoucna.\n\nTrancendentálie jsou popsány tak, že určují všechny kategorie jsoucna a přesahují je (odtud \"transcendentalia\"). První zmínky o transcendentáliích se objevují v Platónově \"Filébovi\" a \"Symposiu\" a u Aristotela v jeho \"Metafyzikách\" a \"Etice Nikomachově\". V návaznosti na tyto filozofy se ve vrcholné scholastice vyvinula samostatná nauka. Ve známosti je dosud ona podoba nauky o transcendentáliích, kterou rozvinul Tomáš Akvinský ve svém spise \"Quaestiones disputatae de veritate\" (1256–1259).\n\nZákladní určením transcendentálií je, že nemohou být dále převedena na jiná určení. Autoři se liší v jejich výčtu, avšak shodují se všichni na následujících určeních jsoucna:\nK těmto se často připočítávají také následující:\n"}
{"id": "25900", "url": "https://cs.wikipedia.org/wiki?curid=25900", "title": "Prebiotikum", "text": "Prebiotikum\n\nPrebiotikum je nestravitelná složka potravin, která podporuje růst nebo aktivitu střevní mikroflóry a zlepšuje tak zdravotní stav konzumenta. \n\nZpravidla se jedná o těžko stravitelné nebo nestravitelné oligosacharidy. Ty se v tlustém střevě stávají substrátem pro některé žádoucí bifidobakterie, které je prokvašují (hlavními odpadními produkty jsou kyselina máselná, propionová či octová). Je důležité vybrat takové oligosacharidy, které nezpůsobují výraznější nadýmání či ještě výraznější trávící problémy, což vyřazuje mnoho druhů oligosacharidů, zejména obsažených v luštěninách (např. rafinózu, stachyózu a další). V Japonsku se objevují prebiotické potraviny na bázi rafinózou mírně obohacených nealkoholických nápojů, ale jde o ojedinělou a místně specifickou záležitost. \n\nPrebiotické potraviny se obohacují oligosacharidy přirozenými a syntetizovanými. Za nejvýznamnější přirozené prebiotikum je považován oligosacharid inulin (uvádí se nepřesně i jako polysacharid – vyskytuje se jako směs různě dlouhých řetězců (oligometrů), tvořených 2-65 molekulami fruktózy, z nichž občas některá je nahrazena molekulou glukózy). Velký podíl inulinu se nachází v kořenu čekanky, hlízách topinambury, hlízách jakonu, česneku, póru a v cibuli. Především čekanka a topinambur slouží jako surovina k přípravě sirupu bohatého na inulin, který se přidává do některých mléčných výrobků (zejména jogurtů), nealkoholických nápojů, marmelád aj.\n\nSyntetické prebiotické oligosacharidy a jejich deriváty se připravují oligomerací sacharózy nebo laktózy, či chemickou úpravou inulinu či škrobu. Jsou tedy velice podobné přirozeným, od kterých se liší ani ne tak strukturou, jako spíše způsobem vzniku. Jedná se např. o laktulózu (oligosacharid na bázi laktózy a fruktózy) a oligosacharidy na bázi laktózy a galaktózy, případně o látky chemicky odlišné od běžných sacharidů, jako jsou alkoholické cukry, např. maltiol a laktiol, resp. palatinol (směs obou předchozích látek). \n\nDoporučovaný denní příjem prebiotik je 0,3 g na kg hmotnosti u mužů a 0,4 g/kg u žen.\n\n\nSpekuluje se i o dalších pozitivních účincích:\n\n\nPavel Kalač:Funkční potraviny – kroky ke zdraví (2003), ISBN 80-7322-029-6\n"}
{"id": "25904", "url": "https://cs.wikipedia.org/wiki?curid=25904", "title": "Ontologie", "text": "Ontologie\n\nOntologie (z řeckého \"to óν\" jsoucí + λόγος, \"logos\" slovo, řeč) je filosofická disciplína, která se zabývá jsoucnem, bytím jako takovým a základními pojmy. Aristotelés pro ni používá označení první filosofie, která je součástí metafyziky a zabývá se nejobecnějšími otázkami.\n\nOntologie představuje v klasické filozofické systematice, která má svůj počátek u Christiana Wolffa, součást metafyziky, a zahrnuje všeobecnou metafyziku (\"metaphysica generalis\") v protikladu ke speciální metafyzice (\"metaphysica specialis\"), která se zabývá určitými oblastmi bytí, například Bohem (přirozená teologie), duší (přirozená psychologie) a světem (kosmologie).\n\nV tradiční ontologii nalezneme zvláště otázku, jaký je vztah esence a bytí (ontologická diference). Ve scholastice byl diskutován nejčastěji problém transcendentálií, tedy prvků, které nutně náležejí k jsoucnu.\n\nZcela nový pohled na ontologii nabízí ve svém díle \"Bytí a čas\" Martin Heidegger. Vůči svým předchůdcům od Descarta a Kanta až po svého učitele Husserla, kteří se zabývali hlavně otázkami poznání (epistemologie), Heidegger opět zdůraznil základní význam ontologie pro filosofii vůbec. Vytvořil zde fundamentální ontologii jako základ filosofického zkoumání a ukázal nový přístup k otázce po bytí.\n\nZápadní metafyzika podle Heideggera zapomněla na otázky po bytí a věnovala se místo toho zkoumání různých jsoucen. V tomto směru dále pokračují jednotlivé vědy, které si otázku po bytí vůbec nekladou a klást ani nemohou: musí bytí mlčky předpokládat. Přitom označení \"být, jest\" může znamenat velmi odlišné věci. Bytí nelze pokládat za nějaký atribut, protože pouze to, co jest, může mít i nějaké atributy. Heidegger rozlišil bytí neživých věcí jako prostý výskyt (výskytové jsoucno, které se nás nijak netýká) nebo jako vhodnost k něčemu (příruční jsoucno), a na druhé straně bytí člověka, jemuž o toto bytí podstatně jde, jemuž na něm zásadně záleží a který se o ně tedy stará. Pro tento druh bytí zavedl označení pobyt (\"Dasein\").\n\nV pozdějších přednáškách se Heidegger zabýval i bytím živých tvorů, kteří - na rozdíl od neživých předmětů - mají nějaký, i když poměrně chudý svět (jsou \"Weltarm\"). Lze také předpokládat, že i jim o život jde, že jim na něm nějak záleží.\n\nŽivá jsoucna kromě toho otázku bytí \"řeší\" zásadně jinak. Zatímco neživé věci prostě trvají a jen odolávají nepříznivým vlivům svého prostředí, živé organismy řeší otázku bytí tak, že se reprodukují. Potom sice na jedné straně na svém prostředí bytostně závisejí, protože potřebují energii, vodu, světlo, na druhé straně se tím však mohou periodicky obnovovat, rozmnožovat a zaplňovat k životu vhodná místa a dokonce dále vyvíjet. Bytí všech živých organismů včetně člověka je tak charakterizováno úplně jinou \"strategií\" bytí, kterou člověk dovádí ještě dál tím, že si svůj svět tvoří a že mu v řeči rozumí.\n\nV současné době se otázkami klasické ontologie zabývají také odborníci pro hledání sémantického významu vizuálních dat (např. pro potřeby automatického indexování obrazových databází a videí), logici, informatici a analytičtí filosofové. Zkoumají, co znamená \"být\" ve složitých případech, jako jsou například čísla. Hledají vztahy mezi nejobecnějšími pojmy, jejich významy a podobně. Cílem těchto zkoumání je však většinou modelování a konceptualizace, kategorizace znalostí a vytváření pojmových stromů. Tyto výzkumy mohou pak najít aplikace v informatice, v umělé inteligenci a podobně.\n\n\n\n"}
{"id": "25910", "url": "https://cs.wikipedia.org/wiki?curid=25910", "title": "Minoru Saitó", "text": "Minoru Saitó\n\nMinoru Saitó, japonsky: 斉藤実, (* 7. ledna 1934 čtvrť Asakusa v Tokiu) je japonský sólový mořeplavec – jachtař. Je nejstarším člověkem, který ve věku 71 let uskutečnil sólové obeplutí Země bez zastavení.\n\nMinoru Saitó byl v mládí horolezcem, v roce 1973 začal s jachtingem. Za svůj život zkusil sedmkrát obeplout svět, čtyřikrát uspěl. Celkem urazil přes 384 000 kilometrů.\n\nČtvrtá úspěšná výprava, v letech 2004–2005 trvala 230 dní, urazil při ní 50 000 km. Japonsko opustil 16. října 2004 na své jachtě nazvané \"Šuten-dódži II\" (酒呑童子II, česky: \"Opilcovo dítě II\", anglicky žertovně zvané „Shoot your dog“). 20. ledna 2005 minul mys mys Horn v jižní Americe, 18. února 2005 mys Dobré naděje na jihu Afriky. 15. května přeplul rovník u Indonésie. Přistál 6. června 2005 v japonském přístavu.\n\n"}
{"id": "25912", "url": "https://cs.wikipedia.org/wiki?curid=25912", "title": "Slavice (Horní Kozolupy)", "text": "Slavice (Horní Kozolupy)\n\nSlavice je vesnice přičleněna k obci Horní Kozolupy v okrese Tachov. Je zde 38 čísel popisných. V roce 2011 zde trvale žilo 85 obyvatel.\n\nPrvní písemná zmínka o vesnici pochází z roku 1329.\n\n\n"}
{"id": "25913", "url": "https://cs.wikipedia.org/wiki?curid=25913", "title": "Keřové patro", "text": "Keřové patro\n\nKeřové patro (\"E2\") je jednotka horizontální struktury v ekosystémech. Do keřového patra jsou řazeny všechny dřeviny, jejichž výška v daném ekosystému je vyšší než 1 m a nižší než 5 m. Nejsou sem tedy řazeny případné byliny, které by dosahovaly výšky větší než 1 m (např. rákos, kopřiva). Tyto byliny se řadí do bylinného patra.\n\nPokryvnost keřového patra je ve většině porostů poměrně nízká. Výjimkou jsou: \n\nKeřové patro je významné především pro hnízdění ptáků.\n\n"}
{"id": "25915", "url": "https://cs.wikipedia.org/wiki?curid=25915", "title": "AC Sparta Praha", "text": "AC Sparta Praha\n\nAC Sparta Praha fotbal (celým názvem: Athletic Club Sparta Praha fotbal, akciová společnost) je český profesionální fotbalový klub, který sídlí v pražském Bubenči. Oddíl je členem asociace Association Club Sparta Praha. Sparta je nejúspěšnějším českým fotbalovým týmem, získala 36 titulů z československé a české ligy, několikrát účinkovala v Lize mistrů UEFA a během více než 120leté historie klubu v jeho dresu působila řada reprezentantů. Současným vlastníkem klubu je J&T Credit Investments, a. s., jejímiž akcionáři jsou Daniel Křetínský (10 %) a kyperská společnost ACSP Holding Limited (90 %), která je vlastněna neprůhlednou sítí společností z daňových rájů; podle vyjádření firmy však probíhají transakce, po kterých má Daniel Křetínský získat až 55% vlastnický podíl.\n\nSvé domácí zápasy odehrává v Generali Areně s kapacitou 18 944 diváků. Klubové barvy jsou modrá, žlutá a rudá.\n\n\nHistorie fotbalové Sparty začala v roce 1891, kdy několik nadšenců založilo na pražských Maninách klub se jménem \"AC Praha\". Pěstovala se zde mimo jiné i cyklistika, a když byla Vltava zamrzlá, tak i bruslení. Po dvou letech činnosti se však klub rozhádal a odešla z něj skupina odbojníků v čele s Karlem, Otou a Josefem Malečkovými. Ti založili Athletic Club Královské Vinohrady. Prvním předsedou byl Maxmilián Švagrovský původem z Roudnice nad Labem. Vinohrady byly tehdy ještě samostatné bohaté město za hranicemi Prahy, a proto nový klub očekával od radnice štědrou podporu. Klub byl ustanoven 16. listopadu 1893 a tento den je považován za datum založení klubu. O pár týdnů později uspořádal nový klub bruslařskou exhibici, na které se objevil i Bohumil Rudl. Tomu se exhibice líbila a přivedl i své dva bratry Václava a Rudolfa. Ti hráli především fotbal a brzy přivedli celý fotbalový kroužek, který v té době působil na Letenské pláni.\n\nPodpora vinohradské radnice byla nulová, a když jim nenabídla ani pozemek pro nový stadion, klub se rozhodl změnit působiště. To bylo schváleno na valné hromadě 9. srpna 1894 v kavárně Demínka. Během jednání povstal Vladimír Horejc a pronesl slavná slova: „\"Nechť se náš klub napříště zove AC Sparta!\"“ V celé Evropě byla tehdy antická kultura v módě, a tak byl návrh schválen s bouřlivým nadšením. Ale ani nový název nedokázal zajistit nový stadion. Sparťani tedy trénovali na vojenském cvičišti na Invalidovně a jako většina tehdejších klubů své zápasy hráli nejčastěji na Císařské louce. Právě tam se konal 29. března 1896 turnaj s názvem „\"Národní zápasy mužstev, kopaný míč cvičících\"“. Od tohoto turnaje se datují všechna slavná derby Sparty se Slavií. Na hřišti vyhrála Sparta první zápas 1:0, ale slavný rozhodčí a praotec českého sportu Josef Rössler-Ořovský po zápase sparťanský gól odvolal. Nebyla to svévole rozhodčího. Jeho rozhodnutí odpovídalo tehdejšímu výkladu pravidel, podle kterého museli dosaženou branku schválit kapitáni obou mužstev. Kvůli ochlazení vztahů se Slavií se další zápas konal až za jedenáct let a skončil výsledkem 2:2. Prvním střelcem Sparty v derby se stal autor obou gólů Karel Hradecký.\n\nSparta byla tehdy velmi chudý klub a barvy dresů určovala spíše náhoda. První sparťanské dresy byly černé s bílým „S“ na prsou svetru. Klubu hrozil několikrát rozpad, a když chtěl novou výstroj, musel vzít zavděk i silně obnošenými červenočernými košilemi, které původně patřily smíchovskému ČFK, později je nosil vinohradský ČAFC, který v roce 1902 změnil barvy a své dresy přenechal chudým sparťanům. Po dvou letech získal klub ze zaniklého Unionu Praha dresy s červenými a bílými pruhy. V tomto týmu působil i střelec Jan Košek, kterého k nelibosti sparťanů přetáhla Slavie. Na podzim 1904 však ve Slavii došlo k rozkolu a do Sparty přišel nejen Košek, ale i slavné křídlo Jindřich Baumruk a Rudolf Krummer. Sparta se rázem stala nejlepším týmem v celém Rakousku-Uhersku, což potvrdila, když o Vánocích porazila First Viennu 7:2 a 7:0 a budapešťský BTK porazila 4:1. Největší senzací však bylo, když Sparta prohrála s vítězem anglické ligy, Newcastlem United jen 2:3. Bývalí slávisté se však vrátili zpět do sešívaného dresu a sláva Sparty vzala prozatím za své. První stadion získal klub v roce 1904 naproti holešovickému pivovaru, ale již za rok se stěhovali na Letnou do prostoru dnešního Národního technického muzea. V roce 1906 přivezl z Londýna pan Petřík, jeden ze zakladatelů klubu, sadu rudých svetrů. V té době takové dresy oblékal londýnský Arsenal a Petřík je daroval sparťanům, aby hráli stejně dobře. Od té doby se rudé dresy staly pevným symbolem Sparty.\n\nNa začátku století byla dominujícím českým klubem Slavia a i její druhý tým dokázal porážet domácí soupeře, včetně Sparty. Ta však krok za krokem také budovala silný tým. V roce 1910 získala několik skvělých hráčů včetně Václava Piláta, výborného technika a mistra nahrávek. Již 1. října 1911 porazila Sparta Slavii 3:1 a začala tím období dvojvládí pražských „S“. Na podzim 1913 získala záložníka ČAFC Karla Peška-Káďu a stala se českým suverénem. V roce 1912 se konalo první řádné mistrovství Českého fotbalového svazu. Sparťané vyhráli skupinu, v semifinále porazili Moravskou Slavii Brno a po finálové porážce Kolína získali svůj první mistrovský titul. Po vyhlášení Světové války narukovali do bojů i fotbalisté. Národní listy přinesly v první zářijové dny roku 1914 zprávu o úmrtí Václava Piláta. Byla však nepravdivá. Pilát byl sice zasažen střepinou a zůstal nehybně ležet na bitevním poli, procházející kaprál Štěpánovský, v civilu známý rozhodčí, však Piláta poznal a nechal odnést na ošetřovnu. Pilát dlouho zápasil o život, ale nakonec se zázračně uzdravil a brzy začal dokonce znovu hrát fotbal.\n\nBěhem čtyř let války na tom byl český fotbal špatně. Ze všech týmů zbyly jen trosky a na nějakou vážnější soutěž nebylo v situaci, kdy se sestavy týmů měnily zápas od zápasu, ani pomyšlení. Mezi různými posilami Sparty se však objevil i jeden skvělý hráč – Antonín Janda, zvaný Očko. Přišel z Olympie Praha VII, přivedl i svého bratra a stal se pilířem týmu. Za války působil v týmu také brankář Vlasta Burian. Měl šanci stát se i reprezentačním brankářem, ale dal přednost divadelní a filmové kariéře. Nedostatek hráčů přivedl v roce 1915 Václava Rudla, prvního fotbalistu, který hrál v pravých kopačkách, objednaných z Anglie, na myšlenku založit první dorost v zemi. K jeho svěřencům patřili i Josef Maleček a Jiří Tožička, budoucí skvělí fotbalisté, ale především hokejisté. Václav Rudl se také zapsal jako první sparťanský kapitán a první trenér.\n\nVálka však v roce 1918 skončila a ve Spartě se sešlo velmi kvalitní mužstvo, zvané proto „Železná Sparta“. Mezi největší překvapení patřil návrat ve válce těžce raněného Václava Piláta. Do branky se postavil vysoký František Peyr, povoláním zlatník. V obraně hráli Antonín Hojer a Miroslav Pospíšil. Hvězdnou zálohu, která neměla na pevninské Evropě obdoby, tvořili František Kolenatý, Antonín Fivébr a Káďa. Později nahradil Káďa ve středu hřiště svého učitele Fivébra a nalevo se dostal Antonín Perner. V útoku, který vedl Pilát, působil vpravo Josef Sedláček, zvaný Šmrdlous, a Janda-Očko, vlevo byli Josef „Boban“ Šroubek a Otto Škvajn, jinak též Mazal. Roku 1920 se v Antverpách konaly Olympijské hry a československá reprezentace se dostala až do finále, kde nastoupila proti domácím Belgičanům. Kapitán Káďa však své mužstvo na protest proti rozhodování sudího odvolal ze hřiště a reprezentace byla vyloučena z celého turnaje. Na olympiádě nastoupilo v československém týmu deset hráčů Sparty.\n\nCelostátní mistrovství v té době ještě neexistovalo, ale za vrcholnou soutěž se všeobecně považovala početná a mocná Středočeská župa a její vítěz byl uznáván jako domácí šampion. Sparta v této soutěži vítězila nepřetržitě od roku 1919 do roku 1923. Soutěž se hrála jednokolově. Sparta za tu dobu odehrála 59 zápasů a kromě jednoho všechny vyhrála, a to s vysokým skóre 235:46. Jediný prohraný zápas pochází ze druhého kola prvního ročníku, kdy Sparta nečekaně prohrála 1:2 s Unionem Žižkov. K tomuto vítězství se pak novináři a fanoušci vraceli ještě dlouhá léta. Hrdinové tohoto zápasu byli brankář Antonín Kaliba a skórující Jan Dvořáček. Oba hráči po nějaké době přestoupili do Sparty. V letech 1919 a 1922 se konal i turnaj mezi jednotlivými župními mistry o mistra republiky. Poprvé se hrálo ligovým systémem, ve kterém Sparta porazila všechny čtyři soupeře a s celkovým skóre 17:0 získala titul. Podruhé se hrálo vyřazovacím způsobem a Sparta byla nasazena až do finále, ve kterém přehrála Hradec Králové 7:0. Tituly z let 1912, 1919 a 1922 byly Českomoravským svazem uznány jako mistrovské až v roce 2002. Většina fotbalových znalců evropského fotbalu považovala za nejlepší týmy první poloviny 20. let Spartu, FC Barcelonu a 1. FC Nürnberg. V roce 1921, v prestižním turnaji o titul neoficiálního mistra kontinentu, sparťani přehráli oba soupeře na jejich půdě – Norimberk 2:1 a Barcelonu 3:2.\n\nKonkurence doma i v zahraničí začala s popularizací fotbalu stoupat a domácí senzacechtiví novináři začali poté, kdy odešel Pilát, psát o rezavění železné Sparty. V zahraničí však mělo klubové jméno stále vynikající zvuk a Sparta byla v roce 1926 pozvána na americký zájezd. Mužstvo získalo vynikajícího střelce Josefa Silného, který jako první v Česku dosáhl sta vstřelených gólů. Klub však musel zaplatit Slavii tehdy ohromných 60 000 Kčs. Vrátil se i Janda-Očko, kterého si zaoceánští Češi vynutili kvůli skvělým ohlasům na jeho výkony na Pershingově olympiádě. Cestování do Ameriky a po ní bylo tehdy velmi únavné a po namáhavé cestě navíc čekal sparťany souboj většinou s anglickým či skotským profesionálním klubem. Přesto z dvanácti utkání sedm vyhráli a poražení byli jen dvakrát.\n\nV roce 1924 fotbalový svaz stanovil pravidla pro profesionalizaci fotbalu. Mezi prvními 17 profesionálními kluby byla i Sparta. Fotbal se tak rozdělil do dvou proudů. Profesionální týmy vytvořily první a druhou ligu a ty zbylé dál hrály po jednotlivých župách o titul amatérského mistra. První ligový zápas odehrála Sparta 26. dubna 1926 s Vršovicemi (dnes Bohemians) a zvítězila 7:1, ale rozhodčí nakonec neuznal výsledek zápasu kvůli nevyhovujícímu terénu. To vyvolalo mnoho různých protestů a tahanic u zeleného stolu. Až po mnoha měsících byl po odehrání soutěže nařízen nový zápas, který Sparta opět vyhrála, ale jen 3:2. Původní výsledek by jí zajistil titul. Takto ale skončila o skóre na druhém místě. První ročník měl být původně dvoukolový, ale nakonec se odehrála jen jarní část, aby se mohlo na podzim začít s anglickým ligovým vzorem podzim – jaro. Ročník 1925–1926 už sparťané vyhráli a během první republiky získali dohromady šest titulů mistra republiky.\n\nSpartě se však nedařilo jen na domácí půdě, ale i na té mezinárodní. Roku 1927 se hrál první ročník Středoevropského poháru. Byl to jakýsi předobraz pozdějších evropských soutěží. Účastníci sice pocházeli jen ze středoevropského regionu, ale ten byl spolu s Pyrenejským poloostrovem považován za nejsilnější fotbalovou část pevninské Evropy. Hned první ročník sparťané vyhráli. Hrál se dvoukolový systém známý z dnešních fotbalových pohárů s tím rozdílem, že v případě rovnosti skóre nerozhodovaly góly vstřelené na soupeřově hřišti, ale rozhodující zápas. V prvním kole těsně o skóre vyřadili vídeňskou Admiru, v semifinále dvakrát remizovali s budapešťskou Hungarií, ale rozhodující zápas se kvůli neoprávněnému startu budapešťského Kalmána Konráda nehrál, a Sparta postoupila do finále. Tam se střetla s vídeňským Rapidem, který v semifinále vyřadil Slavii. Finálový dvojzápas se rozhodl už v prvním utkání na Letné. Káďa vstřelil gól hned v 1. minutě a Sparta zvítězila 6:2. Rapid sice doma zvítězil, ale jen 2:1 a prvním držitelem prestižní trofeje se stala Sparta, která musela kvůli divokým scénám zklamaných domácích fanoušků rychle utéct do šaten.\n\nSparta získala pohár podruhé v roce 1935. Z původního vítězného týmu zbyl pouze obránce Jaroslav Burgr, který debutoval v rudém dresu právě v pražském finále s Rapidem. Soutěž měla 16 účastníků, a Sparta tak musela k zisku poháru vyřadit 4 soupeře. V prvních dvou kolech si poradila s First Viennou i Fiorentinou, která v Praze dostala 7 gólů. V semifinále narazila na slavný Juventus. Doma zvítězila 2:0 a v Turíně prohrála 1:3, což by podle dnešních pravidel k postupu stačilo. Tehdy však museli sparťané sehrát ještě rozhodující duel v Basileji. Ve slavném utkání vedla Sparta po poločase již 3:0. Italové sice 20 minut před koncem z penalty snížili, ale závěr patřil sparťanům, kteří dali dva góly a vítězstvím 5:1 postoupili do finále. Rozhodující gól dal střelou přes hlavu Raymond Braine, belgická hvězda Sparty, který za klub ve 281 zápasech vstřelil 300 branek. Ve finále na Spartu narazil budapešťský Ferencváros, kterému sparťané venku podlehli 1:2. Domácí zápas byl křtem pro nový Strahovský stadion, který byl vyprodán. Sparta byla v duelu lepší a díky dvěma gólům Brainea a trefě Faczinka zvítězila 3:0 a podruhé získala Středoevropský pohár. O rok později Sparta pohár téměř obhájila, ale ve finále doma překvapivě podlehla vídeňské Austrii, se kterou venku uhrála pouze bezbrankovou remízu. I tak se však Sparta zařadila se dvěma vítězstvími mezi nejlepší týmy předválečné historie Středoevropského poháru.\n\nS výjimkou sezóny 1927/28, kdy titul vyhrála Viktoria Žižkov, skončila v lize Sparta vždy nejhůře druhá. Na začátku války však začal sparťanský kádr stárnout a výsledkem toho bylo až čtvrté místo v sezóně 1940/41. To však byl jen začátek déletrvající krize. Sparta zahájila další sezónu špatně a po podzimní části soutěže měla z jedenácti zápasů jen tři body a byla poslední. Vše navíc završila potupná porážka v derby se Slavií, kde Sparta prohrála 7:0. Bylo jasné, že k záchraně se musely udělat změny. Mužstva se ujal Vlasta Burian, který se stal nejen trenérem, ale také na oko zaměstnal několik hráčů ve svém divadle, čímž obešel nacistický zákaz profesionalismu ve fotbale. Tato praxe však byla v té době běžná u mnoha týmů. Burian pomáhal také shánět nové posily, které se později staly novými oporami. Nejzásadnější byla však pomoc od Slavie, která svému největšímu protivníkovi půjčila na jarní část svého kanonýra Vojtěcha Bradáče. Úvod do jarní části se však opět nepovedl a Sparta v dalším derby podlehla opět potupně 1:8. Nakonec se však začalo dařit a až v posledním kole se výhrou nad Zlínem definitivně zachránila. Nové posily se začínaly prosazovat v další sezóně, kdy Sparta opět hrála na vyšších pozicích a získala titul vicemistra za Slavií. Ta vyhrála čtvrtý titul v řadě. Ročník 1943/44 byl posledním hraným za války, jelikož sezóna 1944/45 se kvůli blížícím se frontám ani nerozehrála. Sparta vyhrála obě derby a v ostatních zápasech ztratila pouze 4 body a po dlouhé době opět získala titul. Po osvobození se většina hráčů týmu dostala i do reprezentace.\n\nPo válce se fotbalový život rychle obnovil a zdálo se, že se vše vrací do starých kolejí – Sparta i Slavia byly stále nejlepšími týmy a čtyři tituly, které byly do přelomového roku 1948 k dispozici, si rozdělily půl na půl. Na dvou poválečných sparťanských se podíleli jednak veteráni Karel Kolský a Karel Senecký, ale hlavně nová generace – k jejím největším hvězdám patřili útočníci Jan Říha, Jaroslav Cejp a Josef Ludl. Trochu v jejich stínu stáli další ofenzivní hráči: Jiří Zmatlík, Václav Kokštejn či Jaroslav Vejvoda, budoucí trenérská legenda. Brankářem tehdejšího týmu byl Karel Horák, klíčovým hráčem obrany Jiří Zástěra, zálohu tvořili Ladislav Koubek, Josef Hronek a Rudolf Šmejkal.\n\nV 50. letech obě pražská \"S\" na dlouhou dobu ztratila své výsadní postavení v československém fotbale. Sparta sice nevyklidila pozice tolik jako Slavia, ale nové konkurenci čelila obtížně – v Bratislavě se zformovaly dvě nová silná mužstva Sokol NV (Slovan) a Červená hvezda, v Praze přibyl silný armádní tým ATK (ÚDA, Dukla), právě tyto celky v 50. letech získaly většinu mistrovských titulů. Sparta končila většinou druhá až třetí, přesto dvakrát dobyla ligový trůn – v letech 1952 a 1954. V těchto mistrovských týmech byli ještě \"tři veteráni\" ze 40. let Karel Senecký, Vlastimil Preis a Ladislav Koubek, ale hlavně přišla nová generace – v bráně stál André Houška, pilířem obrany byl Miroslav Zuzánek, zálohu většinou tvořil Jiří Hejský, Zdeněk Procházka a Oldřich Menclík, v útoku nastupovali Josef Crha, Arnošt Pazdera, Jiří Pešek či Antonín Rýgr. Tým však neměl příliš možnost mezinárodního srovnání, jednak kvůli uzavřenosti tehdejšího režimu, a také kvůli tomu, že neexistovala celoevropská klubová soutěž – Středoevropský pohár se nepodařilo plnohodnotně resuscitovat a UEFA založila své poháry až ve 2. polovině 50. let. Tehdy však již výkonnost Sparty poklesla, na konci padesátých let přišla větší krize a poprvé v novodobé historii začal reálně hrozit sestup – v sezónách 1958/59 a 1959/60 skončila Sparta v lize desátá a dvanáctá (ve čtrnáctičlenné soutěži).\n\nZačátek 60. let byl nadále ve znamení krize, v sezóně 1961/62 Sparta znovu tak tak uhájila ligovou příslušnost, když skončila v lize jedenáctá, ale pak již přicházelo postupně zlepšení. Podíl na něm měl jistě trenér Karel Kolský, který pak zažil slavná léta na lavičce pražské Dukly, ale zlom nastal zejména s příchodem trenéra Václava Ježka, který později přivedl Československo k největšímu reprezentačnímu úspěchu v historii – zlatým medailím mistrů Evropy. V 60. letech ve Spartě zformoval tým silný i produkující atraktivní fotbal. Přinesl Spartě dva mistrovské tituly (1965, 1967). Ze staré gardy 50. let v týmu zůstal jako jediný Arnošt Pazdera, ale hlavní hvězdou byl pilíř zálohy Andrej Kvašňák, který si získal velkou popularitu i proto, že uměl tribuny pobavit. Svým zjevem i pojetím hry jakoby na Jandu-Očka navazoval nepřehlédnutelný Tadek Kraus. Bránu hájil mohutný Antonín Kramerius, jeho náhradníkem byl Pavel Kouba, otec budoucí brankářské legendy klubu Petra. Obranu vyztužil Jiří Tichý, který přišel z ČH Bratislava, pověstným brouskem byl Václav Migas. V záloze hru organizoval vedle Kvašňáka i Pavel Dyba či Josef Vojta. Mimořádnou sílu měl útok. Na křídlech běhali reprezentanti Václav Vrána a Tomáš Pospíchal (později i Bohumil Veselý), miláčkem tribun se stal mladý talent Josef Jurkanin, ale především útočná dvojice (Václav Mašek-Ivan Mráz (tzv. \"MM kanonýři\") budila u soupeřů úctu, až hrůzu. Že měla mezinárodní parametry prokázala v evropských pohárech, do nichž se Sparta v 60. letech prvně podívala. Pohárová bilance Mráze s Maškem je úctyhodná – dodnes kralují klubovému žebříčku pohárových střelců – Mráz se 14 góly a Mašek se 13 (5 gólů Anderlechtu (!)) Mašek navíc vybojoval stříbro na MS v Chile roku 1962 (stejně jako Kvašňák, Tichý a Pospíchal). První start v evropských pohárech Sparta zažila v roce 1964, v Poháru vítězů pohárů vypadla ve druhém kole s West Ham United FC. Ale dva mistrovské tituly ji zaručily možnost dvakrát si zahrát i Pohár mistrů evropských zemí, v němž uspěla – dvakrát vybojovala účast ve čtvrtfinále. Byť v prvním případě, na jaře 1966 měla k postupu do semifinále opravdu blízko – doma porazila Partizan Bělehrad vysoko 4:1 a zdálo se, že postup jí nemůže uniknout. V Bělehradě však přišel neuvěřitelný kolaps, tým prohrál 0:5 a vypadl. Tato prohra se stala pověstnou a je dokonce opředena mnoha legendami, ba konspiračními teoriemi (například, že pořadatelé přimíchali Sparťanům do občerstvení uspávací prostředky). Sparta před bělehradským výbuchem vyřadila FC Lausanne-Sport a Górnik Zabrze, ve druhé sezóně v Poháru mistrů pak Skeid Oslo a RSC Anderlecht (ztroskotala na Realu Madrid).\n\nNa začátku 70. let se Sparta začala sunout do ligového průměru a brzy přišla největší krize v její historii. Jedenácté místo v ročníku 1972/73 bylo varování, o dva roky později však krize dostoupila vrcholu a Sparta poprvé (a dosud naposledy) ve své historii sestoupila do 2. ligy (z 15. místa). Za rok se sice do nejvyšší soutěže vrátila, ale i poté hrála povětšinou na chvostu tabulky. Paradoxem však je, že právě v této krizové době zaznamenala Sparta možná největší mezinárodní úspěch své novodobé historie – v roce 1973 postoupila přes Standard Lutych, Ferencváros Budapešť a Schalke 04 až do semifinále druhého nejprestižnějšího evropského poháru – Poháru vítězů pohárů. V semifinále nestačila na AC Milán, ale sveřepé mezinárodní boje týmu, který šel doma od porážky k porážce, budily údiv, ohlas i úctu. V prvním semifinále Sparta nastoupila v sestavě Brabec – Tenner, F. Chovanec, Urban, Táborský – Bouška, Stránský, Mašek – B. Veselý, Kára (Hladík), J.Veselý. V odvetě Tennera nahradil Princ a J. Veselého Kára. Právě Vladimír Kára s Jaroslavem Bartoněm byli klíčovými střelci týmu – Bartoň dal dva góly Ferencvárosu i Schalke, Kára tři Lutychu a jeden Schalke. Právě v této éře se také zrodila pověst Sparty jako \"pohárového týmu\", neboť se jí v pohárově hraných soutěžích dařilo i při ligové agonii – krom zmíněného semifinále se v této době Spartě podařilo proniknout třeba do 3. kola Veletržního poháru (přes Athletic Bilbao a Dundee United) či třikrát vyhrát Československý pohár (1972, 1976, 1980). K populárním hráčům té doby patřil třeba Milan Čermák a brankář Jan Poštulka.\n\nV roce 1980 skončila Sparta v lize ještě desátá, ale již rok poté přišlo viditelné zlepšení a přesun do horní poloviny tabulky. Přišli noví hráči – například velmi populární Jaroslav \"Bobby\" Pollák, Petr Slaný z Baníku, Josef Jarolím, Milan Vdovjak, Vlastimil Calta, Jan Berger či Jozef Chovanec. Definitivní zlom však přišel až s návratem Václava Ježka na lavičku. Ježek začal budovat nový tým. Kolem zkušených Bergra s Chovancem rozestavěl nadějné mladíky – Jana Stejskala do brány, Františka Straku a Julia Bielika do obrany, Ivana Haška a Michala Bílka do zálohy, Stanislava Grigu a Tomáše Skuhravého do útoku. Tým, který vybudoval (a který byl postupně doplňován jmény jako Ivan Čabala, Petr Vrabec či Václav Němeček), naprosto ovládl domácí scénu, jeho hegemonie se stala až absolutní. První titul v 80. letech Sparta vybojovala v sezóně 1983/84 a do konce dekády jí ligovou korunu dokázal uzmout jen jediný tým – TJ Vítkovice (v sezóně, kdy Spartou zmítaly vnitřní spory pod kontroverzním a náročným trenérem Jánem Zacharem). Zpočátku se Ježkovu \"team-worku\" dařilo i na mezinárodní scéně, v letech 1983–1985 se Sparta probojovala do čtvrtfinále Poháru UEFA i Poháru mistrů. V prvém případě ztroskotala na Hajduku Split, ve druhém na tehdy famózním Juventusu Turín s Michelem Platinim v čele. V druhé polovině 80. let se však na tyto úspěchy navázat nepodařilo. Oč více Sparta dominovala doma, o to více se jí nedařilo v Evropě – potupnou byla především porážka 1:5 doma se Steauou Bukurešť v 1. kole Poháru mistrů roku 1988. Ač měl rumunský mistr tehdy úctyhodný tým s Gheorghem Hagim ve svých řadách, debakl se Steauou se stal symbolem pohárové mizérie těch let.\n\nPo mistrovství světa v Itálii roku 1990, na němž Československo reprezentovalo devět Sparťanů (Stejskal, Straka, Hašek, Chovanec, Bílek, Skuhravý, Němeček, Bielik, Griga), se pilíře letenského mužstva rozprchly do světa – jednak proto, že šampionát byl pro československé barvy poměrně úspěšný, a také v důsledku změněných společenských podmínek. Zdálo se, že nadvládě Sparty v domácí soutěži je tak konec. Opak byl pravdou. Nakonec Sparta v 90. letech dominovala domácí lize více, než kdy předtím: za celou dekádu jí jen dvě mužstva odňala na jeden rok mistrovský titul – Slovan Bratislava a Slavia Praha. Důvodů bylo více. Na počátku 90. let sehrálo jistě klíčovou roli, že Sparta měla na lavičce Dušana Uhrina, který i z dosud nepříliš známých hráčů vytvořil mimořádný tým – podobně jako se mu to podařilo na mistrovství Evropy v Anglii roku 1996 s českou reprezentací, která tehdy získala nečekané stříbro. Jádro Sparty počátku 90. let vytvořili hráči, kteří nakoukli do prvního mužstva již v minulém desetiletí, ale v konkurenci slavných reprezentantů neměli moc šance – k takovým hráčům patřili tři obránci a jeden útočník: věrný Jiří Novotný (který se nakonec stal absolutním českým rekordmanem v počtu získaných titulů – 14 a všechny se Spartou), výborný exekutor trestných kopů Petr Vrabec, neúnavný pracant Michal Horňák a Horst Siegl, který se stal jedním z nejlepších kanonýrů, jakého Sparta kdy měla. Uhrin k nim doplnil nové objevy: brankáře Petra Koubu, záložníky Jiřího Němce, Martina Frýdka, Romana Vonáška či Lumíra Mistra, později se připojili i Zdeněk Svoboda či Tomáš Votava. A tým bez hvězd šlapal – k překvapení mnohých i na evropské scéně. Po létech půstu Sparta zaznamenala výrazné úspěchy: v sezóně 1991/92 prožila své nejúspěšnější tažení Pohárem mistrů evropských zemí v historii. Vyřadila skotský Glasgow Rangers i obhájce trofeje Olympique de Marseille s Jean-Pierrem Papinem a ve skupině se pak prala o přímý postup do finále s FC Barcelona, Dynamem Kyjev a Benficou Lisabon. Barcelonu i Kyjev doma porazila, s Benficou dvakrát remizovala, ale ani to nestačilo – ze skupiny postupoval jen vítěz (v tomto případě Barcelona, nakonec celkový vítěz), šlo o zvláštní model soutěže, který se již nikdy později neopakoval. Posléze byl tento ročník prohlášen za nultý ročník tzv. Ligy mistrů, poprvé byl totiž v Poháru mistrů užit princip skupin. I v další sezóně Sparta v Evropě uspěla, postoupila v Poháru vítězů pohárů přes obhájce trofeje Werder Brémy až do čtvrtfinále, kde ovšem vypadla s AC Parma.\n\nDevadesátá léta byla charakteristická také tím, že nastala mnohem větší fluktuace hráčů než bývalo v minulosti obvyklé, mužstvo se obměňovalo rychle, zejména výborní hráči nevydrželi dlouho. Přesto přicházeli a často šlo o legendy – patřil k nim zejména Pavel Nedvěd, budoucí nejlepší fotbalista kontinentu. Se Spartou získal v polovině 90. let tři tituly. Více v rudém dresu pobyli gólman Jaromír Blažek a útočník Vratislav Lokvenc, který vytvořil se Sieglem jednu z nejnebezpečnějších útočných dvojic sparťanské historie, která připomínala dvojici Mráz-Mašek – i bilancí v evropských pohárech. Siegl vyrovnal v počtu vstřelených evropských branek Maška (13), Lokvenc si připsal 11 gólů. V polovině 90. let se na Letné objevila i další legenda – Jan Koller. Tehdy byl ovšem nezkušeným začátečníkem a ze Sparty odešel zakrátko jako neperspektivní – až později se z něj vyklubal nejlepší střelec v dějinách české reprezentace (55 branek) a jeho vyhazov je tak zřejmě největší chybou v dějinách sparťanského managementu. Nedvědova Sparta poloviny 90. let sice nadále sbírala domácí tituly, v Evropě už se jí ovšem tolik nedařilo. I proto, že výjimeční hráči jako Nedvěd rychle odcházeli do zahraničních klubů.\n\nPřesto se stále dařilo mužstvo doplňovat mimořádnými fotbalisty – na konci 90. let se začala rodit nová Sparta, přišly nové opory, mezi nimiž nejtalentovanější byl bezpochyby Tomáš Rosický, který podobně jako Nedvěd stihl na Letné oslavit tři tituly, než odešel do Borussie Dortmund jako nejdražší český hráč všech dob. \"Fotbalový Mozart\" již tehdy ve Spartě kouzlil, ale taktovku ještě drželi jiní – v obraně Ostraváci Tomáš Řepka a René Bolf, a také Milan Fukal či Vladimír Labant. V záloze pak Jiří Jarošík, Josef Obajdin, Martin Hašek, Miroslav Baranek a Libor Sionko. Právě toto mužstvo se jako první český celek podívalo do základní skupiny Ligy mistrů (1997/98) a jako první český celek z ní i postoupilo (1999/00) – pod vedením trenéra Ivana Haška prošlo ze skupiny s Girondins Bordeaux, Spartakem Moskva a Willem II Tilburg a v osmifinálové skupině skončilo třetí za FC Barcelona, FC Porto a před Herthou Berlín.\n\nZatímco v 90. letech Sparta na domácí scéně jednoznačně dominovala, v nultých létech se to změnilo. Úspěchy v lize sice přicházely, ale Spartě se nikdy nepodařilo titul obhájit. Dvakrát jí v dekádě přehrál Slovan Liberec, jednou Baník Ostrava a dvakrát Slavia Praha. Sparta si v nultém desetiletí připsala 5 mistrovských titulů (2001, 2003, 2005, 2007, 2010), což se po dvaceti letech hegemonie jevilo jako ústup ze slávy. Důvody byly zřejmé – zatímco v 90. letech nejlepší čeští hráči Spartou aspoň prošli, byť krátce, ekonomická pozice domácí ligy se v nultých letech zhoršila natolik, že výborní hráči začali odcházet do zahraničí již po pár úspěšných ligových zápasech, někdy i z dorosteneckých kategorií. Nezbývalo než jít alternativními cestami – dávat větší šanci talentovaným odchovancům, hledat velmi mladé talenty, motivovat hráče středních kvalit a dát prostor veteránům, kteří se vraceli do české ligy dosloužit po úspěšných kariérách v zahraničí. Občas tato kombinace zafungovala. K mladým objevům bezpochyby patřili například Zdeněk Grygera, Tomáš Hübschman či Tomáš Sivok. Některé mimořádné talenty se neprosadily tolik, jak se čekalo, ale pro Spartu v tomto období udělali mnoho – k takovým patřili například Tomáš Jun či Lukáš Zelenka, mistři Evropy do 21 let z roku 2002. Někteří průměrní hráči dokázali pod dobrým vedením zazářit a prožít svou hvězdnou chvilku – k takovým lze počítat například Marka Kincla či Jana Holendu. K navrátivším se legendám pak především a hlavně vicemistra Evropy Karla Poborského, českého rekordmana v počtu reprezentačních startů. O podobný comeback se pokusil Pavel Horváth. Stabilitu vnesl mezi tři tyče znovu Jaromír Blažek, do zadních řad další navrátilec Tomáš Řepka, pomohl i návrat Libora Sionka.\n\nSparta první poloviny prvého desetiletí nového století dvakrát postoupila ze základní skupiny Ligy mistrů. Poprvé pod vedením trenéra Jaroslava Hřebíka, který šel spíše \"uhrinovskou\" cestou bez velkých hvězd, podruhé pod vedením Jiřího Kotrby, který postavil mužstvo kolem matadorů Poborského, Sionka a Zelenky. Hřebíkova Sparta ztroskotala v osmifinálové skupině na Realu Madrid a Panathinaikosu Athény, Kotrbova v osmifinále nestačila na AC Milán.\n\nV polovině nultých let však přišel kvalitativní zlom. Neustálé rozprodeje hráčů už nebylo vedení schopno kompenzovat dostatečně kvalitními náhradníky a Sparta vyklidila v Evropě pozice. Ještě dvakrát si zahrála základní skupinu Ligy mistrů (2004/05, 2005/06), ale bylo zjevné, že již není schopná konkurovat – v obou případech skončila na posledním čtvrtém místě skupiny. Od roku 2005 bušila na brány Ligy mistrů marně (neprošla přes Arsenal FC a dvakrát přes Panathinaikos Atény), ba ani v Poháru UEFA nebyla schopná postupovat. Na konci desetiletí proto přišel do Sparty trenér a manažer v jedné osobě Jozef Chovanec, který se rozhodl začít budovat nové mužstvo, které by rostlo postupnými kroky – šanci dostali noví muži: Juraj Kucka, Miroslav Slepička, Jiří Kladrubský, Kamil Vacek, Václav Kadlec, objevily se populární zahraniční posily Wilfried Bony (11 branek v evropských pohárech) či Léonard Kweuke. Prvním znakem úspěšné práce byl ročník 2010/11, kdy se Spartě poprvé podařilo postoupit ze základní skupiny Evropské ligy, jež vznikla z Poháru UEFA podobně jako v minulosti Liga mistrů z Poháru mistrů. Zatímco o rok dříve v prvním ročníku Evropské ligy mladé sparťanské mužstvo přes nadějné výsledky ještě vyhořelo v klíčovém zápase o postup s FC Kodaň, tentokrát za sebou nechalo FC Lausanne-Sport i US Palermo, byť přes FC Liverpool se letenským nakonec do osmifinále probojovat nepodařilo. V dalším roce se však Sparta do základní skupiny Evropské ligy neprobojovala a Jozef Chovanec musel velitelský můstek v zimě 2011 opustit.\n\nV sezóně 2012/13 se Sparta úspěšně kvalifikovala do Evropské ligy přes týmy Admiry Wacker a nizozemského Feyenoordu. V základní skupině byla nalosována k Olympique Lyon, izraelskému Hapoelu Kirjat Šmona a finalistovi předešlého ročníku Athleticu Bilbao. Mužstvu okolo zkušených hráčů jako Marka Matějovského nebo Jiřího Jarošíka doplněnému o mladé talentované hráče jako Václav Kadlec nebo Ladislav Krejčí se podařilo postoupit do vyřazovací fáze, kde narazilo na londýnskou Chelsea. Po výsledcích 0:1 doma a 1:1 venku se muselo s touto soutěží rozloučit. Sparta zároveň bojovala pod vedením trenéra Vítězslava Lavičky o titul v domácí lize až do posledního kola, ten však získala silná Viktoria Plzeň.\n\nV sezóně 2013/14 se ACS opět kvalifikovala do Evropské ligy, zde ale vypadla již ve druhém předkole s málo známým švédským týmem BK Häcken. V Gambrinus lize během podzimní části dominovala, nepoznala hořkost porážky a před druhou Plzní si vypracovala pětibodový náskok. Nakonec získala po čtyřech letech mistrovský titul. Klíčovými oporami mistrovského mužstva byli Josef Hušbauer, David Lafata, Pavel Kadeřábek, Bořek Dočkal, Costa Nhamoinesu, Marek Matějovský, Tomáš Vaclík či Ladislav Krejčí. V sezoně získala nakonec double, když opanovala i Pohár České pošty 2013/14.\n\nBěhem jarní části sezony 2014/15 byl Vítězslav Lavička kvůli špatným výsledkům i výkonům týmu v lize i pohárových soutěžích odvolán. Nahradil jej Zdeněk Ščasný, který se na pozici hlavního trenéra Sparty vrátil po šestnácti letech. Ščasný převzal tým na druhé příčce ligové tabulky, na které také sezonu zakončil a zajistil tak kvalifikaci do Ligy mistrů UEFA. Ve třetím předkole Ligy mistrů však Sparta nestačila na PFK CSKA Moskva a po zbytek sezóny hrála Evropskou ligu.\n\nV české lize Sparta skončila v ročníku 2015/16 opět druhá, významného úspěchu však dosáhla na evropské scéně. V Evropské lize dokázala postoupit ze skupiny do jarní vyřazovací části, v ní nejprve vyřadila FK Krasnodar, v osmifinále poté SS Lazio a vypadla až ve čtvrtfinále, když nestačila na španělský Villarreal. Byl to největší úspěch českého klubu v evropských pohárech od roku 2002, kdy do stejné fáze Poháru UEFA postoupil Slovan Liberec.\n\nSezona 2016/17 ale nezačala dobře. Sparta málem nepostoupila do základní skupiny EL. Ve 4. předkole si z 1. zápasu proti SønderjyskE odvezla remízu 0:0. V domácí odvetě prohrávala 0:2 a musela zápas otáčet. V závěru zápasu Jakub Brabec otočil na 3:2 a zajistil Spartě postup. V základní skupině EL ale přišla porážka od anglického Southamptonu 0:3 a v lize porážka od Slavie 0:2 a Zdeněk Ščasný se rozhodl skončit.\n\nPo odchodu Ščasného Sparta musela ještě před začátkem základních skupin Evropské ligy najít nového trenéra. To se nepovedlo a tak na lavičku usedl trenér juniorky David Holoubek. Holoubek ale neměl licenci UEFA Pro, která je pro trénování prvoligového týmu potřebná a tak mohl trénovat pouze po omezenou dobu. První Holoubkovou zkouškou bylo sestavit základní jedenáctku pro zápas se slavným Interem, protože mužstvo decimovala četná zranění. V jednu dobu bylo na marodce až 12 hráčů. Holoubek vytvořil experimentální sestavu složenou z části z původních hráčů, z části z náhradníků a zbytek doplnil juniory, které ze svého nedávného působení znal. Zápas skončil senzací, Sparta na Letné porazila Inter Milán 3:1. Dvěma góly se na vítězství podílel Václav Kadlec. Před posledním zápasem EL, který Sparta hrála na stadionu Interu, musel Holoubek kvůli licenci skončit. Odtrénoval 14 zápasů, z toho 10 vítězně, 2 skončily remízou a 2 porážkou. Na lavičku byl dosazen dosavadní asistent Zdeněk Svoboda, který měl mužstvo vést pouze do zimní přestávky. Svobodovi se nepodařilo navázat na Holoubkovy úspěch. Sparta s Interem prohrála 1:2. I přes 2 porážky Sparta postoupila do jarní vyřazovací fázi.\n\nV zimní pauze pokračovalo hledání trenéra. Ani toto hledání nebylo úspěšné a trenérem se stal generální manažer Tomáš Požár. Po úspěšné přípravě, ve které Sparta porazila slavný Zenit Petrohrad 2:0, přišla ledová sprcha od ruského Rostovu 0:4. Zopakování evropské cesty do čtvrtfinále bylo nemožné. Odveta skončila remízou 1:1. Požárovo vedení nebylo úspěšné, což po ligové porážce s Boleslaví vedlo k jeho odvolání. Hledání trenéra tedy pokračovalo.\n\nPro posledních 10 zápasů se trenérem stal Petr Rada. Z 10 zápasů Sparta prohrála jediný (0:1 s Jihlavou). Remizovala s úhlavním rivalem Slavií 1:1 a porazila Plzeň 2:0. Radovi ale smlouva prodloužena nebyla a po sezoně tak skončil.\n\nVedení nehledalo nového trenéra v Česku. Výsledkem hledání byl Ital Andrea Stramaccioni. Po jeho příchodu začaly velké změny v kádru. Odešli Ondřej Mazuch, Mario Holek, Matěj Hybš, Tiémoko Konaté, Aleš Čermák, Marek Štěch, Petr Jiráček, Daniel Holzer a další. Nové posily byly pouze cizinci – Vukadin Vukadinović a Srđan Plavšić (Srbsko), Eldar Ćivić (Bosna a Hercegovina), Lukáš Štetina a Martin Dúbravka (Slovensko), Marc Janko (Rakousko), Tal Ben Chajim (Izrael), Semih Kaya (Turecko), Georges Mandjeck (Kamerun) a Rio Mavuba (Francie). Posily stály celkem 267,3 milionu korun. Sparta nerozjela sezonu dobře. V prvním ostrém zápase (3. předkolo Evropské ligy) prohrála na hřišti CZ Bělehrad 0:2 a poté, co v domácí odvetě prohrála 0:1, z Evropské ligy vypadla. V domácím poháru se Spartě také nedařilo. Už v osmifinále vypadla s Ostravou. V lize se také Spartě nedařilo podle představ. Po podzimní části byla na 5. místě tabulky s 18 bodovou ztrátou na suverénní Plzeň. Během zimní přestávky přišly další posily. Rumuni Nicolae Stanciu z Anderlechtu a Florin Niță z FCSB, Gaboňan Guélor Kanga z Crvene Zvezdy a na hostování přišel Mihajlo Ristić z Krasnodaru. Sparta s novými posilami vstoupila do jarní části dobře, když porazila Liberec 2:0. V dalších utkáních ale přišly remízy se Slováckem (1:1) a s Brnem (1:1). Další den italská média psala o odvolání trenéra Stramaccioniho. Andrea Stramaccioni byl oficiálně odvolán 6. března 2018.\n\nPár hodin po odvolání Stramaccioniho bylo oznámeno, že novým trenérem Sparty se stal Pavel Hapal. V prvním utkání pod Hapalem Sparta remizovala s Karvinou 1:1. Dalším Hapalovým utkáním bylo derby se Slavií, ve kterém po poločase Sparta vedla 3:0, vedení ale neudržela a zápas skončil 3:3. Sezonu Sparta zakončila na 5. místě a dostala se do 2. předkola Evropské ligy. V letní přípravě se Spartě nedařilo, ze sedmi zápasů dokázala vyhrát dva. Začátek ligy Spartě vyšel dobře, porazila nováčka z Opavy 2:0, vstup do Evropské ligy ale nevyšel a Sparta senzačně prohrála se srbským Spartakem Subotica 0:2, což se stalo osudným trenéru Hapalovi, který byl po utkání odvolán. Hlavním trenérem byl dočasně jmenován Zdeněk Ščasný, dosavadní sportovní ředitel. Pod staronovým koučem Ščasným Sparta uspěla v lize v Jablonci, v zápase, ve kterém Sparta vytvořila nový klubový a ligový rekord – nejmenší počet hráčů české národnosti v základní sestavě – 1. V odvetě 2. předkola dokonce porazila Suboticu, ale pouze 2:1 a to na postup nestačilo. Sparta podruhé v řadě skončila v evropských pohárech na prvním soupeři. Během utkání (když Sparta po penaltě inkasovala) vniklo na hřiště několik fanoušků z „kotle“ a zápas musel být na několik minut přerušen, fanoušky uklidňoval i kapitán Josef Šural. Tito fanoušci byli obviněni z výtržnictví a hledá je policie. Ze strany Sparty jim hrozí zákaz vstupu na stadion a peněžní pokuty. V lize Sparta prohrála až v 10. kole s Plzní. Následovaly další dvě venkovní prohry a Sparta klesla na 5. místo. V pohárovém utkání proti diviznímu Slavoji Polná do hry zasáhl a v závěru skóroval 16letý talent Adam Hložek. Hložek nastoupil i v ligovém utkání s Karvinou a stal se nejmladším hráčem Sparty, který kdy zasáhl do ligového utkání. Sparta byla v polovině základní části na 3. místě se ztrátou 5 bodů na druhou Plzeň a 7 bodů na vedoucí Slavii. Následovala další nezvládnutá utkání (remíza s Jabloncem, prohry se Slováckem a s Teplicemi) a ztráta na vedoucí Slavii se zvětšila na propastných 15 bodů.\n\nDne 17. prosince 2018 na pozici sportovního ředitele skončil Zdeněk Ščasný, kterému zůstala pozice trenéra. Novým sportovním ředitelem se stal Tomáš Rosický.\n\nBarvy klubu jsou modrá, žlutá a červená. Archivář TJ Sparta ČKD Praha J. Forbelský napsal: Podle stanov klubu AC Sparta Praha z r. 1894, které se při požáru tribuny v r. 1934 zachovaly, byl v § 20 stanoven \"praporec klubový modrý, červeně ozubený, nese zlatý kruh palmový a jméno A.C. Sparta.\" V poznámce k opravě stanov je u palmového kruhu a jména klubu místo zlaté barvy uvedena žlutá. Podle tradice (Rudolf Richter a Vladimír Víšek) autoři barvu nově založeného klubu (modrou)doplnili barvami královského hlavního města Prahy, přičemž modrá je barva rychlosti, lehké atletiky a sportu vůbec.\nDruhý výklad významu modré barvy. Základním prvkem je kombinace žluté a červené, to jsou barvy Prahy jako královského města. K dotvoření trikolory, přidali zakladatelé Sparty nad ně barvu modrou jako symbol Evropy. \n\nJméno Sparta pochází ze starověkého města Sparta, jehož obyvatelé se vyznačovali bojovností a vůlí.\nDalším symbolem klubu je písmeno S (počáteční písmeno slova Sparta).\n\nZpočátku sparťanští hráči nosili černé košile s vyšitým písmenem „S“ na hrudi. Pak 2 roky používali kombinaci v černé a bílé pruhované košili (později použila Sparta tento vzor jako rezervní v letech 1996–1997). V roce 1906 byl představitel klubu JUDr. Petřík v Anglii, kde viděl hru Arsenalu, který měl rudé dresy. Petřík se rozhodl vzít jednu sadu dresů s sebou do Prahy. Od té doby patří rudá barva na dres Sparty, i přesto, že červená je symbolem klubu. Kombinaci dotváří bílé trenýrky a černé štulpny. Dnes Sparta používá kombinaci barev rudé jako domácí a žluté pro hostující dres.\n\nSparta se často stává i tématem pop-kulturních obsahů.\n\nVe 20. letech napsal skladatel Karel Baling písničku \"Dneska hraje Káďa\", která pojednávala o populárním sparťanském středopolaři Karlu Peškovi zvanému Káďa. Píseň se stala hitem v kabaretu Rokoko Karla Hašlera, zpívalo se v ní \"„Dneska hraje Káďa, zlatovlasá primadona, dneska hraje Káďa, každý tají dech. Ten když kopne do meruny, rozehraje srdce struny. Dneska hraje Káďa, chlouba celých Čech.“\"\n\nRoku 1936 vznikla filmová komedie \"Naše jedenáctka\", kterou režíroval Václav Binovec. Červenoknihovní zápletka je implantována do fotbalového prostředí, šéf klubu AC Sparta se snaží přetáhnout do Prahy nadějného útočníka SK Plzeň (v podání Antonína Novotného) a snaží se k tomu využít i svou půvabnou dceru (Nataša Gollová). Ve filmu byly použity autentické záběry z finálového utkání Středoevropského poháru Sparta – Ferencváros z roku 1935 a i v hraných scénách vystupují tehdejší reální fotbalisté AC Sparta: Bohumil Klenovec, Jaroslav Burgr, Ferdinand Faczinek, Erich Srbek či Jaroslav Bouček. Ferenc Futurista hraje ve snímku fanatického sparťanského fanouška, kancelářského sluhu Krátkého. Ve filmu \"Muži v offsidu\" si podobně zavilého fanouška letenských zase zahrál Jaroslav Vojta.\n\nRoku 1938 vznikl film \"Klapzubova jedenáctka\", na motivy stejnojmenné předlohy Eduarda Basse. Klapzubovo mužstvo (navzdory předloze) na začátku filmu dostává dresy různých českých týmů – ten sparťanský prý měl patřit Václavu Pilátovi.\n\nVe snímku \"Cesta do hlubin študákovy duše\" dojde k bitce mezi studenty Peterkou (R. A. Strejka) a Kulíkem (Ladislav Pešek), protože Peterka fandí „proletářskému klubu“ Spartě, zatímco Kulík Slavii (Slavia vyrostla ze studentského prostředí, Sparta z dělnického).\n\nProslulým filmovým fanouškem Sparty se stal také táta Homolka v komediích Jaroslava Papouška \"Ecce homo Homolka\" a \"Hogo fogo Homolka\" v podání Josefa Šebánka z konce 60. let, na jehož portrét lze v hledišti narazit prakticky na každém domácím zápasu Sparty. V prvním filmu táta Homolka nadšeně líčí svůj zážitek ze zápasu Sparty a zmiňuje některé hráče tehdejší doby – Andreje Kvašňáka, Václava Vránu či tehdy populárního Josefa Jurkanina. Některé výroky přitom zlidověly (\"„Sparta má takovej útok teďka, že by rozkopala Real Madrid“\".) Ve druhém snímku táta Homolka bojuje o to, aby mohl jet \"„se Spartou do Teplic“\", musí však místo toho jet za údajně umírajícím tchánem. Papoušek využil fanouškovství jako symbolu maloměšťáctví.\n\nAndrej Kvašňák byl populární postavou ještě dlouho po konci své hráčské kariéry, čehož dokladem je, že se objevil roku 1998 ve filmu Oskara Reifa \"Postel\", jakožto symbol mužství.\n\nStadión na Letné se stal dějištěm závěrečné přestřelky v krimi snímku \"Past na kachnu\" z roku 1978. V 80. letech se zde natáčel i jeden díl populárního televizního cyklu \"Dva z jednoho města\" – v hledišti bylo tehdy 20 000 diváků. Spíše epizodní roli pak měl stadion i v pilotním díle seriálu Cirkus Bukowsky.\n\nProblematickými jevy spojenými s fotbalovým fanouškovstvím se věnovaly snímky \"Proč\" (inspirován skutečnými výtržnostmi sparťanských fanoušků z roku 1985), \"Horem pádem\" (2004, režie Jan Hřebejk) či \"Non plus ultras\" (2004, režie Jakub Sluka).\n\nRoku 2009 televize Prima natočila komediální seriál \"Přešlapy\", kde tři hlavní mužští hrdinové (v podání Filipa Blažka, Davida Novotného a Davida Matáska) jsou rovněž fanoušky Sparty, David Novotný (v osobním životě velký fanoušek Sparty a čestný člen fanouškovského občanského sdružení \"DVANÁCTÝM HRÁČEM JSME MY!\") v seriálu komentuje i dění ve fotbalovém klubu, zmiňuje například útočníka Václava Kadlece. Novotný hrál fanouška Sparty i v seriálech Okresní přebor a Čtvrtá hvězda. Ve filmové podobě Okresního přeboru, snímku Okresní přebor: Poslední zápas Pepika Hnátka je jako fanatický fanoušek Sparty představen i trenér Pepik Hnátek v podání Miroslava Krobota. Ten ve filmu odmítne transplantaci srdce, když se ukáže, že dárce orgánu byl fanoušek Slavie.\n\nPo každé sezoně hráči A–týmu Sparty hlasují o nejlepším spoluhráči. Cena se předává od sezony 2014/15.\n\n\nZde jsou uvedeni trenéři Sparty od r. 1993, kteří vyhráli ligový titul nebo dosáhli většího úspěchu v evropských pohárech.\nKompletní seznam trenérů najdete na stránce Seznam trenérů fotbalové Sparty Praha\n\n\nZdroj: \n\n\n\nZdroj: \n\nPoznámky:\n\nZdroj: \n\n\nZdroj: \n\n\nZdroj: \n\n\nZdroj: \n\n\nZdroj: \n\n\naktuální k 6.11.2018\n\nChování fanoušků AC Sparty Praha je provázeno řadou skandálů v historii fotbalu, ať už se jedná o běžné výtržnictví pod vlivem alkoholu nebo otevřený projev rasismu v areálu stadionu. Mezi výkřiky jsou často i slogany antisemitské, které jsou mířené převážně na oponenty z fotbalového klubu SK Slavia Praha. Podle Františka Banyaiho, mluvčího pražské židovské komunity, „je to problém, který se musí řešit“ a společně s Leo Pavlátem napsali Spartě stížnostní dopis. UEFA již Spartu potrestalo pokutou zhruba 43 000 dolarů.\n\n\n"}
{"id": "25918", "url": "https://cs.wikipedia.org/wiki?curid=25918", "title": "Sparta Praha", "text": "Sparta Praha\n\nSparta Praha je název několika pražských sportovních klubů sdružených do Asociace sportovních klubů AC Sparta Praha:\n\n"}
{"id": "25923", "url": "https://cs.wikipedia.org/wiki?curid=25923", "title": "Bylinné patro", "text": "Bylinné patro\n\nBylinné patro (\"E1\") je jednotka horizontální struktury v ekosystémech. Do bylinného patra jsou řazeny všechny dřeviny, jejichž výška v daném ekosystému je nižší než 1 m a všechny byliny, tedy i ty, jejichž výška dosahuje více než 1 m. \n\nBylinné patro představuje ve většině ekosystémů patro s největší biodiverzitou. Některé ekosystémy (většina lučních porostů) mají dokonce pouze bylinné patro, přesto se jedná o ekosystémy s největší diverzitou. Jednou z mála výjimek přirozeného ekosystému, kde není biodiverzita soustředěna v bylinném patře, je tropický deštný prales. Tam totiž díky velkému zastínění horními patry je bylinné patro poměrně chudé, tvořené jen stínomilnými druhy.\n\nV lesnictví se bylinné patro zpravidla nazývá termínem podrost a postupné kácení vzrostlých stromů za účelem podpory bylinného patra (zejména zmlazujících semenáčků dřevin) pak podrostní hospodaření.\n\nV krajinářství, krajinářské architektuře, perenářství a okrasném zahradnictví je bylinné patro chápáno jako nedílná součást kompozice i funkční prvek reprezentovaný žánry jako květnatá louka, kosená společenstva a trávníky, hajní podrost, perenové rabato, společenstva okraje lesa, letničkové záhony ornamentální i směsné, alpinia, perennemixy a směsné záhony peren, designové monokultury a břehová či mokřadní společenstva. V městském intravilánu jsou respektovány obvykle Stanovištní okruhy Hansen/Sieber, v příměstské zóně a krajině pak v souladu s potenciální vegetací a příslušnými biotopy.\n\nPokryvnost jednotlivých druhů bylinného patra se vyjadřuje buď pomocí procent, nebo pomocí různých stupnic abundance a dominance. Nejpoužívanější stupnicí je tzv. Braun-Blanquetova stupnice:\n\n\nNěkdy se stupeň 2, který je dosti hrubý, rozděluje ještě na 2 až 3 další stupně (2m, 2a, 2b).\n\n"}
{"id": "25924", "url": "https://cs.wikipedia.org/wiki?curid=25924", "title": "Mechové patro", "text": "Mechové patro\n\nMechové patro (\"E0\") je jednotka horizontální struktury v ekosystémech. Do mechového patra jsou řazeny všechny mechorosty a lišejníky, někdy se sem řadí i řasy a sinice rostoucí na kamenech či trouchnivějícím dřevě ležícím na zemi.\n\nNěkdy se mechové patro rozlišuje ještě dále na vlastní mechové (mechorosty) a lišejníkové (lišejníky).\n\nMechové patro má často jen minimální pokryvnost či chybí. Výjimkou jsou: \n\nVýznam mechového patra spočívá především v jeho schopnosti zadržovat a posléze postupně uvolňovat vodu, proto lesy s větším podílem mechů lépe chrání krajinu pod nimi před erozí a náhlými změnami průtoků (sucha, povodně). Větší podíl mechů se nachází především v pralesech nebo obecně jen extenzivně obhospodařovaných lesích, které nejsou tvořeny monokulturami.\n\n"}
{"id": "25927", "url": "https://cs.wikipedia.org/wiki?curid=25927", "title": "Uprchlík", "text": "Uprchlík\n\nUprchlík (také běženec) je člověk, který nedobrovolně opustil svoji rodnou zem nebo stát, kde žil. Uprchlíky lze rozlišovat jako politické uprchlíky (utekli kvůli represivnímu režimu ve své zemi), nebo válečné uprchlíky (utekli kvůli válečné situaci ve svojí zemi).\n\nPodle čl. 1 A. odst. 2 Úmluvy o právním postavení uprchlíků je utečenec chápán jako člověk, kterému bylo přiznáno postavení utečence z důvodu opodstatněné obavy z pronásledování pro rasovou, národnostní nebo náboženskou příslušnost, pro příslušnost k určité sociální skupině nebo proto, že zastává určité politické názory, pro které se nechce nebo nemůže vrátit do státu, ve kterém má své státní občanství, nebo do státu svého posledního trvalého pobytu.\n\nZákladní pilíř současné mezinárodní ochrany uprchlíků tvoří Úmluva o právním postavení uprchlíků (dále Úmluva) z roku 1951 a Protokol týkající se právního postavení uprchlíků (dále Protokol) z roku 1967. Úmluva se nesnaží řešit porušování lidských práv a další příčiny uprchlictví, nýbrž se snaží zmírnit jeho následky a nabízí obětem mezinárodní právní ochranu a další nutnou podporu. Úmluva vysvětluje základní otázky spojené s uprchlictvím. Vysvětluje kdo je uprchlík, jaký druh právní ochrany, jakou další podporu a jaká sociální práva by měly uprchlíkům zaručit smluvní státy Úmluvy. Zásadní ustanovení Úmluvy uvádí, že uprchlíci nesmějí být navráceni do země, kde jim hrozí pronásledování. Úmluva také definuje povinnosti uprchlíků vůči jejich hostitelské vládě a stanoví, že určité kategorie lidí, nemohou získat status uprchlíka. Úmluva a Protokol nacházejí svá základní východiska a oporu v Chartě spojených národů a ve Všeobecné deklaraci lidských práv. Obě tyto deklarace potvrzují zásadu, že všichni lidé mají užívat základního práva a svobody bez diskriminace.\n\nV roce 1950 Organizace spojených národů založila Úřad Vysokého komisaře OSN pro uprchlíky (anglicky United Nations High Commissioner for Refugees, zkracováno UNHCR). Úřad celosvětově vede, koordinuje a řeší ochranu uprchlíků. V roce 2014 úřad zaměstnával 8.600 lidí ve více než 125 zemích.\n\nV roce 2000 nabyla účinnosti nová právní úprava, která zavádí pojem azylant, tedy cizinec, kterému byl udělen azyl, resp. byl mu přiznán status uprchlíka a získal ochranu hostitelského státu.\n\nRadka Jelínková dělí uprchlíky do následujících skupin:\n\nZákon o azylu upravuje:\nHlavní institucí v ČR, která se věnuje uprchlíkům a jejich integraci do společnosti je Ministerstvo vnitra České republiky. Ministerstvo vnitra vytváří národní politiku v péči o uprchlíky a spravuje uprchlické tábory. Za tímto účelem zřídilo ministerstvo Odbor azylové a migrační politiky a Správu uprchlických zařízení.\n\nNeziskové organizace pomáhají uprchlíkům a azylantům zorientovat se v právech a povinnostech uprchlíka v ČR a napomáhají tak k rychlejší integraci uprchlíků do společnosti. Ministerstvo vnitra vydává adresář organizací zabývajících se integrací cizinců.\n\nNovodobé pojetí azylové politiky v České republice a v jejím právním předchůdci (Československu) bylo do nedávné doby ovlivněno pojetím azylu a emigrace z dob nedávno minulých, sahajících do jiného politického systému. Pavel Uhl uvádí, že v zemích bývalého tzv. východního bloku je problematika azylu v dobrém i ve zlém zatížena historickou zkušeností politické emigrace. Politická emigrace je součástí české historické tradice i díky celým novověkým dějinám od bitvy na Bílé hoře do současnosti. Po tzv. sametové revoluci v roce 1989 se azylová politika rozvíjela v duchu obecné prospěšnosti, ale s postupnou tzv. \"profesionalizací\" jsou novely azylového zákona charakterizovány zpřísňováním norem. Společným jmenovatelem je omezování procesních práv.\n\nVelké množství uprchlíků bývá sdružováno v uprchlických táborech. Problémem uprchlíků je také to, že se některé státy uzavírají žadatelům o (politický) azyl. Některé státy záměrně ignorují Úmluvu. Přijímání uprchlíků se často stává také klíčovým politickým tématem.\n\n\n\n\n"}
{"id": "25928", "url": "https://cs.wikipedia.org/wiki?curid=25928", "title": "Nová vlna (science fiction)", "text": "Nová vlna (science fiction)\n\nNová vlna (New Wave) je název směru v britské a posléze i americké literatuře science fiction. Těžištěm tohoto směru se stal britský časopis \"New Worlds\", redigovaný od roku 1964 Michaelem Moorcockem. Hnutí mířilo proti stereotypům v klasické science fiction.\n\nDíla Nové vlny jsou charakteristická značným stupněm experimentování, a to jak ve formě, tak obsahu. Autoři přinášeli do žánru fantastické literatury prvky z mainstreamové literatury. Co se obsahu týče, Nová vlna se odvrátila od tradičního pohledu ven (vesmír), směrem k rozbíjení tabu a bližšímu pohledu na člověka. Je patrný příklon k surrealismu, metafoře, psychologii a blízké budoucnosti. \n\nNejtypičtějším dílem hnutí a snad i jeho manifestem je antologie Harlana Ellisona \"Dangerous Visions\" (\"Nebezpečné vize\").\n\n\n\n"}
{"id": "25929", "url": "https://cs.wikipedia.org/wiki?curid=25929", "title": "Děti Země", "text": "Děti Země\n\nDěti Země \"(Children of the Earth)\" je v Česku působící ekologický spolek soustřeďující se na ochranu životního prostředí. Děti Země vznikly na podzim 1989 a dnes působí ve 12 pobočkách nebo klubech (v 11 městech).\n\nDěti Země za svůj vznik považují setkání asi 60 lidí z celé ČSR dne 28. září 1989 v Kulturním středisku Delta v Praze 6. Při další schůzce 27. října 1989 byl tento záměr potvrzen, takže následně došlo k transformaci tehdejší pražské 75. ZO ČSOP „Bořena“ v novou ekologickou organizaci Děti Země, do níž se ihned přihlásilo kolem 60 lidí. Veřejnost se poprvé o existenci Dětí Země dověděla již v sobotu 18. listopadu 1989 z deníku Svobodné slovo.\n\nHlavními zakládajícími osobnostmi byli do září 1990 zejména členové Prozatímní rady Dětí Země Jindřich Petrlík z Prahy (předseda Dětí Země v letech 1993 až 2001), Jiří Macas z Bíliny a Ivo Šilhavý (pozdější první ředitel Greenpeace v ČR) z Prahy a dále Tomáš Fajkus z Prahy a Miroslav Patrik z Brna (předseda Dětí Země v letech 1990 až 1993 a 2004 až dosud (2009)). Oficiální registrace občanského sdružení Děti Země byla na Ministerstvu vnitra ČR provedena 9. dubna 1990. \n\nČinnost Dětí Země se nejprve soustředila do těchto kampaní: záchrana ozonové vrstvy, doprava, znečištění ovzduší, problematické stavební projekty a přírodovědný výzkum radovesického údolí. V letech 1990 až 1991 vydávají občasník \"COE-bulletin\", od ledna 1993 pravidelně pro své členy měsíčník \"Akce Dětí Země\" a v letech 1992 až 2000 dvouměsíčník \"Alternativa\" (časopis pro ekologii a jiné cesty). Dosud vydaly několik brožur a knih a řadu monotematických publikací k různým kampaním.\n\nOd roku 1992 pořádají Děti Země anketu o čin nejvíce poškozující životní prostředí Ropák roku a od roku 1995 anketu o nejhloupější výrok Zelená perla.\n\nDěti Země působí prostřednictvím poboček zaměřených místně a klubů zaměřených tematicky (např. Klub ochrany dravců a sov, klub Za záchranu Polabí apod.). Jejich činnost, kterou představují desítky kampaní a projektů, je soustředěna do tří velkých programů: Doprava, Příroda a Věc veřejná.\n\nČást vedení Dětí Země po rozsáhlé diskusi a výsledku hlasování o budoucí struktuře spolku, které se uskutečnilo na Radě v Plzni 29. září 2001 odchází a zakládá novou ekologickou organizaci pod názvem Arnika. Následně pak dochází k nutné změně členství ve vrcholných orgánech spolku, k přesunu Komunikačního centra z Prahy do Plzně a k dalším vnitřním změnám. Deklarovaným cílem je další naplňování poslání Dětí Země, tj. zejména ochrana přírody a životního prostředí, nutných opatření k jejich zlepšování, podpora veřejnosti.\n\nVýkonným orgánem je \"Rada Dětí Země\", která je složena ze zástupců poboček a klubů a schází se nejméně čtyřikrát do roka. Nejvyšším orgánem je \"Výroční shromáždění členů\", které je Radou svoláváno každý rok na podzim. Od roku 1990 se zde minimálně každé tři roky volí členové Rady, včetně Užšího kolegia (tj. předsedy a místopředsedů).\n\nLidé, kteří mají důvěru členů Dětí Země a kteří podporují jejich činnost, jsou voleni do Čestné rady. Členy Čestné rady jsou Jiří Dědeček, Erazim Kohák, Vladimír Merta, Zdeněk Thoma, Jaroslav Pavlíček a Jan Vodňanský. Dlouholetým členem Čestné rady Dětí Země byl i bývalý disident a ministr životního prostředí Ivan Dejmal.\n\n\n\nDlouhodobě se organizace věnuje problematice dopravy. Například systematicky připomínkuje klíčové dokumenty dopravní politiky státu a vyjadřuje se i k plánům významných dopravních staveb, zejména v železniční, silniční a dopravě.\n\nV říjnu 2003 spolek Děti Země sehrál klíčovou roli v kauze likvidace dřevin u prodejen Lidl. 17. října vyhlásilo bojkot prodejen Lidl, který podpořila řada dalších občanských iniciativ, a následně po týdnu bojkot ukončilo na základě smlouvy s firmou Lidl ČR, v níž tato firma přiznává morální odpovědnost a zavazuje se ke kompenzační výsadbě a spolupráci na ochraně dřevin v okolí prodejen. V roce 2006 byla smlouva doplněna o dodatek.\n\nNěkolik let se Děti Země věnují problematice velkokapacitních chovů hospodářských zvířat. \n\nV roce 2009 v rámci projektu týkajícího se nebezpečných chemických látek provedli testovaní výrobků z PVC a polystyrenu na obsah nebezpečných chemických látek jako jsou ftaláty nebo bromované zpomalovače hoření. Ze 13 testovaných výrobků jich 8 obsahovalo prioritní nebezpečné chemické látky vzbuzující mimořádné obavy zařazené podle evropské směrnice REACH. \n\nDěti Země vydávají řadu publikací, které se týkají předmětu jejich činnosti. například: \n\n\nDěti Země oddalují některé dopravní stavby, jako například:\n\n\n"}
{"id": "25933", "url": "https://cs.wikipedia.org/wiki?curid=25933", "title": "Cyril Alexandrijský", "text": "Cyril Alexandrijský\n\nSvatý Cyril Alexandrijský (376 – 27. června 444) byl alexandrijským patriarchou a jeden z významných církevních Otců, roku 1883 katolickou církví prohlášený za učitele církve. Přestože mnohé podrobnosti Cyrilova životopisu svědčí o jeho netoleranci, svárlivosti a sklonu k agresivitě, je uctíván jako světec katolíky, pravoslavnými a dokonce i některými protestantskými církvemi.\n\nO mládí Cyrila Alexandrijského se dochovaly jen kusé informace v díle Sókrata Scholastika a několika dalších pramenech. Jako chlapec studoval rétoriku, antickou filozofii i křesťanskou teologii včetně děl Origéna a Eusebia. Kolem roku 390 vstoupil do kláštera. Další vzestup v politické i církevní kariéře mu umožnilo především rodinné zázemí, neboť byl synovcem alexandrijského patriarchy Theofila. Ambiciózní a někdy až krutý Theofilos, který byl bratrem Cyrilova otce, si mladíka vědomě vybral za svého nástupce. Roku 403, kdy byl již knězem, doprovázel do Konstantinopole delegaci na synodu \"Ad quercum\". Již na této synodě se projevila Cyrilova rétorická obratnost, vysoké ambice, ale také svárlivost a arogance. Pro své nevhodné vystupování a vyvolávání sporů se tehdy dočkal od sv. Jana Zlatoústého důtky a vypovězení z Konstantinopole. Spor s Janem Zlatoústým měl smutné následky. Intriky Theofila i samotného Cyrila měly podíl na odstranění Jana Zlatoústého z pozice Konstantinopolského patriarchy a tím nesou nepřímo vinu na Janově následné mučednické smrti. Chybu svého pocínání si Cyril uvědomil až mnohem později, po strýcově smrti.\n\nKdyž Theofilos 15. října 412 zemřel, na alexandrijský biskupský stolec nastoupil Cyril. Stalo se tak bez souhlasu císaře. který nesl vzniklou situaci nelibě, neboť se obával, že nový biskup bude jednat ještě nezávisleji než jeho předchůdce. Tyto obavy byly zcela oprávněné. Ambiciózní Cyril hned po nástupu do úřadu doslova uchopil vládu nad městem do svých rukou. Ve svém úřadě si počínal nesmlouvavě a tvrdě, bezmála jako diktátor. Krátce po svém nástupu nařídil uzavřít kostely novatiánů, jež pokládal za heretiky. V roce 413 došlo v Alexandrii ke střetům mezi křesťany a Židy, jež vyostřily provokativní výroky Cyrilova chráněnce Hieraxe. Císařský prefekt Orestes se snažil spory křesťanů a židů mírnit a nechal Hieraxe veřejně popravit. Následně došlo mezi křesťany a židy k pouličním bojům s mrtvými na obou stranách, na což Cyril zareagoval tak, že židy z města vypověděl.\nPatriarcha vystupoval také proti přežívajícím zbytkům antického náboženství a vzdělanosti. Cyril stál v pozadí násilných střetů, při nichž docházelo k demonstracím, pouličním bitkám, rabování a nakonec i k vraždám. \nMocichtivému biskupovi se opět postavil do cesty císařský prefekt Orestes, což vyvolalo z Cyrilovy strany ostrou reakci. Biskup do města povolal mnichy z Nitrejské pouště, jež používal jako svou \"údernou jednotku\". Divocí, fanatičtí pouštní mniši v Alexandrii vyvolali pouliční nepokoje. Jistý mnich Ammon se pokusil Oresta zavraždit, byl však zatčen a popraven. Cyril jej vzápětí označil za mučedníka a pokusil se proti Orestovi poštvat dav lidí. Alexandrijští křesťané se však v tomto případě nenechali zmanipulovat a postavili se na stranu Oresta. \nCyril však podněcoval další nepokoje. Na jaře roku 415 byla zfanatizovaným davem rozsápána novoplatonská filozofka a proslulá matematička Hypatia z Alexandrie. Vražedný útok vyprovokoval a vedl jeden z Cyrilových blízkých spolupracovníků, předčítač Petr, ale Cyrilovu přímou vinu na tomto zločinu nelze prokázat. Jisté je, že patriarcha s Hypatií neměl dobré vztahy, vadilo mu především to, že mezi její žáky patřili vedle novoplatoniků také mnozí křesťané, jež studiem filozofie a matematiky údajně odváděla od víry.\nZa své četné přehmaty v biskupském úřadu Cyril stíhán nebyl, neboť se těšil přízni císaře Theodosia II., a především jeho sestry, bigotní křesťanky Aelie Pulcherie.\n\nRoku 428 vyvolal velké rozpory konstantinopolský patriarcha Nestorios, jenž vystoupil s novým christologickým učením, v němž bylo upíráno Panně Marii přízvisko θεοτόκος theotokos (bohorodička). Cyril ve svých listech z let 429 až 430 Nestoriovu nauku ostře, až hrubě napadal. Nakonec požádal roku 430 o stanovisko papeže Celestýna I. Papežem svolaná synoda Nestoriovo učení odsoudila, aniž by se blíže zabývala jeho zkoumáním. Nestorios proto její závěry neuznal.\nCísař Theodosius II. se rozhodl situaci vyřešit a roku 431 svolal do Efezu ekumenický koncil.\nCyril se výrazně angažoval ve věci koncilu. Byl rozhodnut prosadit odvolání Nestoria a zavržení jeho učení za použití jakýchkoli prostředků. Do Efezu dorazil v předstihu a pokusil se zmanipulovat císaře a jeho sestru, aby koncil zahájili již několik dní před řádným termínem. Tím chtěl znemožnil zasahování ostatních biskupů. Předčasné zahájení koncilu se mu sice nezdařilo, ale nakonec přece jen dosáhl, mimo jiné i za pomoci úplatků, Nestoriova odvolání a odsouzení. Cyrilovo vítězství však netrvalo dlouho. Svou arogancí si brzy znepřátelil ostatní účastníky koncilu. Byl předvolán před synodu 43 biskupů pod předsednictvím Jana z Antiochie, odsouzen jako svévolník a heretik. V roce 431 byl Cyril sesazen ze svého úřadu, souzen císařem a uvězněn v Efezu.\n\nVězení napravilo Cyrilův charakter, oslabilo jeho svárlivost a aroganci a prohloubilo v něm upřímnou víru. V žaláři sepsal své stěžejní dílo \"Explanatio duodecim capitum\" (známé jako Cyrilových 12 kapitol), v němž přesvědčuje císaře o pravověrnosti své nauky a správnosti svého jednání. Po dvou letech věznění dosáhl Cyril zmírnění trestu na vyhnanství a nakonec i svého propuštění. Před rokem 440 se vrátil do Alexandrie, kde roku 444 zemřel.\n\nCyrilův episkopát byl dobou vrcholu moci a politického vlivu alexandrijských biskupů. Již za několik let po Cyrilově smrti došlo přičiněním Dioskura k obratu ve sporu s monofyzity. Pravoslavná církev si připomíná Cyrila 9. června, katolická církev 28. června. Papež Lev XIII. prohlásil Cyrila roku 1883 za učitele církve.\n\nCyril patří mezi světce, jejichž přínos křesťanství a světovým dějinám se týká spíše literárního díla a schopností brilantně formulovat teologické názory a koncepty, než jeho života a činů, prodchnutých patriarchovou svárlivostí a netolerancí. Cyrilovi se dostalo přízviska \"pečeť Otců\". V jeho díle se ustaluje křesťanská nauka o Nejsvětější Trojici a ve sporu s nestoriány se ustaluje pohled na Pannu Marii jako Bohorodičku.\n\nCyrilova christologie vychází z alexandrijského konceptu Λόγος-σάρξ \"logos-sarx\" (Slovo-tělo) přijatého alexandrijskými teology v polovině 3. století. Cyril se proto snaží teologicky ozřejmit tajemství Kristova vtělení tím, že zachovává integritu lidské přirozenosti Logu a zdůrazňuje přitom nadřazenost božské přirozenosti Kristovy nad přirozeností lidskou. Tím se ocitá ve zcela opačné názorové poloze než antiochijská škola. Antiochijští zdůrazňovali autonomii lidské přirozenosti Ježíše Krista. Avšak udělovat tuto autonomii Ježíšovu lidství Cyril chápe jako příklon k nestoriánské herezi. Proto tolik zdůrazňuje jednotu Ježíšovy osoby, která přijímá lidství v jeho celosti. Avšak charakteristiky Ježíše jako člověka a jako Boha (\"idiomata\") nejsou smíšené. Lze je vypovídat zvlášť o jedné i druhé přirozenosti Ježíšově (\"communicatio idiomatum\"). Takto postavená nauka o vtělení zdůvodňuje Cyrilovu nauku o Marii coby bohorodičce a nikoli pouze Kristorodičce. Efezský koncil vyhlásil Pannu Marii matkou Ježíše Krista a nikoli pouze matkou jeho lidské přirozenosti.\n\nCyril ve svých spisech zdůrazňoval přítomnost určité částečky božství v každé živé bytosti, včetně zvířat.\n\nCyril vyložil ve svých spisech velkou část Bible: Genesis, Exodus, Knihu Izajáš, dvanáct menších proroků, žalmy, Evangelium podle Matouše, Lukáše a Jana a Pavlovy listy. Cyril se snaží o kombinaci literního významu s výkladem typologicko-alegorickým.\n\n\nZ apolegetických děl je významné Cyrilovo dílo \"Contra Iulianum\", v němž odpovídá na námitky, které proti křesťanům vznesl císař Julianus ve spisu Libri tres contra Galileos. Ze 30 knih se dochovalo pouhých deset.\n\nDochovalo se 22 homilií, především na christologická témata.\n\nSbírku Cyrilových listů tvoří 88 dopisů, z nichž některé nejsou autentické a většinou se věnují christologickým a trinitárním tématům doby.\n\n\n"}
{"id": "25937", "url": "https://cs.wikipedia.org/wiki?curid=25937", "title": "Hnutí Brontosaurus", "text": "Hnutí Brontosaurus\n\nHnutí Brontosaurus je český spolek, jehož kořeny sahají do roku 1974. Působí v oblasti ochrany přírody, práce s mládeží a zážitkové pedagogiky, pořádá pravidelné akce a tábory (pod názvem \"Prázdniny s Brontosaurem\") zejména pro studenty, ale i pro mladší děti či rodiče s dětmi. Má zhruba 1 000–1 200 členů a jejím předsedou je Michal Švarný (zvolen v roce 2016).\n\nKancelář Hnutí Brontosaurus sídlí v Brně, jednotlivé \"základní články\" (ZČ HB) působí po celé republice. Kromě klasických základních článků existují i Brontosauří dětské oddíly (BRĎO) a Regionální centra (v současné době v Jeseníku, Praze a Podluží).\n\nPoslání Hnutí Brontosaurus vystihuje motto organizace: „\"Chceme svět, ve kterém lidé nejsou lhostejní ke svému okolí, respektují a ctí přírodu a kulturní bohatství a společně o ně pečují“.\"\n\n\nVznik Hnutí Brontosaurus se datuje do roku 1974, který byl na konferenci OSN ve Stockholmu vyhlášen Rokem životního prostředí. Za přispění mladých pracovníků ústavu krajinné ekologie ČSAV a redakce Mladého světa s logem Vladimíra Jiránka vznikla v lednu 1974 myšlenka \"Akce Brontosaurus\", zaměřená na pomoc přírodě. Jejím mottem bylo \"„Brontosaurus to nepřežil, protože přerostl své možnosti.“\" Ačkoliv dnes víme, že důvod vyhynutí jurského dinosaura byl mnohem složitější, motto se uchytilo. V tomtéž roce se konaly víkendové i prázdninové akce v terénu.\n\nÚspěch Akce Brontosaurus předčil očekávání organizátorů, a v roce 1978 byly uspořádány první Prázdniny s Brontosaurem (PSB), prázdninové tábory zaměřené na pobyt v přírodě. Vše stále probíhalo pod hlavičkou SSM.\n\nPo sametové revoluci proběhla první konference Hnutí Brontosaurus a vznikla samostatná organizace. V dalších letech probíhala diskuse o dalším směřování Hnutí, která vyústila v rozdělení Hnutí na dvě nové organizace – Hnutí Brontosaurus a Asociaci Brontosaura.\n\nV roce 2004 oslavil Brontosaurus 30 let své existence akcí Dort pro Brontosaura, která proběhla v Telči. V roce 2009 pak proběhla obdobná oslava 35 let v Archeoskanzenu v Modré u Velehradu. V září 2014 proběhly oslavy 40 let opět v Telči. Hnutí Brontosaurus je tak nejstarší nepřetržitě působící ekologická organizace v Česku.\n\n\"Akce příroda\" je dobrovolnický projekt, který spojuje víkendové akce Hnutí Brontosaurus na pomoc přírodě. Navazuje tak na starší Akci Brontosaurus, která se poprvé uskutečnila v roce 1974. Původně šlo o jednorázovou pomoc přírodě. Zájem veřejnosti však byl ohromný a přerostl v samotný vznik Hnutí Brontosaurus.\n\nAkce se pořádají v průběhu celého školního roku, jsou určeny široké veřejnosti a spojují užitečnou práci se zážitkovým programem.\n\n\"Akce památky\" je dobrovolnický projekt, který spojuje víkendové akce Hnutí Brontosaurus na pomoc památkám. Jde o novější projekt Hnutí Brontosaurus, který je věnován kulturnímu dědictví a péči o historicky významné lokality.\n\nAkce se pořádají v průběhu celého školního roku, jsou určeny široké veřejnosti a spojují užitečnou práci se zážitkovým programem.\n\n\"Brontosauří dětské oddíly\" si kladou za cíl probouzet v dětech kladný vztah k přírodě. Na pravidelných oddílových schůzkách, výpravách a letních táborech, které vedou kvalifikovaní vedoucí, se mohou děti seznámit s pravidly ochrany přírody skrze zážitkový program.\n\n\"Ekofór\" je soutěž kreslených vtipů s tematikou životného prostředí, která vznikla v roce 1979 a po revoluci zanikla. Obnovena byla v roce 2004. Výstavy Ekofóru nenajdete ve výstavních síních, ale na letních festivalech, v knihovnách a školách. Cílem akce je vtipnou formou upozornit na problematiku životního prostředí a umožnit kreslířům i návštěvníkům výstav odlišný pohled na prostředí kolem nás.\n\n\"Máme rádi přírodu\" je výtvarná, literární a fotografická soutěž s celorepublikovým dosahem, které se ročně účastní stovky dětí z mateřských, základních a i středních škol. Tato soutěž má více než dvacetiletou tradici a obsáhla tak už několik environmentálních témat týkajících se ochrany přírody. Výherní práce je možno vidět na putovních výstavách.\n\n\"Ekostan\" je informační „stan“, který putuje po různých festivalech, veletrzích a dalších velkých akcích v ČR a nabízí pestrou paletu informací o environmentálních tématech. Návštěvníci akce tak mají možnost seznámit se se současnými problémy životního prostředí a s možnostmi jejich řešení. Mimoto tu často probíhají doprovodné akce (besedy, promítání filmů, soutěže, aj.). Chod Ekostanu zajišťuje tým školených dobrovolníků.\n\n\"Prázdniny s Brontosaurem\" je souhrnný název táborů Hnutí Brontosaurus, pořádaných v průběhu letních prázdnin. Akce jsou obvykle určeny pro lidi ve věku 15–26 let. Jejich zaměření je rozdílné, lze mezi nimi najít jak akce pro rodiče s dětmi, tak pracovní, zážitkové či putovní tábory.\n\nTyto akce probíhají již od roku 1987 a vedou je zkušení dobrovolní organizátoři Hnutí Brontosaurus.\n\n\"Brontosauři v Himálaji\" je projekt Hnutí Brontosaurus v Malém Tibetu. Ve vesnici Mulbekh pomáhají brontosauři od roku 2006 škole Spring Dales Public School. Staví energeticky soběstačnou školní budovu, shání peníze na její provoz a podporují studenty. Každé léto ve škole vyučuje skupina českých dobrovolníků. Aktivity Hnutí Brontosaurus v Malém Tibetu veřejně podporuje 14. dalajláma.\n\nÚstředí \"Hnutí Brontosaurus\" je v Brně, regionální centra v Praze, Jeseníkách a na Podluží.\n\n"}
{"id": "25939", "url": "https://cs.wikipedia.org/wiki?curid=25939", "title": "Základní vzdělání", "text": "Základní vzdělání\n\nZákladní nebo primární (elementární) vzdělání sestává z prvních let formálního strukturovaného vzdělání, které probíhá během dětství. Ve většině zemí je absolvování základního vzdělání pro děti povinné (i když mnohé právní systémy dovolují, aby jej poskytli rodiče). Povinné vzdělání začíná obvykle mezi 4. a 7. rokem dítěte. Dělení mezi primárním a sekundárním vzděláním se v různých zemích liší, začíná mezi 12. a 16. rokem dítěte.\n\nPrimární vzdělání se obvykle poskytuje ve školách, kde děti zůstanou v nepřítomnosti rodičů nebo jiných rušících faktorů, v rovnoměrně postupujících třídách. Po dokončení primárního vzdělání dítě pokračuje sekundárním vzděláním. Děti se obvykle učí ve třídách s jedním učitelem, který je primárně odpovědný za jejich vzdělání a prospěch v daném roce. Tomuto učiteli mohou v různých třídách asistovat specializovaní učitelé určitých předmětů jako hudební nauka nebo tělesná výchova. Důležitým aspektem primárního vzdělávacího systému je kontinuální výuka jedním učitelem a možnost utvoření blízkých vztahů s ostatními žáky.\n\nHlavním cílem primárního vzdělání je dosažení základní gramotnosti (umět číst a psát) a znalosti počtů u všech žáků, stejně jako načrtnutí základů vědy, zeměpisu, historie a jiných společenských věd.\n\nVíce než 100 milionů dětí na světě - většinou v rozvojových zemích nemá k základnímu vzdělání přístup. Příčinou je nedostatek škol, učitelů a chudoba - rodina buď nemá na školné nebo potřebuje dětskou práci pro vlastní obživu. V takovém případě často pošle do školy jen některé děti, většinou syny. Proto je jedním z Rozvojových cílů tisíciletí zajistit základní vzdělání pro všechny dívky i chlapce do roku 2015.\n\n"}
{"id": "25941", "url": "https://cs.wikipedia.org/wiki?curid=25941", "title": "Princ Bira", "text": "Princ Bira\n\nBirabongse Bhanudej Bhanubandh (15. července 1914 Bangkok – 23. prosince 1985 Londýn) byl thajský automobilový závodník, účastník mistrovství světa Formule 1.\n\nPrinc Bira byl členem siamské královské rodiny – byl vnukem krále Mongkuta (Rámy IV.), který otevřel zemi západnímu vlivu koncem 19. století. V roce 1927, když bylo princi 13 let, byl poslán na studia do Velké Británie na školu Eton College. Zatímco Bira studoval, Siamem otřásala revoluce a král Prajadhipok (Ráma VII.), princův strýc, byl nucen zemi opustit. Tyto události přinutily prince Biru, aby zůstal v Anglii a pokračoval tak ve studiu na univerzitě v Cambridge. Birův bratranec, princ Chula Chakrabongse, založil závodní tým Chula's White Mouse team a Bira měl možnost si vyzkoušet řidičské umění.\n\nV roce 1936 tým Chula's White Mouse team koupil vůz ERA a Bira se brzy stal jedním z nejúspěšnějších jezdců předválečné epochy. Zvítězil v Poháru knížete Rainiera v Monte Carlu. V roce 1939 byl Siam okupován Japonskem, proto byl Bira znovu nucen zůstat v Británii a přečkat válku v Cornwallu. Ke konci války se Bira rozhodl obnovit tým Chula's White Mouse team, ale v Anglii se pořádaly jen malé závody. To byl důvod krachu týmu, ale Bira se nevzdal a odešel k týmu Enrica Plateho, později do továrního týmu HWM, posléze ke Gordini a OSCA, až si koupil vlastní Maserati AC, který byl v národních barvách Thajska – světle modrý se žlutým pruhem.\n\nV roce 1948 závodí s vozy F1 a F2 a zvítězil v Ulster Trophy. Následující rok závodí s vozy Maserati a Simca Gordini a dokazuje, že i po válce je stejně zdatný pilot. Triumfuje ve Švédsku s F2 i při GP Nizozemí. Od roku 1949 je členem týmu Enrico Plate a 6x je na stupních vítězů.\nRok 1950 je výzvou pro thajského prince a v nově založeném šampionátu patří mezi nejlepší. Hned v prvním závodě prokázal své řidičské umění a na startu je nejlepší z jezdců, kteří neřídí Alfu Romeo. V závodě je nucen pro technické potíže odstoupit. V Monaku, kde závod byl poznamenán hromadnou havárii v prvním kole, dokončil na 5. místě. Ve Švýcarsku je čtvrtý.\n\nNásledující rok začal pro Biru vítězstvím v Richmond Trophy, ale pro oficiální závody F1 není monopost připravený, a tak je Bira k vidění jen ve Španělsku, kde ho zradil motor OSCA.\nV roce 1952 se změnou pravidel Princ Bira závodí s vozem Simca a je to sezóna frustrující. Proto pro rok 1953 uzavírá smlouvu s týmem Connaught a často usedá i za soukromý Maserati A6GCM, ale znovu se dostavil neúspěch.\n\nBira byl prvním soukromým účastníkem, který získal zakázkový vůz Maserati 250F, se kterým slavil mnoho úspěchů. Zvítězil v Grand Prix Frontieres a v Grand Prix Nového Zélandu.\n\nPo ukončení kariéry se Bira vrátil na čas do Thajska, poté žil v Cannes a pohyboval se v Londýně, kde také v jedné stanici podzemní dráhy podlehl infarktu.\n\nStartoval také na čtyřech olympiádách v jachtingu, nejlepším výsledkem bylo 12. místo ve třídě Star roku 1956.\n\n\n\n\n\nVozy\n\n\n"}
{"id": "25942", "url": "https://cs.wikipedia.org/wiki?curid=25942", "title": "Mladějovská úzkorozchodná železnice", "text": "Mladějovská úzkorozchodná železnice\n\nMladějovská úzkorozchodná železnice je úzkorozchodná dráha o rozchodu 600 mm, vedoucí z Mladějova na Svitavsku k dolům na Hřebči. Byla vybudována mezi lety 1917 a 1924 pro přepravu lupku a uhlí z míst těžby do zpracovatelského závodu, výrobny šamotu v Mladějově. Trať vede romantickým terénem po vrstevnici kopců směrem na jih Mladějova a je dlouhá 11 km. Provoz skončil spolu s provozem celého mladějovského průmyslového areálu 31. prosince 1991.\n\nProjekt mladějovské dráhy, spojující lupkové a uhelné doly \"Václav Theodor\", \"Josef\", \"Barbora\", \"Hugo Karel\" a pece v Mladějově, předložila ke schválení C. K. vojenská správa lanových drah 17. prosince 1917. Tento projekt, předpokládající překládání lupku na stávající lanovku, byl schválen 2. května 1918 a patrně okamžitě začala výstavba. Podle toho, že elektrárna v Mladějově pracovala od roku 1919 se soudí, že v tom roce už dráha fungovala. 14. září 1918 bylo schváleno doplnění projektu o dráhu, vedoucí až do Mladějova. Podle místní kroniky (psané později), bylo toto prodloužení v provozu od roku 1922, celá dráha byla ale zkolaudována až 24. května 1924. Dnes jsou na této trati provozovány sezónní turistické vlaky pro veřejnost (od jara 2018 opět v celé délce trati).\n\nOficiální délka trati je 10 980 m, koleje ale pokračovaly i do důlních tunelů. Původní projekt počítal se sklony trati do 6 ‰, prodloužení do Mladějova má sklon místy přes 30 ‰.\n\nV současné době je trať provozována organizací Mladějovská průmyslová dráha. Součástí areálu je Průmyslové muzeum Mladějov na Moravě.\n\n\n"}
{"id": "25951", "url": "https://cs.wikipedia.org/wiki?curid=25951", "title": "Kamil", "text": "Kamil\n\nKamil je mužské jméno přejaté z latiny (pocházející z orientu). Latinské \"camillus\" znamenalo „narozený ze svobodných rodičů“ nebo „heřmánek“. Podle jiných zdrojů jméno má znamenat „urozený“, „mladý obětní služebník“, „chrámový služebník“.\n\nKamil také znamená \"celý, dokonalý, kompletní\" v arabštině.\n\nPodle českého kalendáře má svátek 3. března.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je +1,6%.\n\n"}
{"id": "25953", "url": "https://cs.wikipedia.org/wiki?curid=25953", "title": "Rakouská literatura", "text": "Rakouská literatura\n\nRakouská literatura je součástí německy psané literatury. Tradičně je rakouská literatura chápána jako literatura, která vznikla a nadále vzniká na území zaniklé \"dunajské monarchie\" a dnešního Rakouska, zpravidla tedy psaná autorkami a autory pocházejícími z Rakouska nebo těmi, kteří na tomto území dlouhodobě žili, příp. stále žijí, třebaže Rakousko není jejich původní vlastí.\n\nNavzdory její dlouholeté provázanosti a zejména jazykové blízkosti s literaturou z území dnešního Německa, tedy německou literaturou v užším slova smyslu, se na území Rakouska postupně vyvinula samostatná literatura zabývající se zčásti odlišnými, \"rakouskými\" tématy - např. rozpadem monarchie, rolí Rakouska za druhé světové války, setrvávajícím fašistickým smýšlením obyvatelstva apod. Označení \"rakouská literatura\" se dále může vztahovat i na literaturu jednotlivých jazykových menšin žijících v Rakousku. Jako příklad lze uvést slovinsky psanou literaturu z Korutan.\n\n Jak je naznačeno výše, rozsah pojmu \"rakouská literatura\" může být pro jednotlivé mluvčí velmi rozdílný. Ve svém nejširším pojetí může rakouská literatura zahrnovat nejen autorky a autory původem rakouské, ale také ty, kteří na území současného Rakouska nežili, příp. žili jen krátce, ale byli ve své tvorbě zcela zjevně ovlivněni kulturním a politickým vývojem v monarchii. K těmto autorům by patřili např. zástupci tzv. pražské německé (Paul Leppin, Max Brod, Franz Werfel a další) nebo moravské německé literatury. Zatímco někteří z těchto autorů se orientovali spíše na bližší Německo, jiní, mezi nimi již jmenovaný Franz Werfel, měli později výrazněji blíže k Rakousku.\n\nPojem rakouská literatura dále přirozeně zahrnuje autorky a autory původem z Rakouska, kteří však z nějakého důvodu Rakousko opustili a upřednostnili život v zahraničí. K těmto autorkám a autorům by mj. patřili Ingeborg Bachmannová (Itálie), Peter Handke (Francie) či Norbert Gstrein (Německo).\n\nProtipól k nim tvoří nemalá skupina autorek a autorů, kteří se sice nenarodili v Rakousku, ale později se do něj z nejrůznějších důvodů přestěhovali a rakouská kulturní a politická scéna je výrazně formovala. Příkladem by tu mohli být spisovatelé Daniel Kehlmann (Německo) a Doron Rabinovici (Izrael) či autorky Julya Rabinowich (Sovětský svaz) a Ann Cotten (Spojené státy).\n\nSpecifickou skupinu rakouských literátek a literátů tvoří korutanští Slovinci, jejichž mateřským a často též tvůrčím jazykem je primárně slovinština. Nejvýraznějšími hlasy slovinské menšiny jsou Florjan Lipuš a Maja Haderlapová.\n\nNa počátku 21. století se vymezení literatury dle národnosti či bydliště autora zdá bolestivě nedostačující a limitující současně. Německy hovořící autorky a autoři často prezentují své knihy napříč německy hovořícími zeměmi, přebírají ocenění a stipendia bez ohledu na svou původní vlast, německé nakladatelské domy vydávají rakouské autorky a autory a rakouská nakladatelství zase spisovatelky a spisovatele původem německé apod. Určujícím není často ani téma. Příkladem za všechny může být rakouský spisovatel Josef Haslinger, který dlouhá léta vyučuje tvůrčí psaní v Lipsku, je předsedou německého PEN klubu a ve svých knihách se věnuje mj. tématům z litevské (\"Das Vaterspiel\") a české historie (\"Jáchymov\").\n\nDo 18. století rakouská literatura neexistovala a byla součástí německé literatury, vůči které neprojevovala žádná specifika a lze říci, že podléhala stejným kulturním i politickým vlivům. V 18. století se začala projevovat specifičnost rakouského prostředí. Oproti německé literatuře se i v tomto období objevuje spíše minimum rozdílů, které se později prohlubovaly. Rakouská literatura tak získala charakteristický ráz, který byl zapříčiněn především jiným politickým vývojem a vztahem ke katolické církvi.\n\nRozdíly proti německé literatuře se začaly projevovat nejprve v divadelní tvorbě, kde došlo k návaznosti na místní lidovou tvorbu a drama výmarské klasiky (Ferdinand Raimund, Franz Grillparzer).\n\n Na konci 18. století se začala formovat tzv. vídeňská fraška. Tu v 19. století rozvinuli především Ferdinand Raimund a Johann Nepomuk Nestroy.\n\nRakouský romantismus byl ve srovnání s německým výrazně kritičtější a odbojnější. V tom se spíše přiblížil evropskému romantismu. Tento fakt byl ovlivněn zaměřením na Metternichovu politiku, což zároveň vedlo k exilu některých spisovatelů (Hieronymus Lorm).\n\nVýrazným představitelem dramatu této doby byl Anastasius Grün, který patřil k odbojné části rakouského romantismu.\n\nPo roce 1848 resp. po roce 1868 zesílil tlak jiných národností na rakouskou monarchii, což se promítlo i do literatury. Vliv těchto především slovanských autorů se nejvíce odrazil v realismu, který tak získal nejen nové podněty, ale zároveň byl oslaben jazykovými boji, které s oslabováním ekonomického a politického vlivu Rakouska, přerůstaly v určitou stagnaci literatury, či lépe řečeno v rezignaci nad stavem literatury.\n\nNejvýraznější představitelkou rakouského realismu byla Marie von Ebner-Eschenbachová, Jakob Julius David, který někdy bývá řazen k naturalismu, který se plně projevil např. v díle Ludwiga Anzengrubera.\n\nKolem roku 1900 do rakouské literatury pronikla celá řada nových uměleckých směrů. Nejvíce v této době ovlivnil literaturu impresionismus (Peter Altenberg) a symbolismus. Z německého prostředí se velice silně projevil i expresionismus. Nejvýraznějšími osobnostmi tohoto období byli Arthur Schnitzler a Hugo von Hofmannsthal. Schnitzler je autorem řady dramat (\"Anatol\", \"Milkování\", \"Rej\" a další) a kratších próz (např. \"Snová novela\"), kromě toho si dlouhá léta vedl detailní deník.\n\nPo první světové válce se ústředním tématem rakouské literatury stal rozpad rakouské monarchie, kde se většinově projevilo nostalgické vzpomínání a záporné hodnocení tohoto rozpadu (Stefan Zweig, Karl Kraus, Robert Musil, Alexander Lernet-Holenia. Mezi nejvýraznější osobnosti rakouské literatury patřil i Heimito von Doderer, který se otázkou rozpadu monarchie příliš nezabýval.\n\nPo nástupu nacismu v Německu (1933) se mnoho tehdejších rakouských spisovatelů angažovalo v jeho prospěch, což ostatně vycházelo ze stavu v jakém byla tehdejší rakouská společnost (např. Bruno Brehm, Karl Hans Strobl). Druhá část spisovatelů nacismus s fašismus povětšinou z levicovových pozic odmítala (např. Stefan Zweig, Felix Braun). Tito spisovatelé pak odcházeli do exilu, kde se zpravidla zapojovali do různých antifašistických spolků.\n\nPo druhé světové válce se větší část exilových spisovatelů vrátila (např. Felix Braun, Franz Theodor Csokor), přesto jejich vliv postupně slábl. Do popředí se totiž dostala nová generace, která založila tzv. vídeňskou skupinu, kteří programově odmítli tradice a založili svá díla na provokaci (Ernst Jandl, Friederike Mayröckerová).\n\nDalším důležitým centrem rakouské poválečné literatury se stal časopis \"Manuskripte\", kolem kterého se soustředila rakouská avantgarda.\n\nS celosvětovým nástupem postmoderny se i v Rakousku prosadil tento styl, zejména v próze Christopha Ransmayra (\"Poslední svět\").\n\nRok 1989 představuje v mnoha ohledech počátek nové epochy evropských dějin. S pádem „železné opony“ se mění i politické postavení Rakouska. Z neutrální republiky, jejíž hranice představovaly třecí zóny mezi Západem a Východem, resp. mezi zeměmi Varšavské smlouvy a členy NATO, se postupně stává jeden ze středobodů nové Evropy. Roku 1995 přistupuje Rakousko k Evropské unii a na přelomu tisíciletí podobně jako další země zavádí společnou evropskou měnu - euro. Nejpozději s rozpadem Jugoslávie a přístupem bývalých socialistických států včetně České republiky k EU (2004) se celá politická mapa Evropy zásadně mění.\n\nRuku v ruce s vývojem v zahraničí dochází i k výrazným změnám skladby obyvatelstva v samotném Rakousku. Příliv cizinců se na domácí politické scéně stává vděčným terčem kritiky silně pravicově orientovaných strany, zejména pak Svobodné strany Rakouska (FPÖ), které se daří získat na svou stranu zejména konzervativnější voliče. Roku 1999 se FPÖ stává součástí vládní koalice a zůstává v ní až do poloviny prvního desetiletí, kdy je vytlačena sociálními demokraty.\n\nNeklidná politická situace v zemi svědčí zejména žánru politického komentáře a esejistice. Už roku 1987 vychází významný „esej o Rakousku“ Josefa Haslingera (*1955) nazvaný ' (č. \"Politika pocitů\"), na nějž záhy navazují práce Karl-Markuse Gauße (*1954) a Roberta Menasseho (*1954). Druhý jmenovaný mj. označuje ve své stejnojmenné sbírce esejů Rakousko za „zemi bez vlastností“ (1992, něm. ').\n\n V oblasti dramatické tvorby přežívá v Rakousku i v 90. let avantgardistický přístup, a to zejména v díle Marlene Streeruwitzové (*1950) a Wernera Schwaba (1958–1994).\n\nUž první divadelní hry feministicky orientované a politicky angažované Marlene Streeruwitzové dávají tušit, na která témata autorka cílí: kritika pozdně kapitalistické společnosti, kritika mužské nadvlády nad světem a v neposlední řadě snaha o prolomení divadelní, ale i společenské iluze, to jsou ingredience, které lze vystopovat už v jejím debutu \"Waikiki-Beach\" (1992) či pozdější hře \"New York, New York\" (1993). Od poloviny 90. let se autorka navíc věnuje i románové tvorbě.\n\nTaké Werner Schwab, rodák ze Štýrského Hradce, který vyrůstal s matkou-samoživitelkou v chudých podmínkách, po neúspěšném studiu sochařství se živil mj. jako dřevorubec a roku 1994 zemřel na otravu alkoholem, si nikterak nebere servítky. Jeho „fekální dramata“ se mj. zabývají sexualitou, tělesností či kanibalismem, kromě toho se však vyznačují i velmi svébytným jazykem, kritiky překřtěným na „schwabštinu“. Jedním z reprezentativních dílů autora jsou \"\" (č. \"Prezidentky\").\n\nVýznamným představitelem mladé generace rakouských dramatiků je Ewald Palmetshofer (*1978), z jehož her zmiňme alespoň do češtiny přeložené tituly ' (2007, č. \"hamlet je mrtev. bez tíže\") či ' (2009, č. \"faust má hlad a zaskočila mu grétka\").\n\n\n\nRakouské literární instituce\nČlánky o rakouské literatuře\nDalší odkazy\n"}
{"id": "25955", "url": "https://cs.wikipedia.org/wiki?curid=25955", "title": "DJ BoBo", "text": "DJ BoBo\n\nDJ Bobo (* 5. ledna 1968 v Köllikenu ve švýcarském kantonu Aargau), vlastním jménem Peter René Baumann, je známý švýcarský DJ, popový hudebník, zpěvák a tanečník, produkující hudbu ve stylu Eurodance.\n\nAlba:\n\nSingly:\n"}
{"id": "25958", "url": "https://cs.wikipedia.org/wiki?curid=25958", "title": "Jihomoravský kraj (od roku 1960)", "text": "Jihomoravský kraj (od roku 1960)\n\nPůvodní Jihomoravský kraj byl ustaven 11. dubna 1960 vyhlášením zákona č. 36/1960 Sb., o územním členění státu, a jako územní jednotka existuje dosud, třebaže už nemá vlastní obecné správní orgány ani samosprávu. Sídlem kraje je Brno. Kraj má rozlohu přes 15 tisíc km² a žije zde přes dva miliony obyvatel. Jeho součástí je i území stejnojmenného vyššího územního samosprávného celku vzniklého roku 2000, který se původně jmenoval \"Brněnský kraj\".\n\nKraj je vymezen územím okresů Blansko, Brno-město, Brno-venkov, Břeclav, Hodonín, Jihlava, Kroměříž, Prostějov, Třebíč, Uherské Hradiště, Vyškov, Zlín (do 17. června 1990 okres Gottwaldov), Znojmo a Žďár nad Sázavou. Okresy Blansko, Brno-město, Brno-venkov, Břeclav, Hodonín, Vyškov a Znojmo tvoří území samosprávného Jihomoravského kraje, okresy Kroměříž, Uherské Hradiště a Zlín (společně s okresem Vsetín, který územně patří do Severomoravského kraje) tvoří území samosprávného Zlínského kraje. Okresy Jihlava, Třebíč a Žďár nad Sázavou patří do samosprávného Kraje Vysočina. Okres Prostějov je spolu se čtyřmi okresy územně patřícími do Severomoravského kraje součástí území samosprávného Olomouckého kraje.\n\nPůvodně byl Jihomoravský kraj i správní jednotkou, která měla také vlastní volený orgán - krajský národní výbor. V r. 1990 byly krajské národní výbory zrušeny a jejich kompetence přešly na stát a okresní úřady. Ústavním zákonem č. 347/1997 Sb. o vytvoření vyšších územně samosprávných celků a zákonem č. 129/2000 Sb. o krajích vznikly samosprávné kraje, na které přešly kompetence z rušených okresních úřadů a ze státní úrovně. Na území Jihomoravského kraje vznikl samosprávný Jihomoravský kraj, část Zlínského kraje, část Olomouckého kraje a část Kraje Vysočina. Původní Jihomoravský kraj zůstal jen jednotkou územního členění.\n\nPoštovní směrovací čísla míst v hlavní části Jihomoravského kraje začínají číslicí 6, okresy Jihlava a Žďár nad Sázavou jsou číslicí 5 přiřazeny k Východočeskému kraji, okresy Zlín, Kroměříž a Prostějov číslicí 7 k Severomoravskému kraji. Čísla dopravních závodů ČSAD v Jihomoravském kraji začínala číslicí 6.\n\nVe vztahu k ostatním československým krajům sousedil Jihomoravský kraj na západě s Jihočeským krajem, na severozápadě s Východočeským krajem, na severovýchodě se Severomoravským krajem, na východě krátce se Středoslovenským krajem a na jihovýchodě se Západoslovenským krajem. Na jihozápadě hraničil s rakouskou spolkovou zemí Dolní Rakousko.\n\nHranice vůči Jihočeskému a Východočeskému kraji zhruba kopírovala starou česko-moravskou zemskou hranici, ale místy s významnými odlišnostmi (původně moravské Dačicko zůstalo mimo Jihomoravský kraj, naopak v oblasti Jihlavy nebo Žďáru nad Sázavou byla hranice posunuta do Čech). Důvodem byla primární snaha o účelné správní rozdělení bez ohledu na staletí trvající historickou hranici. Hranice se Severomoravským krajem pak byla určena zcela uměle a naprosto ignorovala přirozený region střední Moravy s centrem v Olomouci.\n\nJihomoravský kraj byl v rámci Československa spíše níže položeným a patřil k obilnicím státu, značnou jeho část vyplňovaly úrodné úvaly Dyjsko-svratecký, Dolnomoravský a částečně i Hornomoravský. Severozápadní část kraje pokrývala Českomoravská vrchovina, severní částí se táhl Moravský kras. Od jihu na východ vedlo pásmo Vnějších Západních Karpat (Pavlovské vrchy, Ždánický les, Chřiby). Hranici se Slovenskem definovala řeka Morava a Bílé Karpaty - nacházely se na ní nejnižší i nejvyšší bod kraje (soutok Dyje a Moravy 148 m, Velká Javořina 970 m n.m.).\n\nZ hlediska hydrologického patřil Jihomoravský kraj téměř celý do povodí Moravy, která protékala východní částí kraje. Většinu kraje pak přímo odvodňovala Dyje s přítoky Svratkou, Jihlavou, Jevišovkou, Kyjovkou a dalšími. Východní výspa kraje náležela prostřednictvím Vláry do povodí Váhu. Severozápadní pomezí kraje (Žďársko) odvodňovala Sázava, jako jedinou část kraje v úmoří Severního a nikoli Černého moře.\n\nPřirozeným střediskem a zdaleka největším městem Jihomoravského kraje bylo Brno, ležící zhruba uprostřed území. Sekundárními centry pak byla na západním konci Jihlava a na východním Zlín (dříve Gottwaldov), dále na jihozápadě Znojmo a na severovýchodě Prostějov.\n\n\n"}
{"id": "25961", "url": "https://cs.wikipedia.org/wiki?curid=25961", "title": "Antioxidant", "text": "Antioxidant\n\nAntioxidant je látka, jejíž molekuly omezují aktivitu kyslíkových radikálů – snižují pravděpodobnost jejich vzniku nebo je převádějí do méně reaktivních nebo nereaktivních stavů.\n\nTím omezují proces oxidace v organismu nebo směsích, kde se vyskytují. Z tohoto důvodu se jako konzervanty přidávají do potravin, které by byly jinak oxidací nadměrně poškozovány (např. rostlinné oleje – viz žluknutí). Konzumovány působí v jistém smyslu pozitivně na zdraví organismu. Ovšem přemíra antioxidantů může spíše škodit, přirozené oxidační procesy tlumit a naopak i oxidanty pomáhají zdraví. Další antioxidanty se vyskytují (nejčastěji ve formě enzymů) v organismu, kde působí podobně, v potravě jsou však bezvýznamné (buďto rychle zanikají, nebo nepřežijí trávící proces).\n\nAntioxidanty lze dělit na přirozené (v přírodě nebo dané potravině se přirozeně vyskytující, byť normálně třeba v menších koncentracích) a syntetické (ve smyslu uměle vytvořené a bez patřičného relevantního výskytu v přírodě). Obvykle panuje snaha upřednostňovat první skupinu, byť dosavadní výzkumy ukazují na neškodnost používaných umělých antioxidantů.\n\nZ hlediska konzumenta lze hodnotit přítomnost antioxidantů v potravinách spíše kladně, jednak prodlužují jejich trvanlivost, jednak jejich užívání může mít příznivé účinky na jeho zdraví, neboť snižuje pravděpodobnost vzniku srdečně-cévních chorob a některých typů rakoviny. Antioxidanty ovšem chrání i rakovinné buňky a to i více, takže mohou i škodit. Proto u lidí s rakovinou by se jejich konzumace neměla doporučovat.\n\nOdborníci se shodují na tom, že účinnost přirozených antioxidantů přijímaných přirozeně (např. v čaji a ovoci) je vyšší než u stejné dávky podané v čisté podobě jakožto potravinový doplněk (např. vitaminová tableta). Navíc poslední výzkumy ukazují, že minimálně u některých antioxidantů dochází při dlouhodobém užívání v čistém stavu k tzv. zvratu antioxidantu, kdy se jeho antioxidační účinek změní v prooxidační (tj. vysoce nežádoucí). Tato vlastnost, jejíž mechanismus je dosud nepochopen, byla pozorována u β-karotenů (provitamin A), vitamínu E, vitamínu C a flavonoidů. U antioxidantů přijímaných přirozenou cestou žádný zvrat zaznamenán nebyl.\n\nVýzkumy vlivu antioxidantů na rakovinu z let 2014 a 2015 prokázaly na živých myších a kulturách lidských buněk, že antioxidanty pomáhají více buňkám rakovinným, než normálním. Je to způsobeno tím, že rakovinné buňky jsou při svém překotném množení vystaveny velkému oxidačnímu stresu. Antioxidanty tedy velmi pravděpodobně zvyšují riziko rakoviny a zhoršují účinnost léčby. Např. u melanomu navíc dochází ke zrychlení šíření metastáz. Práce se zabývaly N-acetylcysteinem (N-acetyl-L-cystein, NAC), který je součástí mnoha oblíbených, údajně zdravých potravinových doplňků, volně prodejných léků a vitamínem E. Ale je velmi pravděpodobné, že se jedná o problém antioxidantů obecně.\n\n (Ministerstvem zdravotnictví ČR)\n\n\nNěkteré rostliny, resp jejich části obsahují takové množství natolik účinných antioxidantů (nebo jsou v lidské stravě obsaženy v takovém množství), že tyto rostliny celé označujeme jako rostlinné antioxidanty. Například cibule nemají významný antioxidační účinek, ale vzhledem ke konzumovanému množství patří pro člověka k důležitým rostlinným antioxidantům. (Řazeno přibližně sestupně dle antioxidačního účinku s přihlédnutím k síle a koncentraci obsažených antioxidačních látek; v závorce koeficient antioxidačního účinku.)\n\nOstružiny (100), lékořice (90), dobromysl (84), kopr 70, malinoostružiny (70), maliny (60), granátové jablko, černý rybíz, červené víno (alkoholický nápoj), máta (50), nať vojtěšky, pšeničná tráva, ovesná tráva, tymián, rozmarýn, grepová semínka, vinná semínka (30), borůvky (21), brusinky (20), buráky (20), bílá část kůry pomerančů a citrónů, acerola, kurkuma, zelený čaj, žlutý čaj, černý čaj, aronie, červená cibule, josty, šípky, churmy-kaki (kaki, tomel), červený rybíz, česnek, hřebíček, kmín, zázvor, dobře vyzrálá rajčata a rajská šťáva z nich, blumy, tinktura z ovesné nati, odvar ze směsi obilnin a obilovin (kukuřice, žito, pšenice, oves, ječmen), višně, tmavé třešně, světlé třešně, sušené meruňky, čerstvé měruňky a broskve, kompotované meruňky a broskve, červené grepy (14), červené pomeranče, dýně, cukrový meloun, hložinky, ženšenová tinktura, ženšenový čaj, pivní slad, žluté grepy, žluté pomeranče (7), pomerančová a citronová šťáva, šalvěj, třezalka, kozlík, kiwi, jahody, kari, chmel, papája, mango, špenát, mrkev, topinambury, červené zelí, růžičková kapusta, kapusta, bílé víno (alkoholický nápoj), ginkgo biloba (čaj nebo šťáva z listu), olej pupalkový, olej olivový (panenský), olej slunečnicový (panenský), požltový, brutnákový, saflorový, arašídový, švestky, bezinky, červené víno (hrozny), květ slezu, květ růže topolovky, květ měsíčku, květ černého bezu, květ divizny, angrešt červený, lékořicové pendreky a pastilky, pivo (3), hlávkový salát, bílé víno (hrozny), angrešt žlutý, žlutá cibule, cukína, zelí bílé, jablka (2), bílý rybíz, bílá cibule (1)\n\n\n\n"}
{"id": "25965", "url": "https://cs.wikipedia.org/wiki?curid=25965", "title": "Seznam rumunských spisovatelů", "text": "Seznam rumunských spisovatelů\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "25969", "url": "https://cs.wikipedia.org/wiki?curid=25969", "title": "Vrčeňská lípa", "text": "Vrčeňská lípa\n\nVrčeňská lípa je památný strom u obce Vrčeň severovýchodně od Nepomuku. Více než dvěstěletá lípa velkolistá (\"Tilia platyphyllos\") roste při polní cestě z Vrčeně do Tojic u křížku z roku 1816 v nadmořské výšce 450 m. Obvod jejího kmene je 370 cm a strom dosahuje do výšky 22 m (měření 2003). Chráněna od roku 1976 pro svůj vzrůst a jako součást památky.\n\n"}
{"id": "25971", "url": "https://cs.wikipedia.org/wiki?curid=25971", "title": "Glutathion peroxidáza", "text": "Glutathion peroxidáza\n\nGlutathion peroxidáza (zkratka GSHPx nebo GPx) je enzym, který v těle mění jedovatý a karcinogenně působící peroxid vodíku na neškodnou vodu a molekulární kyslík. Ukazuje se, že ke své aktivaci potřebuje malá množství selenu, který pravděpodobně substituuje v molekule glutathionu síru za vzniku modifikovaného enzymu GPx4. Nejnovější lékařské výzkumy ukázaly, že GPx4 mj. chrání spermie před mutagenními účinky volných radikálů. \n\nSamotný enzym nemůže být podáván v potravě, protože se v trávicí soustavě rozkládá. Jeho koncentrace v těle se proto zvyšuje podáváním jeho koenzymu, tripeptidu glutathionu.\n"}
{"id": "25972", "url": "https://cs.wikipedia.org/wiki?curid=25972", "title": "Lípa na návsi ve Vrčeni", "text": "Lípa na návsi ve Vrčeni\n\nLípa na návsi ve Vrčeni byl památný strom v obci Vrčeň severovýchodně od Nepomuku. Více než dvěstěpadesátiletá lípa velkolistá (\"Tilia platyphyllos\") byla spolu s dalšími vysázena za faráře Nebušky okolo roku 1723 na návsi u fary, dnes v sousedství hasičské zbrojnice. Její obvod byl 396 cm a dosahovala výšky 22 m. Při bouřce 3. září 1997 ji zasáhl blesk a celou rozlomil. Poškození bylo natolik vážné, že byla následně pokácena.\n\n"}
{"id": "25975", "url": "https://cs.wikipedia.org/wiki?curid=25975", "title": "Letinská lípa", "text": "Letinská lípa\n\nLetinská lípa je památný strom u Lázní Letiny nedaleko obce Letiny. Lípa malolistá (\"Tilia cordata\") rostoucí u silnice má obvod kmene 568 cm a dosahuje do výšky 26 m (měření 1999). Chráněna od roku 1999 pro svůj vzrůst, kulturní význam a estetickou hodnotu.\n"}
{"id": "25979", "url": "https://cs.wikipedia.org/wiki?curid=25979", "title": "Buk v Oselcích", "text": "Buk v Oselcích\n\nBuk v Oselcích je památný strom u vsi Oselce u Nepomuku. Přibližně třísetletý buk lesní (\"Fagus sylvatica\") roste u křížku u staré lesní cesty na Kotouň v nadmořské výšce 580 m. Strom má velké kořenové náběhy porostlé mechem, jeho kmen je boulovatý po odpadlých větvích a podle pověsti nabíjí energií. Obvod jeho kmene je 597 cm a koruna dosahuje do výšky 32 m. Strom je chráněn od roku 1999 pro svůj vzrůst.\n\n"}
{"id": "25986", "url": "https://cs.wikipedia.org/wiki?curid=25986", "title": "Sharon Stoneová", "text": "Sharon Stoneová\n\nSharon Stoneová, plným jménem v nepřechýlené podobě Sharon Vonne Stone, (* 10. března 1958 Meadville, Pensylvánie) je americká herečka, modelka a producentka. Světovou proslulost získala v roce 1992 rolí v erotickém thrilleru \"Základní instinkt\". Roku 1995 obdržela Zlatý glóbus pro nejlepší herečku za film \"Casino\". V 90. letech byla jednou z nejlépe placených hollywoodských hereček.\n\nV červenci 2005 krátce navštívila Mezinárodní filmový festival Karlovy Vary, kde převzala Křišťálový globus za mimořádný umělecký přínos světovému filmu.\n\nV roce 2005 během rozhovoru o filmu \"Základní instinkt 2\" prohlásila, že má sklony k bisexualitě, mimo jiné sdělila „střední věk je obdobím otevřené mysli“. V minulosti také udržovala vztah se ženami.\n\nSpolu s manželem Philem Bronsteinem adoptovali syna, s rodinou žila v San Francisku. Po rozvodu se vrátila do Los Angeles, kde navázala na filmovou kariéru. Celkem adoptovala tři syny a opuštěnou ženu jako babičku pro syny.\n\nTrpí cukrovkou.\n\n"}
{"id": "25987", "url": "https://cs.wikipedia.org/wiki?curid=25987", "title": "Lípa v Čížkově", "text": "Lípa v Čížkově\n\nLípa v Čížkově je památný strom ve vsi Čížkov. Více než dvěstěpadesátiletá lípa malolistá (\"Tilia cordata\") roste na návsi u farního kostela sv. Jana Křtitele v nadmořské výšce 580 m. Kmen má obvod 400 cm a koruna stromu dosahuje do výšky 23 m (měření 2003). Strom je chráněn od roku 1976 pro svůj vzrůst, jako součást památky a jako krajinná dominanta.\n\n\n"}
{"id": "25991", "url": "https://cs.wikipedia.org/wiki?curid=25991", "title": "Grand Prix San Marina 2003", "text": "Grand Prix San Marina 2003\n\nGrand Prix San Marina XXIII Warsteiner Gran Premio di San Marino\n\n\n\n\n"}
{"id": "25992", "url": "https://cs.wikipedia.org/wiki?curid=25992", "title": "Lípa u Boučků", "text": "Lípa u Boučků\n\nLípa u Boučků je památný strom u vsi Žďár jihovýchodně od Blovic. Lípa malolistá (\"Tilia cordata\") roste u silnice v západní části vesnice v nadmořské výšce 440 m. Obvod jejího kmene měří 372 cm a strom dorůstá do výšky 18,5 m (měření 2010). Stáří je odhadováno na 350 let. Lípa je chráněna od roku 2000 pro svůj vzrůst a estetickou hodnotu.\n"}
{"id": "25998", "url": "https://cs.wikipedia.org/wiki?curid=25998", "title": "Lípa u Mrtole", "text": "Lípa u Mrtole\n\nLípa u Mrtole (popř. Lípa Na Mrtoli) je památný strom u vsi Snopoušovy severovýchodně od Přeštic. Lípa malolistá (\"Tilia cordata\") roste na okraji lesa při cestě ze Snopoušov do Netunic v nadmořské výšce 430 m. K jejímu zasazení se váže pověst. Obvod kmene stromu měří 395 cm (měření 2002). Chráněna od roku 2002 pro svůj vzrůst a jako krajinná dominanta.\n\n"}
{"id": "26005", "url": "https://cs.wikipedia.org/wiki?curid=26005", "title": "Keslova lípa ve Střížovicích", "text": "Keslova lípa ve Střížovicích\n\nKeslova lípa ve Střížovicích je památný strom v obci Střížovice severovýchodně od Přeštic. Lípa malolistá (\"Tilia cordata\") roste na předzahrádce k rodinnému domu čp. 22, obvod jejího kmene je okolo 127 cm a výška 20 m (měření 2004). Chráněna od roku 2004 pro svůj vzrůst.\n"}
{"id": "26008", "url": "https://cs.wikipedia.org/wiki?curid=26008", "title": "Dlouhokřídlí", "text": "Dlouhokřídlí\n\nDlouhokřídlí (Charadriiformes) je řád různě velkých, k rozmanitým podmínkám přizpůsobených ptáků. Vyskytují se na celém světě včetně Arktidy a Antarktidy. Osidlují rozmanitá prostředí. Některé druhy žijí na otevřeném moři, u moře, některé v pouštích a pár druhů obývá husté lesy.\nVětšina dlouhokřídlých žije blízko vody a živí se bezobratlými nebo jinými drobnými živočichy.\nHnízdí na zemi a o nekrmivá mláďata pečují oba partneři, ve většině případů jsou monogamní. Po pěvcích jsou dlouhokřídlí nejrozmanitějším řádem ptáků.\n\nŘád čítá na 350 druhů po celém světě.\n\n\nCharadriiformes, vědecký název pro dlouhokřídlé, dříve označoval řád bahňáků. Současný řád dlouhokřídlých vznikl sloučením původních dlouhokřídlých (Lariformes), alek (Alciformes) a bahňáků (Charadriiformes). Tedy nově vzniklá skupina používá vědecký název jednoho původního řádu a český druhého, čímž občas vznikají omyly.\n\nV taxonomii dlouhokřídlých je plno nejasností, je možné, že se jedná o polyfyletické umělé seskupení taxonů, a podle některých teorií jsou dokonce součástí rozšířeného řádu brodiví.\n\nPoslední výzkumy fylogeneze dlouhokřídlých, založené na analýze mitochondriální a jaderné DNA, však prokazují monofyletický původ této skupiny. Celá skupina se pak dělí na tři výrazně geneticky odlišené klady:\n\n\nToto rozdělení podporuje několik nezávislých studií (viz Baker et al. 2007).\n\n"}
{"id": "26011", "url": "https://cs.wikipedia.org/wiki?curid=26011", "title": "Determinant", "text": "Determinant\n\nDeterminant je zobrazení v lineární algebře, které přiřadí každé čtvercové matici A skalár det A.\n\nDeterminantem čtvercové matice řádu formula_1 nazýváme součet všech součinů formula_1 prvků této matice takových, že v žádném z uvedených součinů se nevyskytují dva prvky z téhož řádku ani z téhož sloupce. Každý součin přitom označíme znaménkem permutace.\n\nDeterminant matice formula_3 s prvky formula_4 zapisujeme jako\nnebo pomocí prvků jako\npopř. ve zkrácené formě\n\nMatice 2×2\nmá determinant\n\nJeho absolutní hodnotu lze interpretovat jako obsah rovnoběžníku s vrcholy v bodech (0,0), a=(\"a\",\"c\"), a=(\"b\",\"d\") a (\"a\" + \"b\", \"c\" + \"d\"). Znaménko determinantu určuje vzájemnou orientaci vektorů a a a. det A je kladný, pokud úhel mezi vektory a a a měřený v kladném směru (tedy proti směru hodinových ručiček) menší než π, a záporný, pokud je tento úhel větší než π.\n\nPodobný geometrický význam jako pro matici řádu 2 najdeme i pro matice formula_10 řádu 3. Řádkové vektory\n\nurčují v třídimenzionálním prostoru rovnoběžnostěn, jehož objem je roven |det B|. Pokud je det B kladný, tak je posloupnost vektorů b,b,b pravotočivá, a levotočivá, pokud je det B záporný.\n\nI v reálných prostorech vyšších řádů lze determinant chápat jako objem obecného \"n\"-rozměrného rovnoběžnostěnu, případně jako pravotočivost, respektive levotočivost posloupnosti b,b,…,b.\n\nNechť formula_12 je čtvercová matice.\n\nPokud A je matice 1×1, je\nDeterminant matice prvního řádu je tedy roven hodnotě jediného prvku této matice.\n\nPokud A je matice 2×2, je\n\nPro matici A typu 3×3 je vzorec složitější:\n\nMnemotechnická pomůcka sloužící k zapamatování postupu výpočtu determinantu třetího řádu se nazývá Sarrusovo pravidlo.\n\nPro obecnou matici formula_1×formula_1 determinant definoval Gottfried Leibniz pomocí \"Leibnizova vzorce\":\n\nSuma se počítá přes všechny permutace formula_19 čísel {1, 2, …, \"n\"} a formula_20 značí znaménko permutace formula_19: +1, pokud formula_19 je sudá permutace, a −1, pokud je lichá.\n\nTento vzorec obsahuje formula_23 (faktoriál) sčítanců, což jej s růstem formula_1 rychle činí prakticky nepoužitelným pro výpočet. V praxi se proto používají jiné způsoby výpočtu.\n\nObecný vzorec lze také vyjádřit pomocí Levi-Civitova symbolu formula_25 jako\n\nGaussova metoda spočívá v provedení takových úprav matice, které nemění hodnotu determinantu, ale zjednoduší výpočet jeho hodnoty. Cílem prováděných úprav je získat trojúhelníkovou matici A (tedy pro formula_27 je formula_28), neboť pro tu platí\ntzn. determinant trojúhelníkové matice je roven součinu prvků hlavní diagonály matice.\n\nPři úpravách matice pro výpočet determinantu postupujeme podle těchto pravidel:\nOpakovaným použitím uvedených pravidel převedeme matici na matici trojúhelníkovou a pro tu poté snadno spočteme determinant.\n\nPomocí kofaktorové metody můžeme rozvinout determinant podle řádku či podle sloupce, což je pro relativně malé matice celkem efektivní metoda. Například podle řádku i\n\nkde formula_34 jsou kofaktory, tedy formula_34 je formula_36 krát determinant matice, která vznikne z formula_37 odstraněním formula_38-tého řádku a formula_39-tého sloupce. Takováto matice se nazývá submatice a determinant k ní příslušný subdeterminant. Ze vzorce je zřejmé, že je nejvhodnější využívat k rozvinutí řádek nebo sloupec, který obsahuje hodně nul. Tato metoda se též označuje jako \"Laplaceův rozvoj\" (podle sloupce nebo řádku).\n\nkde prvky matice formula_59 jsou dány jedním z následujících vztahů\n\n\n"}
{"id": "26014", "url": "https://cs.wikipedia.org/wiki?curid=26014", "title": "Rozhledna", "text": "Rozhledna\n\nRozhledna je vyhlídková stavba s vyhlídkovým prostorem vyvýšeným nad okolním terénem, přístupná veřejnosti. Mezi nejznámější rozhledny na světě patří Eiffelova věž v Paříži, v České republice patří mezi nejznámější pražská Petřínská rozhledna. Rozhledna bývá často vybudována jako součást jiné stavby. Například na Malé Prašivé je součásti horské chaty a na Kozubové je součástí kaple.\n\nSkutečná rozhledna by měla splňovat alespoň několik základních kritérií. Musí to být vyhlídková stavba:\nJednoznačná definice termínu rozhledna však neexistuje, a tak se často setkáváme s objekty, které dané podmínky zcela nesplňují.\n\n\n\n"}
{"id": "26022", "url": "https://cs.wikipedia.org/wiki?curid=26022", "title": "Čtvercová matice", "text": "Čtvercová matice\n\nV lineární algebře je čtvercová matice taková matice, která má stejný počet řádků a sloupců.\n\nJe to čtvercová matice, která má \"n\" řádků a sloupců.\n\nPříklad: matice 3. stupně\n\nHorní indexy zde nepředstavují umocňování, ale číslují řádky matice. Někdy se také používá značení, kde jsou všechny indexy prvků dole.\n\n\n"}
{"id": "26024", "url": "https://cs.wikipedia.org/wiki?curid=26024", "title": "Lípa pod Ticholovcem", "text": "Lípa pod Ticholovcem\n\nLípa pod Ticholovcem je památný strom u obce Příchovice. Více než 250 let stará lípa malolistá (\"Tilia cordata\") roste u kaple sv. Anny při cestě z Příchovic do Kucín na jižním svahu vrchu Ticholovec. Obvod jejího kmene 378 cm a výška stromu je 18 m (měření 1975). Chráněna od roku 1976 pro svůj vzrůst, jako krajinná dominanta, součást památky a pro připomenutí historické události.\n\nBarokní kaplička sv. Anny a lípa stojí na mohyle, ve které jsou pochováni francouzští vojáci z válek o rakouské dědictví. \n\nPodle Ferdinanda Nohavce, místního učitele, se v roce 1742 mezi kameny buližníkových skal ukrylo sedm vojáků utíkajících před husary z Prahy do Bavorska. Odpočívali přes den, aby za soumraku vyrazili dále na cestu. Když večer chtěli pokračovat v cestě, vyřítila se náhle deset husarů po cestě od Kucín a došlo k boji. Šest vojáků bylo zabito a i jejich třicetiletý velitel po krátkém procitnutí z bezvědomí zemřel. Před svou smrtí stačil do blátivého pole schovat dlouhý a těžký předmět. Ráno druhého dne našli příchovičtí mrtvé vojáky, odpoledne jim vykopali hrob a postavili dřevěný kříž. Po několika letech oral sedlák Louda pole pod křížem, když pluh o cosi zazvonil. Sedlák zastavil a v brázdě našel kovové víko. Hledal a v zemi našel kovovou pokladnu plnou zlatých a stříbrných peněz. Vzal svůj nález domů a vypravil se do Přeštic, aby se na tamním proboštství zeptal, co s penězi dělat. Uložili mu poklad přinést do Přeštic a dali mu peníze, aby na místě nálezu u lípy vystavěl kapličku.\n"}
{"id": "26028", "url": "https://cs.wikipedia.org/wiki?curid=26028", "title": "Sedlákova lípa", "text": "Sedlákova lípa\n\nSedlákova lípa je památný strom u obce Nezbavětice jižně od Starého Plzence v okrese Plzeň-město. Dvěstěpadesátiletá lípa malolistá (\"Tilia cordata\") roste na poli mezi Nezbavěticemi, Šťáhlavy a Nezvěsticemi v nadmořské výšce 410 m. Lípa má obvod kmene 470 cm (měření 2003) a je chráněna od roku 1977 pro svůj vzrůst, věk a jako krajinná dominanta. \n\n"}
{"id": "26031", "url": "https://cs.wikipedia.org/wiki?curid=26031", "title": "Lípy u kašny na návsi", "text": "Lípy u kašny na návsi\n\nLípy u kašny na návsi jsou památné stromy ve vsi Svojšín západně od Stříbra. Dvě lípy malolisté (\"Tilia cordata\") rostou u památkově chráněné barokní kašny z roku 1722 se sochou sv. Jana Nepomuckého. První z lip má obvod kmene 300 cm a výšku 20 m, druhá je větší s obvodem 350 cm a výškou 25 m (měření 2003). Lípy jsou chráněny od roku 2003 pro svůj věk, vzrůst a jako součást památky.\n\n"}
{"id": "26036", "url": "https://cs.wikipedia.org/wiki?curid=26036", "title": "Konvoj", "text": "Konvoj\n\nKonvoj je skupina navzájem spolupracujících vozidel nebo lodí cestujících po stejné trase. Vlastně jde o moderní verzi karavany. Často bývá organizován jako vojenský konvoj, který doprovází ozbrojená eskorta.\n\nSmyslem konvoje je zajistit jeho jednotlivým vozidlům nebo lodím vyšší stupeň bezpečnosti a ochrany, než jakého by mohly dosáhnout samostatným cestováním, kdy by se musely spokojit buďto s nulovou nebo jen velmi slabou ochranou. Shromáždění civilních aut nebo lodí (respektive aut či lodí vojenských, leč neurčených k přímému boji) do konvoje naproti tomu umožní přidělit jim silnou vojenskou eskortu, jejíž překonání je mimo možnosti většiny potenciálních útočníků.\n\nDalším významným prvkem konvoje je jeho horší zachytitelnost. Vozidla nebo lodě se v daném prostoru vyskytují krátkou dobu, na moři se navíc konvoj vyskytuje i na relativně malém prostoru. Tím se snižuje pravděpodobnost vypátrání oproti samostatnému rozptýlenému pohybu lodí či vozidel.\n\nPrvní pozemní konvoje původně vznikly jako karavany – šlo o spolčení kupců putujících po stejných trasách s drahým zbožím oblastmi, kde často řádili lupiči. Smyslem bylo, že dohromady byli kupci schopni zaplatit tak silnou eskortu, že pro většinu malých a středně velkých lupičských band se stalo jejich zboží (a životy) nedostupné. V moderní době se konvoj nejčastěji vyskytuje jako armádní nebo policejní uskupení, které slouží k ochraně přepravovaných zásob, vojáků či zvenčí žádaných vězňů.\n\nVíce informací o obranných taktikách pozemních konvojů a o nejvhodnějších taktikách útočníka – viz Taktika pozemních konvojů.\n\nPrvní námořní konvoje začalo hromadně vytvářet Španělsko v době, kdy jeho lodě převážející z amerických kolonií zlato a stříbro trpěly masovými útoky pirátů a korzárů. Konvoje se osvědčily a staly se součástí námořní taktiky dodnes. Konvoje představovaly řešení, ke kterému se nakonec uchýlilo Britské královské námořnictvo za první i druhé světové války tváří v tvář akcím německých ponorek v Atlantiku. Používají se dodnes. Používají se i jejich modifikace – například klasický operační svaz sdružený kolem letadlové lodi (formace užívaná americkým námořnictvem).\n\nVíce informací o taktice utváření a obrany námořních konvojů a o nejvhodnějších taktikách útočníka – viz Taktika námořních konvojů.\n\n\n"}
{"id": "26043", "url": "https://cs.wikipedia.org/wiki?curid=26043", "title": "Martina Kociánová", "text": "Martina Kociánová\n\nMartina Kociánová (* 28. ledna 1971 Ostrava) je česká rozhlasová a televizní moderátorka a koncertní pěvkyně-sopranistka.\n\nPo absolvování střední ekonomické školy v Orlové působila rok v ostravském studiu České televize jako redaktorka a moderátorka. Následně se dostala na Slezskou univerzitu v Opavě, kde studovala obor historie a muzeologie. V roce 1996 studium úspěšně zakončila obhajobou diplomové práce \"Pečetě opavských Přemyslovců ve 14. století\".\n\nBěhem studií začala spolupracovat s TV Nova a pozitivní ohlas u diváků ji vynesl až na pozici hlasatelky \"Televizních novin\". Po získání role v muzikálu Daniela Landy \"Krysař\" ji dává ředitel televize V. Železný na výběr mezi uváděním zpráv a hraním v muzikálu. Martina Kociánová následně z TV Nova sama odchází.\n\nPo přechodu ke konkurenční televizi Premiéra TV (dnešní TV Prima) kromě uvádění zpráv také zpívala, moderovala vlastní pořad \"Odpolední klid Martiny Kociánové\" na rádiu Frekvence 1, rodinnou soutěž \"Znáte se?\", několik ročníků soutěží \"Televizní rosnička\" a \"Miss Babička\" a s Lucií Výbornou připravovala autorské představení \"Meloucháři\". Svou poslední zpravodajskou relaci pro TV Prima uváděla 5. 9. 2006 a po deseti letech se tak stala nejdéle působící moderátorkou jedné televize v České republice.\n\nZúčastnila se několika mezinárodních pěveckých soutěží. Pravidelně vystupuje s mozartovským Triem Amadeus, spolupracuje s řadou hudebních těles, například se Severočeskou filharmonií, Královéhradeckou filharmonií a Janáčkovou filharmonií Ostrava, hostovala v karlínském Hudebním divadle. Za činnost v oblasti umění jí Evropská unie umění v roce 2002 udělila Cenu Gustava Mahlera. V říjnu 2003 vydává své debutové album \"Jiná\" s klasicistními sopránovými áriemi.\n\nSpoluzaložila občanské sdružení Aurelius, které se věnuje záchraně a obnově pivoňského kláštera a také péči o děti z oblastí postižených katastrofami.\n\nOd roku 2008 působila opět v televize jako moderátorka zpráv televize Z1, až do jejího zániku. Na stanici Dvojka Českého rozhlasu moderuje dopolední vysílání a pořad Kupředu do minulosti (zrušen v roce 2016).\n\nOd roku 2018 moderuje obnovený pořad Kupředu do minulosti ve vlastní produkci na webu Svobodné universum.\n\nHlásí ve vlacích Supercity Pendolino.\n\n"}
{"id": "26049", "url": "https://cs.wikipedia.org/wiki?curid=26049", "title": "Podhůřská lípa", "text": "Podhůřská lípa\n\nPodhůřská lípa je památný strom ve vsi Podhůří východně od Nepomuku. Lípa velkolistá (\"Tilia platyphyllos\") roste na návsi před dvorem čp. 1. v nadmořské výšce 520 m. Obvod jejího kmene měří 501 cm a výška stromu je 31 m (měření 2003). Chráněna od roku 1976 pro svůj vzrůst a estetickou hodnotu.\n\n"}
{"id": "26055", "url": "https://cs.wikipedia.org/wiki?curid=26055", "title": "Mlynářova lípa", "text": "Mlynářova lípa\n\nMlynářova lípa je památný strom v obci Dolní Lukavice severovýchodně od Přeštic. Přibližně čtyřistaletá lípa velkolistá (\"Tilia platyphyllos\") roste u vodního náhonu před mlýnem čp. 69 u silnice na Krasavce v nadmořské výšce 350 m n. m. V roce 1799 byla místním mlynářem zachráněna před pokácením. Dnes je její kmen ztrouchnivělý, větve duté a polámané, přesto stále obráží. Koruna lípy je široká 10 m, dosahuje do 17 m a obvod kmene měří 600 cm (měření 1998). Chráněna je od roku 1976 pro svůj vzrůst.\n\n"}
{"id": "26056", "url": "https://cs.wikipedia.org/wiki?curid=26056", "title": "Grand Prix Velké Británie 2005", "text": "Grand Prix Velké Británie 2005\n\nGrand Prix Velké Británie 2005 je velká cena Velké Británie ve Formuly 1, která se jela 10. červenec v roce 2005 na okruju Silverstone.\n\nOkruh se jel na 60 kol o délce 5,141 km na jedno kolo, celková délka tak dosáhla 308,355 km. Vítězem se stal Juan Pablo Montoya. Jednalo se o 742. Grand prix.\n\nLVIII British Grand Prix\n\n\n\n\n\n"}
{"id": "26057", "url": "https://cs.wikipedia.org/wiki?curid=26057", "title": "Lípa u Moravců", "text": "Lípa u Moravců\n\nLípa u Moravců je památný strom ve vsi Čečovice severovýchodně od Nepomuku. Přes 350 let stará lípa velkolistá (\"Tilia platyphyllos\") roste v severní části vsi na dvoře čp. 11 v nadmořské výšce 500 m. Obvod jejího kmene měří 410 cm a výška stromu je 19 m (měření 2003). Chráněna je od roku 1976 pro svůj vzrůst a věk.\n\n"}
{"id": "26058", "url": "https://cs.wikipedia.org/wiki?curid=26058", "title": "Lípa u Palackých", "text": "Lípa u Palackých\n\nLípa u Palackých je památný strom ve vsi Čečovice severovýchodně od Nepomuku. Větší z čečovických lip velkolistých (\"Tilia platyphyllos\") roste na dvoře čp. 20 v nadmořské výšce 500 m. Obvod jejího kmene měří 550 cm a výška stromu je 25 m (měření 2003). Lípa je chráněna od roku 1976 pro svůj vzrůst a estetickou hodnotu.\n\n"}
{"id": "26063", "url": "https://cs.wikipedia.org/wiki?curid=26063", "title": "Dub v Zahrádce", "text": "Dub v Zahrádce\n\nDub v Zahrádce je památný strom u vsi Zahrádka severovýchodně od Nepomuku. Dub letní (\"Quercus robur\") roste v křovinaté mezi se stromy mezi loukami u silnice mezi Zahrádkou a Čížkovem v nadmořské výšce 475 m. Obvod jeho kmenu je 400 cm a strom je vysoký 23 m (měření 2003). Chráněn je od roku 2000 pro svůj vzrůst, estetickou hodnotu a jako připomínka historické události.\n\n\n"}
{"id": "26071", "url": "https://cs.wikipedia.org/wiki?curid=26071", "title": "Tisovec v Dolní Lukavici", "text": "Tisovec v Dolní Lukavici\n\nTisovec v Dolní Lukavici je památný strom v obci Dolní Lukavice severovýchodně od Přeštic. Tisovec dvouřadý (\"Taxodium distichum\") roste v zámeckém anglickém parku založeném podle plánů J. F. Schora v 1. polovině 18. století, vlevo od osy parku u Sladkovského rybníku (mrtvé rameno Úhlavy) v nadmořské výšce 355 m. Strom měl od poloviny dva kmeny, jeden z kmenů je však dnes odlomen. Obvod jeho kmene měří 399 cm, kuželovitá koruna široká 6 m dosahuje do 28 m (měření 1998). Lukavický tisovec je největším jedincem svého druhu v ČR, chráněný je od ledna 2010. \n\n\n"}
{"id": "26073", "url": "https://cs.wikipedia.org/wiki?curid=26073", "title": "Lípa ve Staré Huti", "text": "Lípa ve Staré Huti\n\nLípa ve Staré Huti je památný strom ve vsi Stará Huť jižně od Blovic. Přibližně třistaletá lípa velkolistá (\"Tilia platyphyllos\") roste na dvoře bývalého mlýna čp. 1, který ještě dříve býval hutí. Obvod kmene stromu měří 524 cm a výška dosahuje 23 m (měření 1975). Chráněna je od roku 1976 pro svůj vzrůst a estetickou hodnotu.\n"}
{"id": "26075", "url": "https://cs.wikipedia.org/wiki?curid=26075", "title": "Vojenský újezd Březina", "text": "Vojenský újezd Březina\n\nVojenský újezd Březina (německy \"Birkicht\"), dříve též vojenský výcvikový prostor Dědice, je vojenský újezd na severu okresu Vyškov v lesnatém území Drahanské vrchoviny. Území újezdu zahrnující 158,206 km² lesů, újezd byl vytvořen vládou ČSR dne 17. dubna 1951 s platností od 1. května 1951 na základě zákona č. 169/1949 Sb., o vojenských újezdech, na území dosavadního vojenského tábora Dědice zřízeného vládou ČSR v roce 1936. Na rozdíl od případů jiných vojenských újezdů nebyla při jeho zřízení vysídlena žádná obec. Újezdní úřad vojenského újezdu sídlí ve Vyškově a vykonává mimo jiné také funkci stavebního dozoru a matriky. Téměř celé území vojenského újezdu je zalesněno. Nezalesněné a odlesněné plochy tvoří především různé vojenské areály. Na území vojenského újezdu se nachází i Myslejovická nádrž. K roku 2016 není na území újezdu nikdo hlášen k trvalému pobytu.\n\nSoučástí vojenského újezdu Březina jsou katastrální území Doubrava u Březiny, Kotáry, Osina, Pulkava, Stříbrná u Březiny a Žbánov.\n\n\nPočátkem 30. let došlo v Německu nástupem Adolfa Hitlera k moci ke změně bezpečnostní situace Československa. Byla přijata řada opatření, mezi nimiž bylo i rozhodnutí vlády ČSR ze dne 7.2.1936 o vybudování vojenského tábora v jižní části lesního komplexu Drahanské vrchoviny, které byly majetkem olomouckého arcibiskupství. Lesy byly postupně státem vyvlastněny a již k 1. listopadu 1935 bylo zřízeno Velitelství výcvikového tábora v Dědicích u Vyškova, o rok později zde přišla osádka. Byly prováděny intenzívní práce, postupně došlo k vybudování dělostřelecké, pěchotní a letecké střelnice. V kasárnách byl umístěn pluk útočné vozby, vyzbrojený tanky LT-35 a obrněnými vozidly; ve Vyškově bylo zřízeno Učiliště útočné vozby. V prostoru byly od roku 1937 stavěny cvičné železobetonové objekty pro výcvik osádek československého pohraničního opevnění, v tomtéž roce bylo zřízeno vyškovské vojenské letiště.\n\nPo obsazení státu nacistickým Německem a vzniku Protektorátu Čechy a Morava byl 26. března 1939 vojenský prostor převzat Němci a přejmenován na Truppenübungsplatz Wischau. V kasárnách na Kozí Horce byla umístěna Německá praporčická škola tankových vojsk. V roce 1940 vydal říšský protektor Konstantin von Neurath výnos o vystěhování 33 obcí Drahanské vrchoviny. Účelem toho bylo jednak dočasně rozšířit vojenskou střelnici, ale hlavně vytvořit německý koridor, který měl propojit německé ostrůvky na Litovelsku a Olomoucku přes německý ostrůvek u Vyškova s německými obcemi na Brněnsku. V takto rozšířeném vojenském prostoru bylo vybudováno množství pevnůstek, které sloužily k tahání cvičných cílů či jako pozorovatelny. Vystěhované vesnice byly poškozeny, nejvíce utrpěly ty, které sloužily jako cvičné cíle. Po ukončení bojů druhé světové války se lidé, kteří byli násilně vystěhováni, začali vracet zpět do svých domovů, přičemž nebylo zcela jasné, zda střelnice ve stávajícím rozsahu bude zachována. 29. května 1945 bylo rozhodnuto, že Vyškovská vojenská střelnice zůstane v rozsahu, v jakém byla před okupací v roce 1939.\n\nMinistr obrany Alexandr Vondra 8. listopadu 2011 informoval starosty obcí Vyškovska, že ministerstvo obrany počítá s redukcí rozlohy vojenského újezdu Březina o cca 5 %. Jihomoravský hejtman Michal Hašek při tomto jednání dohodl rozšíření využitelnosti vojenského výcvikového prostoru pro výcvik složek Integrovaného záchranného systému Jihomoravského kraje, zejména Policie ČR. O zrušení VÚ Brdy a zmenšení dalších 4 vojenských újezdů včetně Březiny nejpozději k roku 2015 rozhodla vláda na začátku ledna 2012. Vojenský újezd má být zmenšen o 750 ha, tedy asi 5 % své rozlohy. Z újezdu má být vyjmuta nejvýchodnější část, která přiléhá ke katastru městyse Brodek u Prostějova, včetně okolí obce Podivice, která dosud je újezdem zcela obklopena. To jí bránilo ve využití evropských fondů, plné spolupráci s mikroregiony a rozvoji cykloturistiky. Změna má vyřešit i restituční nároky rodiny Belcrediů. Podivice dosud nemají zaveden plyn a k dovozu dříví z okolních lesů potřebují obyvatelé povolenky.\n\nZákonem č. 15/2015 Sb., o hranicích vojenských újezdů, došlo od 1. ledna 2016 ke zmenšení rozlohy vojenského újezdu. V souvislosti s budoucím zmenšením vojenského újezdu proto došlo v letech 2013 a 2014 k vyčlenění těchto nových katastrálních území: Cihelny u Podivic \"(vyčleněno k 31. říjnu 2013 z dosavadního k. ú. Kotáry)\", Chaloupky u Otaslavic \"(vyčleněno k 3. březnu 2014 z dosavadního k. ú. Pulkava)\", Občiny u Drahan \"(vyčleněno k 29. říjnu 2013 z dosavadního k. ú. Osina)\", Osinky u Krumsína \"(vyčleněno k 29. říjnu 2013 z dosavadního k. ú. Osina)\", Ostatky u Křenůvek \"(vyčleněno k 29. říjnu 2013 z dosavadního k. ú. Osina)\", Žleb u Prostějoviček \"(vyčleněno k 6. listopadu 2013 z dosavadního k. ú. Osina)\".\n\nPodle téhož zákona se Cihelny u Podivic připojily k obci Podivice, Chaloupky u Otaslavic k obci Otaslavice, Občiny u Drahan k obci Drahany, Osinky u Krumsína k obci Krumsín, Ostatky u Křenůvek k obci Myslejovice a Žleb u Prostějoviček k obci Prostějovičky (kromě Cihelen u Podivic tedy všechny zároveň přešly do Olomouckého kraje). Zbývající území i nadále spravuje újezdní úřad ve Vyškově.\n\nVojenský újezd byl utvořen na území původně patřícím ke katastrálním územím těchto obcí:\n\n\n\n\nČásti uvedených katastrálních území byly v rámci vojenského újezdu k 1. červnu 1977 sloučeny do šesti nových katastrálních území, na které se vojenský újezd člení i po svém zmenšení v roce 2016:\n\n\n"}
{"id": "26076", "url": "https://cs.wikipedia.org/wiki?curid=26076", "title": "Javor pod Zelenou Horou", "text": "Javor pod Zelenou Horou\n\nJavor pod Zelenou Horou byl památný strom ve vsi Klášter u Nepomuku. Javor stříbrný (\"Acer saccharinum\") rostl na mírném svahu u hřiště ve vsi obklopen řadou dalších silných stromů. Jeho kmen i větve byly boulovité, dutý hnijící kmen měl adventivní kořeny. Kmen se v několika metrech nad zemí dělil na tři hlavní větve, ale jedna z nich se odlomila i s částí kmene. Zbylé větve byly v koruně staženy lany, větvě směřující do koruny byly neodborně odstraněny. Obvod kmenu měřil 523 cm a koruna o průměru 20 m dosahovala do výšky 34,5 m (měření 2000). Strom byl chráněn od roku 1976 pro svůj vzrůst a věk. V srpnu 2010 byl při větrném poryvu vyvrácen.\n"}
{"id": "26080", "url": "https://cs.wikipedia.org/wiki?curid=26080", "title": "Čurající chlapeček", "text": "Čurající chlapeček\n\nČurající chlapeček (nizozemsky Manneken Pis) je jedním ze symbolů Bruselu. Jde o malou bronzovou sošku zobrazující malého chlapce čurajícího do fontány. Nachází se na rohu ulic \"Rue de l'Etuve\" (\"Stoofstraat\") a \"Rue des Grands Carmes\" (\"Lievevrouwbroersstraat\"), asi 240 metrů jihozápadně od \"Velkého náměstí\" (\"Grande-Place\", \"Grote Markt\"). Podobná soška je také v belgickém městě Geraardsbergen.\n\nO této sošce existuje několik legend, ovšem nejznámější je legenda o vévodovi Godfriedovi II. Brabantském. V roce 1142 ozbrojené oddíly tohoto dvouletého vévody bojovaly proti oddílům Berthoutů, pánů z Grimbergenu. Ozbrojenci dali malého vévodu do košíku, který pověsili na strom, což jim mělo dodávat odvahu. Malý vévoda ze stromu močil na oddíly Berthoutů, kteří nakonec bitvu prohráli.\n\nDalší legenda praví, že ve 14. století byl Brusel obléhán cizími vojsky. Město velmi dlouho úspěšně vzdorovalo. Útočníci proto vymysleli plán na umístění výbušnin u městských hradeb. Při přípravách je náhodou špehoval malý bruselský chlapec, který se jmenoval Juliaanske. Vyčural se na hořící zápalnou šňůru a tak město zachránil.\n\nPodobná soška vytesaná z kamene zde byla již v polovině 15. století a pravděpodobně už okolo roku 1388. Soška byla několikrát odcizena. V roce 1619 byla nahrazena bronzovou soškou, kterou vytvořil vlámský barokní sochař Jerôme Duquesnoy starší (1570–1641), pravděpodobně v roce 1620.\n\nSoška je při mnoha příležitostech oblečena do kostýmu. Šatník čurajícího chlapečka nyní obsahuje více než 700 různých kostýmů. Při zvláštních příležitostech ze sošky teče alkohol.\n\nOd roku 1987 má svůj protějšek – čůrající holčičku – Jaenneke Pis. Její soška se nachází v uličce \"Impasse de la Fidélité\" / \"Getrouwheidsgang\", asi 200 m severně od Grand Place. V roce 1998 byla v Bruselu odhalena také socha čůrajícího psa – Zinneke Pis.\n\n\n"}
{"id": "26081", "url": "https://cs.wikipedia.org/wiki?curid=26081", "title": "Grand Prix Itálie 1951", "text": "Grand Prix Itálie 1951\n\nGrand Prix Itálie ( XXII Gran Premio d'Italia ) byla 7. závodem sezóny 1951, který se konal 16. září 1951 na okruhu Autodromo Nazionale Monza. V závodě zvítězil Alberto Ascari na voze Ferrari.\n\nTým Alfa Romeo SpA přijel do Itálie prakticky potvrdit titul mistra světa pro Juana Manuela Fangia, který vedl o 10 bodů před Ascarim na Ferrari, a pomáhat mu měli Giuseppe Farina, Toulo de Graffenried a Felice Bonetto. Ferrari muselo vyhrát, aby před poslední velkou cenou mohlo pomýšlet na titul a Scuderia Ferrari vyrukovala s vůbec nejsilnější sestavou; Alberto Ascari, Luigi Villoresi, Piero Taruffi, José Froilan González, kteří ve svých rukou třímali superrychlé Ferrari 375 poháněné 12 válcovým V motorem. Další Ferrari sedlali soukromníci Chico Landi (Ferrari 375), Rudi Fischer (Ferrari 212) a Peter Whitehead (Ferrari 125). Talbot přestal být podporován továrnou a do závodu se s těmito vozy představili jen soukromníci Louis Rosier, Louis Chiron, Pierre Levegh, Yves Giraud-Cabantous, Johnny Claes a Jacques Swaters, kteří bodovali jen sporadicky, protože překonat rudou hradbu v podobě vozů Ferrari a Alfa Romeo bylo nemožné. Dalším francouzským týmem byl Equipe Gordini, ale čtyřválcové motory ve vozech Simca Gordini T15 nestačili na konkurenci a tak piloti Robert Manzon, André Simon a Maurice Trintignant nemohli pomýšlet na bodové ohodnocení. Jediným britským týmem byl BRM Ltd, který připravil vozy BRM P15, pilotované Reg Parnellem a Keni Richardsonem.\n\nXXII Gran Premio d'Italia\n\nPoté co Ferrari vyhrálo předchozí dva závody ve Velké Británii a v Německu, Juan Manuel Fangio vrátil úder v nemistrovském závodě v Bari. Již kvalifikace ukázala vyrovnanost obou týmů, v první řadě stáli dvě Alfy a dvě Ferrari. Druhá řada byla opět rudá a jen zelené BRM Rega Parnella narušovala její kompletnost. BRM nakonec oba své vozy stáhl a do závodu neodstartovaly pro problémy s mazáním.\n\nNejlépe odstartoval Fangio s Ascarim, který se ve třetím kole před Fangia dostal. Poté se strhla bitva o vedení právě mezi oběma aktéry v boji o titul. Mezitím odstoupily dvě Alfy, v prvním kole de Graffenried a v šestém kole Farina, i když Farina dokázal převzít vůz po Bonettim a dojet na třetím místě. Ve třináctém kole musel Fangio do boxu a na čele se ocitla hned trojice vozů Ferrari (Ascari, Gonzalez, Villoresi). Ascari s Gonzalezem své pozice již nikomu nepřepustili, mezitím se strhl boj o třetí příčku. Nejprve se Bonetto prosmykl před Villoresiho a vzápětí ho zdolal i Fangio, který se po návratu na trať propadl na páté místo. Ve třicátém kole se v Bonettově voze objevil Farina a po Fangiově odstoupení ve 39 kole zachránil Alfě třetí příčku. Ze zbytku světa se nejlépe dařilo, na šesté pozici, Simonovi na Simce, který ovšem ztrácel na italské vozy 6 kol. Vítězství Ascariho a odstoupení Fangia udělalo šampionát ještě zajímavějším, neboť rozdíl mezi oběma kandidáty byly pouhé dva body.\n\n\n\n\n\n"}
{"id": "26100", "url": "https://cs.wikipedia.org/wiki?curid=26100", "title": "Jan Ferdinand Schor", "text": "Jan Ferdinand Schor\n\nJan Ferdinand Schor (nebo také Johann Ferdinand Schor) (24. června 1686 Innsbruck – 4. ledna 1767 Praha) byl rakouský malíř, inženýr a zahradní architekt působící v Čechách.\n\nJ. F. Schor studoval malířství v Římě u Carlo Maratta. V roce 1725 zažádal o místo profesora na stavovské inženýrské škole v Praze, kde se vyučovalo geometrii, fortifikaci, vodním stavbám a mechanice. Profesorskou stolici nejprve suploval a v roce 1731 ji po smrti profesora Willenberga získal. Na tomto místě působil až do své smrti.\n\n\n"}
{"id": "26101", "url": "https://cs.wikipedia.org/wiki?curid=26101", "title": "Povrchový útvar (planetologie)", "text": "Povrchový útvar (planetologie)\n\nPovrchový útvar na pevném tělese planetě, planetce nebo měsíci Sluneční soustavy je podle nomenklaturních pravidel Mezinárodní astronomické unie (IAU) zařazen do některé z 48 kategorií, přičemž pro většinu z nich je stanoveno jejich závazné latinské pojmenování, které je závaznou částí mezinárodně uznávaného názvu příslušného povrchového útvaru. \n\nV následující tabulce jsou shrnuty tyto názvy společně s jejich českými ekvivalenty a uvedeny dvoupísmenné kódy, používané k jejich označování. \n"}
{"id": "26109", "url": "https://cs.wikipedia.org/wiki?curid=26109", "title": "Absolutní hodnota", "text": "Absolutní hodnota\n\nV matematice označuje pojem absolutní hodnota čísla \"x\" nezáporné reálné číslo, které lze chápat jako velikost či vzdálenost čísla od nuly. Konkrétně |\"x\"| = \"x\" pro kladné \"x,\" |\"x\"| = −\"x\" pro záporné \"x\" a |0| = 0. Například absolutní hodnota čísla 3 je 3 a absolutní hodnota čísla −3 je také 3.\n\nAbsolutní hodnota je definována například i pro komplexní čísla, kvaterniony či vektorové prostory. Absolutní hodnota je úzce spjata s pojmy velikost, vzdálenost a norma v různých matematických a fyzikálních souvislostech.\n\nZápis \"|x|\" s x mezi svislicemi představil Karl Weierstrass v roce 1841. Stejný zápis se užívá taktéž k označení mohutnosti.\n\nAbsolutní hodnota reálného čísla \"a\" je definována následovně:\n\nJak je patrné z výše uvedené definice, absolutní hodnota \"x\" je vždy kladná, nebo nula, ale nikdy záporná. Geometrický význam absolutní hodnoty reálného čísla je \"vzdálenost\" obrazu čísla na reálné ose od počátku – obrazu nuly.\n\nAbsolutní hodnota reálných čísel se někdy definuje také jako\n\nformula_2\n\na má následující vlastnosti:\nDalší dvě užitečné vlastnosti týkající se nerovnosti jsou:\n\nformula_13\n\nformula_14\n\nTyto vztahy se často používají pro řešení nerovnic s absolutní hodnotou.\n\nNapříklad:formula_15\n\nformula_16\n\nPro reálná čísla je funkce\nspojitá ve všech bodech a diferencovatelná ve všech bodech kromě \"x\" = 0. Pro komplexní čísla je absolutní hodnota spojitá ve všech bodech, ale není diferencovatelná v žádném bodě.\n\nAbsolutní hodnota není (ve svém maximálním definičním oboru) prostá funkce, protože čísla \"x\" a \"−x\" mají stejnou absolutní hodnotu.\n\nAbsolutní hodnota komplexního čísla je definována jako jeho vzdálenost od počátku v Gaussově rovině.\n\nPro komplexní číslo\n\nformula_18, kde \"a\" a \"b\" jsou reálná čísla\n\ndefinujeme absolutní hodnotu jako\n\nformula_19.\n\nPokud imaginární část \"b\" je rovna nule, pak je absolutní hodnota komplexního rovna absolutní hodnotě reálného čísla \"a.\"\n\nPokud je komplexní číslo v exponenciálním (polárním) tvaru jako\n\nformula_20 kde \"r ≥ 0\" a \"θ\" náleží reálným číslům\n\nabsolutní hodnota je\n\nformula_21.\n\nAbsolutní hodnota komplexního čísla může být definována také jako\n\nformula_22, kde \"z s pruhem\" je číslo komplexně sdružené k z.\n\nKomplexní absolutní hodnota má všechny vlastnosti reálné absolutní hodnoty uvedené v rovnicích (1) až (10) výše.\n\nPro kvaternion \"h\" lze definovat jeho absolutní hodnotu neboli normu jako formula_23\n\nKvaterninon v algebraickém tvaru \"h=a+bi+cj+dk\" má normu formula_24\n\nAbsolutní hodnota (častěji norma) nebo délka vektoru z trojrozměrného euklidovského prostoru formula_25 je dána výrazem formula_26\n\nPomocí souřadnic vektoru formula_27 v ortonormální bázi je jeho norma dána výrazem\n\nformula_28\n\nDruhá derivace |x| podle x je nula všude kromě \"x=0\", kde neexistuje.\n\nNeurčitý integrál (primitivní funkce) funkce absolutní hodnoty je:\n\nformula_29 kde \"C\" je libovolná integrační konstanta.\n\nAbsolutní hodnota úzce souvisí s myšlenkou vzdálenosti. Jak bylo uvedeno výše, absolutní hodnota reálného nebo komplexního čísla je vzdálenost čísla od počátku (na reálné ose pro reálná čísla, v komplexní rovině pro komplexní čísla). Obecně je absolutní hodnota rozdílu dvou skutečných nebo komplexních čísel vzdálenost mezi nimi.\n\nStandardní eukleidovská metrika mezi dvěma body\n\nformula_30\n\na\n\nformula_31\n\nje v eukleidovském prostoru definována jako\n\nformula_32\n\nAbsolutní hodnotu rozdílu \"|a − b|,\" kde \"a\" i \"b\" jsou reálná čísla, lze vyjádřit jako\n\nformula_33\n\nZatímco absolutní hodnotu rozdílu \"|a − b|\", kde \"a\" i \"b\" jsou komplexní čísla\n\nformula_34 a formula_35 , pak\n\nformula_36\n\nformula_37\n\nformula_38\n\nReálné zobrazení formula_39 se nazývá metrika, jestliže splňuje tyto čtyři axiomy (pro libovolná formula_40):\n\nformula_41\n\nformula_42\n\nformula_43\n\nformula_44\n"}
{"id": "26119", "url": "https://cs.wikipedia.org/wiki?curid=26119", "title": "Jihlavský kraj", "text": "Jihlavský kraj\n\nJihlavský kraj byl správní celek, který vznikl 1. ledna 1949 na základě správní reformy z roku 1948 z částí jihozápadní Moravy a východních oblastí Čech, a v hrubých rysech se kryl s územím moderního kraje Vysočina. Jeho centrem bylo město Jihlava. Kraj měl rozlohu 6 651 km².\n\nNáležel k němu celý moderní okres Jihlava, téměř celý moderní okres Pelhřimov, většina území moderních okresů Třebíč a Žďár nad Sázavou, jižní polovina moderního okresu Havlíčkův Brod, východ a sever moderního okresu Jindřichův Hradec (především Dačicko), a okrajové části moderních okresů Kutná Hora, Benešov a Znojmo. Na východě sousedil s Brněnským krajem, na severu s Pardubickým krajem, na západě s krajem Pražským a Českobudějovickým, na jihu pak s rakouskou spolkovou zemí Dolní Rakousko.\n\n13 okresů: Dačice, Havlíčkův Brod, Humpolec, Jihlava, Kamenice nad Lipou, Ledeč nad Sázavou, Moravské Budějovice, Pacov, Pelhřimov, Třebíč, Třešť, Velké Meziříčí, Žďár.\n\n1. července 1960 bylo na základě další správní reformy území Jihlavského kraje přerozděleno mezi kraj Jihomoravský (většina území), Jihočeský (Dačicko a Pelhřimovsko), Východočeský (jižní polovina moderního okresu Havlíčkův Brod), a Středočeský (okrajové oblasti moderních okresů Kutná Hora a Benešov).\n\nOd 1. ledna 2000 patří většina území někdejšího Jihlavského kraje ke kraji Vysočina, jenž se do 30. května 2001 také nazýval Jihlavský kraj. Území v moderním okrese Jindřichův Hradec náleží i nadále k Jihočeskému kraji, okrajová oblast na severozápadě náleží nadále ke kraji Středočeskému, území v moderním okrese Znojmo náležejí i nadále k Jihomoravskému kraji.\n\n"}
{"id": "26134", "url": "https://cs.wikipedia.org/wiki?curid=26134", "title": "Slovenská literatura", "text": "Slovenská literatura\n\nSlovenská literatura je literaturou Slováků, ať už tvořících na Slovensku či v zahraničí, a také literaturou vzniklou na Slovensku. Je psána slovensky (v to počítaje všechny stupně vývoje spisovné slovenštiny, tedy i bibličtinu, západoslovenštinu a bernolákovštinu), ale také latinsky, staroslověnsky a česky. Okrajově též v maďarštině a němčině (např. rané verše Hviezdoslavovy).\n\nZa první písemné památky slovenské literatury lze považovat staroslověnské texty vzniklé od 60. let 9. století v době Velkomoravské říše, která zasahovala i na území dnešního Slovenska (tzv. Nitranské knížectví). Tak jako v českých zemích jsou tedy zakladateli slovenské vzdělanosti a slovenského písemnictví byzantští misionáři Cyril a Metoděj a jejich žáci (Kliment Ochridský, Gorazd ad.).\n\nOd 10. století se na Slovensku začíná objevovat latinská tvorba. K nejvýznamnějším památkám patří tzv. \"Nitriansky kódex\", který vznikl někdy okolo roku 1083.\n\nDruhou klíčovou památkou je \"Legenda o sv. Svoradovi a Benediktovi\", jejímž autorem byl učenec zoborského kláštera a pozdější mnich a opat benediktinského kláštera na Panonské hoře Maurus. Text sepsal asi roku 1064 (zemřel asi 1070). Jde o nejstarší latinskou legendu v celých Uhrách. Legenda je v próze, avšak má tři veršované úseky. Zabývá se slovenským prostředím (Zobor, Nitra, Skalka u Trenčína) a i oba hlavní hrdinové legendy - poustevníci Svorad a Benedikt - byli podle všeho etnickými Slováky.\n\nNejvýznamnější latinskou kronikou byla \"Chronica Hungarorum\", vyšla okolo roku 1488. Jejím autorem byl Ján z Turca.\n\nVe 14. století posílilo slovenskou vzdělanost založení univerzity v Praze. To vedlo k tomu, že se začaly objevovat některé texty v češtině, zejména tzv. městské knihy (např. \"Žilinská městská kniha\" z roku 1451). V zápisech těchto knih se ovšem počínají také již objevovat prvky jednotlivých slovenských nářečí, podle toho, z které oblasti Slovenska písař pocházel.\n\nRoku 1467 pak byla založena univerzita i v Bratislavě (\"Academia Istropolitana\"), což podnítilo rozvoj humanisticky orientované literatury. K humanistickým autorům, kteří psali latinsky, patřili Jakub Jakobeus (\"Gentis slavonicae lacrumae, suspiria et vota\" z roku 1642) či Ioannes Sambucus (\"Tirnauiae patriae meae arma\", 1653) a zejména pak Martin Rakovský, který došel asi nejdále v humanistickém kosmopolitismu. Jeho opus magnum \"O svetskej vrchnosti\" se vymyká z literatury své doby nejen tím, ale i motivicky - jde vlastně o první slovenskou sociologickou studii, byť veršovanou, v níž autor uvažuje o tom, jak by měla vypadat ideální obec, a jakou roli přitom hraje bohatství - dochází k závěru, že ideální občan je ten, který není ani bohatý, ani chudý.\n\nNěkteří autoři, povětšinou ti evangeličtí, zvolili češtinu: k nejvýraznějším talentům patřil Ján Silván, člen Jednoty bratrské, který vydal variace na biblické žalmy (\"Písně nové a na sedm žalmů kajících a jiné žalmy\"), ale psal i zcela osobitou lyriku (\"Piesne Jána Silvána\").\nK dalším takovým autorům patřil Eliáš Lányi. Ten krom česky psaných duchovních veršů také přeložil roku 1581 Lutherův \"Malý katechismus\", a to do první verze literární (spisovné) slovenštiny, které se říká bibličtina (měla v té době hodně českých prvků), čímž se velmi zasloužil o rozvoj slovenského jazyka. Tato kniha, nazývaná též \"Bardejovský katechizmus\", byla i první tištěnou knihou v mateřském jazyce na Slovensku.\n\nLze vzpomenout též Štefana Komodického (\"O Jágri a některých vítězích\", 1574) a Vavrince Benedikta z Nedožier, který se svými dvěma knihami české gramatiky velmi podílel na šíření češtiny jako slovenského literárního jazyka té doby. Tomu posléze napomohlo i to, že mnozí čeští protestanti po prohrané bitvě na Bílé hoře začali působit na Slovensku - k takovým autorům patří především Jiří Třanovský, který na Slovensku roku 1636 vydal protestantský kancionál \"Cithara sanctorum\".\nV éře humanistické a renesanční se také počíná rozvíjet drama (Pavel Kyrmezer, Juraj Tesák Mošovský).\n\nVýznamným mezníkem byl též rok 1635, kdy byla Petrem Pázmánym v Trnavě založena druhá slovenská univerzita. Tím vzniklo druhé epicentrum slovenské vzdělanosti, mnohem méně závislé na latinské a uherské kultuře. Právě na západním Slovensku začalo pronikat stále více slovenských slov do bibličtiny a takto se pozvolna rozvinula takzvaná západoslovenština, kterou lze po bibličtině považovat za druhou verzi spisovné slovenštiny. Výrazem tohoto posunu byl první latinsko-maďarsko-slovenský slovník, který vyšel roku 1648.\n\nPo roce 1650 hovoříme o barokní literatuře. Mezi renesanční a barokní literaturou však není ve slovenské literatuře tak výrazný předěl jako v české. Typické je spíše rozšiřování žánrového záběru (jež samozřejmě souvisí s rozšiřováním sociální základny literatury, o měšťanstvo). Objevuje se tak například memoárová a cestopisná literatura - k autorům těchto žánrů patřili Ján Simonides a Tobiáš Masník (\"Väznenie, vyslobodenie a putovanie Jána Simonidesa a jeho druha Tobiáša Masníka\"), Daniel Krman (\"Osudy krmanovskej rodiny\") či Štefan Pilárik (\"Los Štefana Pilárika\"). Vznikala i typicky barokní poezie, tu reprezentoval Peter Benický svými \"Slovenskými verši\" či Štefan Ferdinant Selecký (\"Obraz pani krásnej, perem malovaný\").\n\nMnohem větší předěl znamenal nástup osvícenství na počátku 18. století. Ten přinesl rozvoj odborné a filozofické literatury. K vrcholným představitelům slovenského osvícenství a největším slovenským myslitelům všech dob patřil Matej Bel. Byl zakladatelem vlastivědy v Uhersku, jeho záběr byl spíše renesanční (zabýval se filozofií, medicínou, přírodními vědami, lingvistikou i pedagogikou). Roku 1735 připravil koncept Uherské učené společnosti v Bratislavě, jejíž členové se měli pravidelně scházet, každý měsíc vypracovat nějakou studii a vydávat časopis \"Observationes Posonienses\" (\"Bratislavské pozorovania\"). Uskutečnila se dokonce přípravná schůze společnosti, ale projekt padl kvůli odporu jezuitů. První učená společnost na Slovensku, Slovenské učené tovarišstvo, nakonec vznikla až roku 1792.\n\nBelovým současníkem byl Pavel Doležal. K jeho významné studii \"Grammatica Slavico-Bohemica\" z roku 1746 napsal Bel předmluvu.\n\nPo Belovi druhým nejvýznamnějším slovenským osvícencem byl historik Adam František Kollár, od roku 1774 ředitel dvorní knihovny ve Vídni. Kollár založil studium slovanských dějin a patrně jako první použil pojem etnologie. Vydával významný vědecký časopis \"Privilegierte Anzeigen\" a navrhoval celou řadu společenských reforem, čímž bezprostředně inspiroval reformy Marie Terezie.\nS koncem 18. století a na začátku 19. století začíná proces slovenského národního obrození. Tak jako u jiných obrozeneckých hnutí, i to slovenské provázel zvýšený zájmem o národní dějiny, obrana národního jazyka a snahy po jeho zrovnoprávnění, což bylo logické vzhledem k silné maďarizační politice uherské vlády.\nU slovenského obrození vyvstal zpočátku do popředí specifický problém definitivního ustavení spisovné slovenštiny. V první generaci se hnutí rozštěpilo na dva hlavní proudy. Ten první tvořili katoličtí kněží, kteří se soustředili v novém semináři na Bratislavském hradě, založeném císařem Josefem II. s cílem vychovat generaci slovenských kněží, kteří by hájili josefínské reformy mezi slovenským lidem. Klíčovou osobností tohoto okruhu se stal Anton Bernolák, který přišel s novou formou spisovné slovenštiny, založené na západoslovenštině a částečně středoslovenském nářečí, s diakritickým pravopisem.\n\nDruhou klíčovou osobností Bernolákova okruhu byl Juraj Fándly, který v bernolákovštině publikoval první literární díla (\"Dúverná zmlúva medzi mňíchom a diáblom o prvních počátkoch, o starodávních, aj včúlajších premenách reholňíckích\"). Do stejné generace jako Bernolák a Fándly patřil další katolický kněz Jozef Ignác Bajza. Toho ovšem nemůžeme počítat zcela k bernálokovcům, byť přišel s pravopisem, který se od bernolákovštiny zase tolik nelišil. Byl to však muž velmi konfrontačního stylu a s bernolákovci se dostával do ostrých sporů (viz např. jeho pamflet \"Anti-Fándly\"). Byl také autorem ostrých epigramů a prvního slovenského románu \"René mládenca príhody a skúsenosti\".\n\nVedle bernolákovců a Bajzy ovšem působila v první obrozenecké generaci ještě druhá skupina autorů, vesměs evangelíků, kteří se domnívali, že vhodnější bude, když spisovnou formou slovenštiny bude čeština (přesněji bibličtina). K těmto autorům patřili Bohuslav Tablic, Juraj Palkovič a Augustín Doležal.\n\nTyto dvě koncepce převzala i další generace. Na češtinu hodlaly vsadit dvě výrazné osobnosti, které v českých zemích i působily - Pavel Jozef Šafárik a Ján Kollár. V češtině také oba napsali svá vrcholná díla (zejm. Kollárova \"Slávy dcera\"). Česky psal nejprve i Ján Chalupka, první významný slovenský dramatik (ovšem ten časem svou strategii pozměnil). Na bernolákovštinu vsadil naopak Ján Hollý, který také systematicky poukazoval na velkomoravské kořeny slovenské státnosti (eposy \"Svatopluk\" a \"Cyrillo-Methodiada\"). Nakonec se však ani jedna cesta neprosadila. Nová nastupující obrozenecká generace, zcela klíčová ve slovenských dějinách, učinila jinou volbu.\n\nV rodných listech mají všichni datum narození v rozmezí pár let 1811-1829. Jde možná o nejsilnější tvůrčí generaci v dějinách slovenského národa vůbec. Říká se jim obvykle generace štúrovská nebo také štúrovská škola, neboť v jejím čele stál, jako přirozená vůdčí osobnost, evangelík a Palkovičův žák Ľudovít Štúr. Okolo roku 1843 se rozhodl rozetnout vleklý spor o spisovnou formu slovenštiny. Nezvolil ani bernolákovštinu, ani češtinu. Bernolákovština byla totiž vnímaná jako katolická a čeština jako evangelická. Štúr žádal vytvořit slovenštinu, ke které by se mohli připojit katolíci i protestanté. Z těchto politických důvodů tudíž vypracoval vlastní formu psané slovenštiny založenou na středoslovenských nářečích. Šířit ji začal v novinách \"Slovenskje národňje novini\" a prostřednictvím spolku Tatrín. Někteří staří bardi obrozeneckého hnutí, zejména panslavisté Šafárik a Kollár, sice zuřili a na Štúra divoce útočili, ale Štúr dobře věděl, že potřebuje hlavně kompromis s domácími bernálokovci - a toho se mu podařilo, kolem roku 1850, dosáhnout. První tištěnou knihou v novém spisovném jazyce byl druhý ročník almanachu \"Nitra\" vydaný roku 1844.\n\nNyní bylo na literárních osobnostech štúrovské generace, aby na této základně vybudovali kulturní stavbu. Většinu děl těchto autorů můžeme přiřadit k romantismu. K nejtalentovanějším ze štúrovských romantiků patřil Janko Kráľ, autor slavné básně \"Zverbovaný\", asi nejradikálnější živel mezi štúrovci, kterého i Štúr pro jeho neklidnou povahu nakonec zavrhl.\n\nNeméně významným byl Andrej Sládkovič, jehož nejslavnější básnickou sbírkou byla \"Marína\", a který ovlivnil slovenskou kulturu i jako překladatel (Voltaira, Puškina aj.)\nTaké Samo Chalupka patřil ke štúrovským básníkům a vynikl tím, že napsal asi nejslavnější báseň slovenské literatury: \"Mor ho!\" Pojednává o tom, jak se římský císař střetne při dobývání Panonie se Slovany (Chalupka zde byl inspirován bojem panonských Limigantů s Římem, které, inspirován Šafaříkem, považoval za Slovany). Slované v tomto střetu reprezentují svobodomyslnost, mírumilovnost a demokracii, Řím pak dobyvatelství a autoritářství.\n\nJanko Matúška patřil stejně jako Janko Král ke Štúrovým žákům na evangelickém lyceu. Zatímco Král pro Štúrově propuštění z lycea na protest odešel, Matúška napsal bojovnou báseň \"Nad Tatrou sa blýska\". Ta se nakonec stala textem slovenské národní hymny. Konkurovat jí mohla pouze píseň \"Hej, Slováci\", kterou již roku 1834 sepsal, během návštěvy Prahy, další význačný štúrovec Samo Tomášik. Píseň byla později hymnou Slovenského štátu (1939-1945). Byla ale populární v mnoha dalších zemích (v českých zemích se nazývala \"Hej, Slované\") a stala se dokonce jugoslávskou a polskou hymnou.\n\nJán Botto sbíral lidové pověsti a na jejich základě psal i své romantické básně. Nejslavnější z nich nesla název \"Smrť Jánošikova\" a založila popularitu jánošíkovského příběhu v moderní slovenské kultuře. (Jánošíkovské téma později zpracoval prozaicky Viliam Pauliny-Tóth) Dalším významným sběratelem lidového slovesného umění byl Pavol Dobšinský (\"Úvahy o slovenských povestiach\", \"Slovenské povesti\", \"Prostonárodne slovenské povesti\"). Řadu slovenských pověstí sebrala a vydala také na Slovensku působící česká spisovatelka Božena Němcová.\n\nŠtúrovci nepěstovali příliš prózu, výjimkou byl Ján Kalinčiak a také Jozef Miloslav Hurban, zřejmě nejvýraznější prozaik mezi štúrovci (\"Od Silvestra do Troch kráľov\"). Byl též významným novinářem a ovšem sehrál zásadní roli v revoluci roku 1848, podobně jako Štefan Marko Daxner (formuloval \"Žiadosti slovenského národa\") a Michal Miloslav Hodža, první předseda Tatrína a účastník Slovanského sjezdu v Praze roku 1848. Hodža udělal i některé změny ve štúrovské slovenštině, Štúr je roku 1852 akceptoval a Martin Hattala je shrnul v \"Krátkej mluvnici slovenskej\".\n\nZ osobností poloviny 19. století, které nepřijaly štúrovskou reformu, vynikl Jonáš Záborský. Ovšem i on v závěru života musel převládající formu slovenštiny akceptovat.\n\nÚčast jádra slovenského obrození na poražené revoluci roku 1848 zkomplikovala kulturní rozvoj. Oživení nastalo až začátkem 60. let. Velkou roli v tom sehrál vznik Matice slovenské roku 1863. Po Tatrínu se právě matice stala rozhodující organizátorkou kulturního dění a reprezentantkou slovenského národa.\n\nV 70. a 80. letech 19. století vstoupila do literatury nová generace. Inspirovaly ji nové evropské literární proudy, byla v tomto ohledu mnohem kosmopolitnější než její předchůdci. Jedním z těchto proudů byl realismus. Jeho představitelem na Slovensku se stal zejména Martin Kukučín. Jeho román \"Dom v stráni\" přivedl k vrcholu žánr venkovského realismu. Také Svetozár Hurban-Vajanský patří k realistickým prozaikům, jeho vzorem byl především realismus ruský (naopak zavrhoval francouzský).\n\nV čele vývoje básnického stál Pavol Országh Hviezdoslav, jeden z nejvýznamnějších slovenských spisovatelů vůbec. Jeho poezie byla lyrická a zároveň společenská, v mísení těchto dvou rovin se stal skutečným mistrem. V závěru života sehrál i důležitou roli politickou, když silně agitoval za vznik slovensko-českého státu.\n\nNa konci 19. století přicházeli z Evropy impulsy modernismu. V poezii zdvihl rukavici především Janko Jesenský a Ivan Krasko, jehož dílo lze řadit k symbolismu. Jesenský ale psal i prózu, v ní ovšem zůstal věrný tradičnímu kritickému realismu, který obohacoval zejména o satirické prvky. Také Jozef Gregor-Tajovský si byl jist, že realismus se ještě zdaleka nevyčerpal a je pro prózu i na přelomu 19. a 20. století stále nejvhodnější.\n\nPo roce 1918 proniklo do slovenské literatury mnoho nových proudů a směrů, například novosymbolismus (Emil Boleslav Lukáč), vitalismus (Ján Smrek), poetismus (Valentín Beniak), ve 30. letech 20. století se v poezii rozvíjel surrealismus (Rudolf Fabry) a katolická moderna (Rudolf Dilong), v próze expresionismus (Ján Hrušovský), sociální román (Peter Jilemnický) a naturismus (Margita Figuli). Právě Jilemnickému a Figuli se dostalo největšího ohlasu i v zahraničí. Dětskou literaturu psal v této éře Jozef Cíger-Hronský. Janko Alexy byl píšícím malířem, jeho prózy byly především autobiografické.\n\nVe druhé polovině 20. století se nejvíce prosadili Ladislav Mňačko (\"Ako chutí moc\"), Milan Rúfus a Pavol Janík. Literaturu faktu povznesl na vysokou úroveň Vojtěch Zamarovský.\n\nPo roce 1989 vzbudily ohlas prózy Petera Pišťanka a Michala Hvoreckého.\n"}
{"id": "26147", "url": "https://cs.wikipedia.org/wiki?curid=26147", "title": "Pedro Almodóvar", "text": "Pedro Almodóvar\n\nPedro Almodóvar (* 25. září 1949 v Calzada de Calatrava v provincii Ciudad Real) je španělský režisér a scenárista. Má dvě sestry a mladšího bratra Augustína. Ten je producent a hrál několika Pedrových filmech. V roce 1987 spolu založili filmové studio El Deseo (tužba). Pedrovy snímky se těší mezinárodní popularitě u kritiků i „náročných“ diváků – film \"Vše o mé matce\" získal v roce 1999 Oscara za nejlepší neanglicky mluvený film, druhého Oscara obdržel Almodóvar v roce 2003 za scénář ke svému filmu \"Mluv s ní\", a to přesto, že ho španělská filmová akademie nenominovala v kategorii neanglicky mluveného filmu.\n\nDvě jeho filmové adaptace vyšly v česko-španělském vydání - Mluv s ní, Vše o mé matce. Dále mu vyšla jedna kniha s českým překladem - \"Patty Diphusa, Venuše záchodků\" (Garamond 2004, ISBN 80-86379-68-X), sbírka povídek nebo časopiseckých sloupků z 80. let a r. 1993 let psaných fiktivní pornoherečkou a toaletářkou, vyjadřující se i k filmovému byznysu.\n\n\n\n"}
{"id": "26154", "url": "https://cs.wikipedia.org/wiki?curid=26154", "title": "Internet Movie Database", "text": "Internet Movie Database\n\nInternet Movie Database (IMDb) je on-line databáze informací o filmech, televizních pořadech, hercích, herečkách, režisérech a všem ostatním, co s filmovou tvorbou souvisí.\n\nDatabáze vznikla ze seznamu udržovaného ve FAQ Usenetové skupiny rec.arts.movies. Koncem roku 1990 už seznam obsahoval přes deset tisíc položek, a Col Needham, jeden z účastníků skupiny, zveřejnil sadu UNIXových shell skriptů, umožňující jeho rychlé prohledávání.\n\nV roce 1993 bylo vytvořeno webové rozhraní pro přístup k databázi a zpřístupněna možnost doplňování informací e-mailem. Jak objem dat postupně rostl, provoz databáze začal být stále nákladnější, a tak byla v roce 1996 ve Velké Británii založena společnost \"Internet Movie Database Ltd\". Jejími podílníky byli administrátoři databáze, prostředky získávala z prodeje reklamy.\n\nNáklady ovšem stále stoupaly. Majitelé IMDb problém vyřešili roku 1998 prodejem celého podniku společnosti Amazon.com za podmínky, že její obsah zůstane volně přístupný na Internetu. Amazon od té doby databázi využívá jako informační zdroj, podporující prodej DVD a videokazet.\n\n"}
{"id": "26165", "url": "https://cs.wikipedia.org/wiki?curid=26165", "title": "Debata", "text": "Debata\n\nDebata je formalizovaný způsob vedení sporu, jehož prostřednictvím skupiny a jednotlivci diskutují, často v zájmu dosažení nějakého rozhodnutí. Principy debaty jsou zakotveny v jednacích řádech parlamentů, legislativních sněmů a podobných formálnějších setkání. Výsledek debaty může být stanoven hlasováním, usnesením rozhodčích, nebo kombinací obojího.\n\nV demokratických zemích jsou obvyklé předvolební debaty lídrů konkurenčních politických stran.\n\nSoutěžní debatování je soutěž studentů středních nebo vysokých škol, v níž se zpravidla dva týmy snaží přesvědčit rozhodčí o pravdivosti či nepravdivosti dané teze. Debatování má svůj původ v anglosaských zemích, ale díky podpoře nadace Open Society Fund George Sorose se rozšířilo do celého světa včetně zemí bývalého socialistického bloku.\n\nMezi přínosy soutěžního debatování patří zlepšení vyjadřovacích schopností, logického uvažování a argumentace (debatéři musí být schopni rozeznat a adekvátně reagovat například na logické klamy), schopnost práce s informacemi (při přípravě argumentačních linií a vyhledávání důkazů) stejně jako odstupu a nezaujatému pohledu na problémy (v průběhu turnajů mohou týmy zastávat libovolné pozice, což jejich členům může pomoci pochopit argumenty zastánců postojů, se kterými třeba osobně nesouhlasí).\n\nSoutěžní debata může mít mnoho formátů, které se liší počtem mluvčích, jejich rolemi a celkovým zaměřením debaty.\n\nFormát je pojmenován po anglickém filosofovi rakouského původu Karlu Popperovi, který se proslavil svým dílem o otevřené společnosti.\n\nV debatě soutěží dva tříčlenné týmy, které se přou o platnost daného kontroverzního výroku – teze. Řečníci \"afirmativního\" týmu mají právo podat definici a říct tak jak tezi chápou a o čem se tedy bude debatovat. (Například u teze \"„Mírové soužití islámského světa a západní civilizace je možné“\" je žádoucí vyložit, co se přesně rozumí islámským světem, západní civilizací, a co je jejich mírové soužití.) Afirmativní tým dále musí předložit argumenty, které v mezích definic podporují platnost teze. Úkolem \"negativního\" týmu je platnost předložených argumentů zpochybnit, a doložit, že tezi nepodporují.\n\nŘečníci obou stran se střídají, mezi projevy si mohou oba týmy brát čas na přípravu (afirmace celkově 5 minut, negace 7 minut). Po prvních dvou řečích obou týmů mají soupeři možnost řečníkovi klást \"křížové otázky\", jimiž si mohou urovnat případné nejasnosti, eventuálně poukázat na nedostatky v argumentaci. Úkolem posledních mluvčích není dále rozvíjet linie svého týmu, ale shrnout celkový průběh debaty (a zdůvodnit, proč právě jejich tým odvedl svou práci lépe).\n\nO výsledku debaty rozhoduje jeden nebo více rozhodčích na základě kvality a váhy předložených argumentů, resp. jejich vyvrácení.\n\nDebatní formát Karl Popper se v Česku používá v debatních klubech na středních školách a v celostátní soutěži \"Debatní liga\" (v češtině a v angličtině). Na mezinárodní úrovni se v tomto formátu soutěží na akci \"IDEA Youth Forum\".\n\nParlamentní debata vychází ze zvyků v britském parlamentu. Nejvýraznějším z toho pramenícím prvkem jsou tzv. \"faktické poznámky\", nahrazující křížové otázky. Faktická poznámka umožňuje debatérům vstupovat s námitkami nebo doplňujícími otázkami přímo do soupeřovy řeči. To, spolu s absencí času na přípravu před řečí, dodává parlamentní debatě větší dynamiku a zároveň ji činí náročnější na postřeh a improvizační schopnosti účastníků.\n\nV Česku se praktikuje tzv. \"Britská parlamentní debata\", v níž debatují čtyři dvoučlenné týmy: první, druhá vláda a první a druhá opozice. Oproti formátu Karl Popper jsou teze formulovány volněji a od prvního vládního týmu se očekává, že si najde nějaký problém, který s tezí souvisí, a navrhne politiku, která jej bude řešit. Řečníci první opozice mají za úkol tuto politiku zpochybnit, mohou i přinést vlastní alternativu. Úkolem druhé vlády je obhajovat plán, navržený první vládou, ale současně jej ještě o „něco nového“ rozšířit, aby se tak v debatě odlišila. Druhá opozice má na toto rozšíření opět reagovat.\n\nWorld style se používá na mezinárodních středoškolských turnajích, z nichž nejvýznamnější je World Schools Debating Championship – cosi jako debatní mistrovství světa. V České republice pak druhý největší turnaj touto formou na světě, Mezinárodní debatní turnaj Heart of Europe, který pořádá Česká debatní společnost, z. s.\n\nFormát obsahuje prvky jak z debaty Karl Popper, tak i z parlamentního stylu: debatují dva tříčlenné týmy, používají se ale faktické poznámky a debatéři si nemohou brát čas na přípravu. Postup argumentace není tak formalizovaný jako v KP, ale ani tak volný jako v debatě parlamentní. Kromě tří hlavních řečí má vždy vybraný člen každého týmu na konci kratší závěrečnou \"reply speech\", v níž by měl shrnout argumentaci své strany.\n\nMezi další debatní formáty patří:\n\n\n"}
{"id": "26167", "url": "https://cs.wikipedia.org/wiki?curid=26167", "title": "Dub u Houšků", "text": "Dub u Houšků\n\nDub u Houšků je památný strom v obci Dobřív jihovýchodně od Rokycan. Přibližně dvěstěletý dub letní (\"Quercus robur\") roste na dvoře rekreační usedlosti č. e. 95 (na tabulce E95) za areálem památkově chráněné usedlosti \"U Kolářů\" nedaleko návsi, jižně od říčky Klabavy v nadmořské výšce 420 m. Obvod jeho kmene měří 282 cm a strom dosahuje do výšky 21 m (měření 1994). Chráněn od roku 1985 pro svůj vzrůst a jako krajinná dominanta.\n\n"}
{"id": "26168", "url": "https://cs.wikipedia.org/wiki?curid=26168", "title": "Dub u Burýšků", "text": "Dub u Burýšků\n\nDub u Burýšků je památný strom v obci Dobřív jihovýchodně od Rokycan. Dub letní (\"Quercus robur\") roste spolu s dalším velikánem ve svahu na dvoře za roubenkou čp. 32 v nadmořské výšce 400 m, na pravém břehu říčky Klabavy. Obvod jeho kmene měří 320 cm a strom dosahuje do výšky 15 m (měření 2005). Dub je chráněn od roku 1997 pro svůj vzrůst, věk a jako krajinná dominanta.\n\n"}
{"id": "26169", "url": "https://cs.wikipedia.org/wiki?curid=26169", "title": "Laiblova lípa", "text": "Laiblova lípa\n\nLaiblova lípa byl památný strom v Dobřívě, obci jihovýchodně od Rokycan. Přibližně pětisetletá lípa malolistá (\"Tilia cordata\") rostla na zahradě u domu čp. 36 na severním okraji vsi, v nadmořské výšce 450 m. Měla žebernatý kmen, který se větvil na pět hlavních větví a tvořil mohutnou a širokou korunu. Kmen byl u paty dutý, dutiny v hlavních větvích byly zastřešeny. Obvod jejího kmene měřil 705 cm a koruna dosahovala do výšky 30 m (měření 2005). Lípa byla chráněna od roku 1995 pro svůj vzrůst a věk.\n\nV roce 2000 byla lípa poškozena zásahem blesku do jedné z kosterních větví. Úder blesku způsobil spirální prasklinu zasažené větve, která dosáhla až k hlavní dutině kmenu. Havarijní stav stromu byl vyřešen pokácením poškozené části stromu. Podvečer 29. července 2013 se Rokycanskem prohnaly bouřky a nárazový vítr vylomil kosterní větvě Laiblovy lípy s výjimkou jediné. V roce 2015 zbývalo z lípy jen torzo kmene.\n\n\n"}
{"id": "26170", "url": "https://cs.wikipedia.org/wiki?curid=26170", "title": "Alej u náhonu", "text": "Alej u náhonu\n\nAlej u náhonu je chráněné stromořadí v obci Dobřív jihovýchodně od Rokycan. Alej 16 přibližně třistaletých lip malolistých (\"Tilia cordata\") roste u náhonu, kterým teče voda od vodního hamru pod Huťským rybníkem zpět do říčky Klabavy, na pravém břehu v nadmořské výšce 420 m. Obvod kmenů měří 140–327 cm, výška stromů je v rozmezí 20–22 m (měření 2005). Stromy jsou chráněny od roku 1985 jako krajinná dominanta.\n\n"}
{"id": "26171", "url": "https://cs.wikipedia.org/wiki?curid=26171", "title": "Neutralita", "text": "Neutralita\n\nNeutralita (z lat. \"neutralis\" – nikomu nenáležící) je pojem mezinárodního práva vyjadřující, že stát není členem žádného z válčících bloků a může tedy spolupracovat s oběma.\n\nNeutralitu upravuje pařížská deklarace z roku 1856, V. haagská úmluva z roku 1907 (neutralita v pozemní válce) a XIII. haagská konvence z roku 1907 (neutralita v námořní válce). Dočasně neutrální bylo Rakousko za krymské války či Švédsko za druhé světové války. K neutrálním evropským zemím dnes patří Irsko, Rakousko, Švédsko, Finsko, Malta a Švýcarsko.\n\nJe sporné, zda stát může neutralitu vyhlásit jednostranně jako Belgie nebo Norsko před druhou světovou válkou. Standardní členství v OSN neutralitu znemožňuje, neboť každý členský stát je povinen se podřídit rezoluci Rady bezpečnosti.\n\nZnepřátelené strany nemohou vpadnout na neutrální území a jakékoliv podobné snahy nejsou kompromisem neutrality.\n\nNeutrální moc musí zabránit vojskům znepřátelených stran vstoupit na své území. Rozdíl je u prchajících válečných vězňů.\nArmády válečných stran v neutrálním státě nemohou nabírat vojáky, ale obyvatelé mohou jít do zahraničí a tam narukovat.\nArmádní vybavení (osoby ani materiál) znepřátelených stran nemohou být převáženy přes neutrální území. Rozdíl je u zraněných osob.\nNeutrální mocnost může zásobovat komunikačními zařízeními válečné strany (zprostředkovávat), ale nemůže zásobovat válečným materiálem , ačkoli není třeba se vyhýbat exportu takového materiálu.\n\nVálečná loď (námořnictva) může použít neutrální přístav (přístav neutrálního státu) na max. 24 hodin, ačkoliv domácí strana (přístavu) si může zavést rozdílné omezení. Výjimky jsou při nutných opravách, kde je povoleno minimum času potřebného k tomu, aby se plavidlo vrátilo na moře , nebo pokud je v přístavu i plavidlo opačné znepřátelené strany. Tehdy musí mít 1 loď náskok 24hodin.\n\nVálečná loď jedné strany zajata druhou stranou ve vodách neutrální mocnosti musí být vydána druhou stranou neutrálnímu státu, což se váže i na posádku dané lodě.\n\nPrototypem neutrálního státu je Švýcarsko, jehož permanentní neutralita je mezinárodně uznána.\n\nOd dob studené války je však – ostatně jako i u jiných zemí, viz např. Francie, SSSR, Velká Británie – kritizována jeho spolupráce s nacistickým Německem. U Švýcarska jsou uváděny: uzavírání hranic před uprchlíky, vracení Židů zpravidla od hranic, vydávání majetku Židů pod nacistickým tlakem, zatajení a přivlastnění si bankovních kont Židů, kteří zahynuli při holocaustu.\n"}
{"id": "26173", "url": "https://cs.wikipedia.org/wiki?curid=26173", "title": "Pavlík Morozov", "text": "Pavlík Morozov\n\nPavlík Morozov, vlastním jménem Pavel Trofimovič Morozov, (rusky \"Павел Трофимович Морозов\", 14. listopadu 1918 Gerasimovka, Rusko – 3. září 1932 Gerasimovka, Sovětský svaz) byl ruský chlapec, z nějž sovětská propaganda vytvořila prototyp prosovětského hrdiny a mučedníka.\n\nPodle podání sovětské propagandy Pavlík Morozov udal svého otce úřadům jako kulaka. Jeho otec byl pak poslán do Gulagu a Pavlík Morozov byl brutálně zavražděn vesničany.\n\nPavlík Morozov pocházel z chudé rodiny, žijící v nynější Sverdlovské oblasti, a byl předsedou základní organizace Mladých pionýrů ve vesnické škole. Byl komunistickou propagandou vykreslován jako fanatický stoupenec kolektivizace. Jeho otec byl oblíbeným předsedou místního sovětu a odpůrcem násilného združstevňování. Pavlík ho udal bezpečnostním úřadům a před soudem vypovídal o tom, že jeho otec falšoval dokumenty a podporoval kulaky. Rovněž obvinil své sousedy, že skrývali vypěstované obilí a neplnili státní dodávky v patřičné výši.\n\nPřípad Pavlíka Morozova byl symbolem protikladu křesťanské („Cti otce svého a matku svou“) a stalinské komunistické morálky („Buď bdělý a ostražitý“). Po celé období komunismu byl oficiálně dáván za vzor sovětským dětem i dětem v ostatních komunistických satelitech Sovětského svazu, jeho životopis od Vitalije Gubareva patřil mezi nepominutelnou školní četbu.\n\nZa Gorbačova byly údajně odtajněny spisy, které odhalují skutečný příběh, podle nějž Pavlíkův dědeček ukrýval v lese saně, které mu chtěl sovchoz zabavit, a Pavlík tento úkryt hlídal. Saně však chtěl ukrást též kdosi jiný, kdo hlídajícího Pavlíka zabil. Pavlík byl údajně slabomyslný.\n\nJurij Družnikov, který byl průkopníkem v boření sovětského mýtu, přišel s tezí, že Pavlíka nezabili rozhořčení vesničané ani zloději, ale zabiják sovětské tajné policie OGPU Spiridon Kartašov (ve spolupráci s Pavlíkovým nevlastním bratrem Ivanem Potupčíkem, kandidátem bolševické strany) na pokyn šéfa OGPU a pravděpodobně se Stalinovým vědomím. Jiní publicisté a historici (např. Vladimír Bušin v listu Zavtra či britská historička Catriona Kelly v díle \"Comrade Pavlik: the rise and fall of a Soviet boy hero\", Granta, 2005) této teorii oponovali.\n\nPodle pořadu BBC o Pavlíkovi Morozovovi se věc měla tak, že Pavlík vůbec nefiguroval v procesu se svým otcem, protože v době, kdy byla zatčena a souzena skupina Morozov a spol. za padělání dokladů, Morozov starší již žil jinde – odešel od rodiny a nastěhoval se k jiné ženě ve vsi. Pavlík Morozov jako nejstarší muž v domácnosti se staral o hospodářství (a předpubertální děti berou úkoly vážně). Pavlík se dostal do sporu se svým dědem, který chtěl zpět polnosti, které kdysi dal svému synovi – otci Pavlíka. K hádce došlo na veřejnosti a Pavlík dědův požadavek příkře odmítl s tím, že by rodina přišla o obživu. Děd se urazil a Pavlíka zavraždil. Oba soudní spisy dosud existují, oba případy byly řešeny odděleně a profesionálně, propagandistická pověst je pravdivá jen v tom, že Morozov starší byl odsouzen za padělání dokladů a Pavlík byl zabit svým dědem.\n\n"}
{"id": "26182", "url": "https://cs.wikipedia.org/wiki?curid=26182", "title": "Neutralita (rozcestník)", "text": "Neutralita (rozcestník)\n\nNeutralita může označovat:\n\n"}
{"id": "26185", "url": "https://cs.wikipedia.org/wiki?curid=26185", "title": "Berkeley", "text": "Berkeley\n\nBerkeley je město v USA, v Kalifornii v Sanfranciském zálivu. Má asi 105 000 obyvatel. Nachází se zde známá Kalifornská univerzita v Berkeley a jaderné výzkumné ústavy.\n\nVe městě se nachází mnoho historických sbírek a nespočet muzeí. San Francisco je sice považováno za nejliberálnější město USA, ale je to Berkeley, která díky levicové politice, politickým aktivitám a hlavně místní atmosféře určuje směr. Toto na kopcích vzrostlé město na východní straně zálivu je od San Franciska vzdáleno 20 minut jízdy BARTem (Sanfranciskou podzemní dráhou).\n\nStanice metra BART se nachází na Shattuck Avenue, hlavní třídě centra Berkeley. Severní část Shattuck a ulice Cedar se nazývá Gourmet Ghetto, kde najdete restauraci Chez Panisse, která se chlubí přízviskem rodiště kalifornské kuchyně.\n\nBerkeley za svoji pověst vděčí dlouholetému radikalismu, který bují hlavně na akademické půdě Kalifornské univerzitě v Berkeley (UCB), první univerzitě v Kalifornii.\n\nByla to právě UCB, na níž v raných 60. letech 20. století začínalo hnutí Free Speech Movement, kde byly organizovány první protesty proti válce ve Vietnamu a kde byl použit na demonstrující národní gardou slzný plyn na příkaz Ronalda Reagana, tehdejšího guvernéra Kalifornie.\nPočátky univerzity sahají do dob, kdy chtěla anglická protestantská církev na západním pobřeží po vzoru španělských misionářů zavést výuku křesťanství. Křesťanská univerzita byla otevřena roku 1850, ale církev měla málo prostředků na její provoz a tak ji převzala díky zlatu zbohatlá státní správa a roku 1973 byla otevřena Kalifornská univerzita. UCB byla navržena pro 5000 studentů, dnes jich má pod svými křídly 30000.\n\nNa Sproul Plaza studenti organizovali své akce. Na tomto náměstí i dnes stojí stánky poskytující informace týkající se ekologie, sociálních věcí a politiky.\nDalším důležitým místem dění v 60. letech byla Telegraph Avenue, na kterou narazíme, budeme-li procházet Bancroft Way. Je obklopená knihkupectvími, restauracemi, pekárnami a kavárnami, a jako taková je výborným místem pro poznání dnešního studentského života na Berkeley.\n\nKalifornská univerzita patří mezi nejznámější a vědecky nejúspěšnější university na světě. Například ve světě počítačů díky několika projektům:\n\n\nSice si nemůžete půjčit nějakou knihu v Bancroft Library, zato si zde ale můžete prohlédnout hroudu zlata z roku 1849, údajně jedna z těch které odstartovaly zlatou horečku nebo obdivovat nástěnné malby průkopníků Kalifornie. V knihovně je uložena sbírka 44 milionů knih a rukopisů včetně zásoby deníků, dopisů a publikací Marka Twaina.\nV elegantní knihovně Doe Library se nachází sekce Map Room, kde se skrývá vše o čem každý kartograf sní. Další dveře vedou do Morrison Library, kde každý nejradši popadne noviny a rozvalí se na pohodlný gauč.\n\n\n"}
{"id": "26201", "url": "https://cs.wikipedia.org/wiki?curid=26201", "title": "Skříňový kotel", "text": "Skříňový kotel\n\nSkříňový kotel je speciální typ kotle, připomínající skříň s dvojitými stěnami. Je součástí většiny lokomotivních parních kotlů.\n\nSkříňový parní kotel se vyvinul z původních kotlů plamencových. Obvykle na něj navazuje válcový kotel. \n\nJe tvořen dvojitými kotlovými stěnami a má přibližně tvar kvádru se zaoblenými hranami a chybějícím dnem. Je obvykle vyroben z oceli, ale vnitřní kotlové stěny byly často vyráběny i z mědi. V dolní části je kotel zakončen nožním rámem. Prostor uvnitř kotle se nazývá pec. \n\nProtože mezi kotlovými stěnami je uzavřena voda a pára pod vysokým tlakem, jsou rovné stěny zpevněny desítkami kotlových rozpěrek.\n\nPřední část kotle přechází v kotel válcový. Vnější stěny jsou na něj připojeny pomocí speciálně tvarovaných přechodnic, vnitřní stěna tvoří v těchto místech pecní trubkovnici, v níž jsou zaválcovány kouřové trubky procházející válcovým kotlem. V zadní stěně kotle je dvířkovnice a dvířka.\n\nK nožnímu rámu je upevněn rošt. Na roštu je rozprostřeno hořící palivo (nejčastěji uhlí).\n\nDo modernějších kotlů byl obvykle do prostoru pece zapracován varník, neboli termosifon. Je to dutá vestavba tvaru velké ploutve, která zvyšuje výhřevnou plochu kotle. Kromě varníku procházely prostorem pece i další varné trubky. \n\nSpolečně tyto vestavby pomáhaly nést šamotovou klenbu skříňového kotle. \nZ vnější strany jsou na skříňovém kotli vymývací otvory, uzavřené vymývacími víčky. V nejnižším místě bývá někdy na kotli odkalovací ventil.\n\n\n"}
{"id": "26202", "url": "https://cs.wikipedia.org/wiki?curid=26202", "title": "Enigma", "text": "Enigma\n\nEnigma byl přenosný šifrovací stroj (mechanismus), používaný k šifrování a dešifrování tajných údajů. Využíval se od počátku dvacátých let dvacátého století, nejdříve pro šifrování civilních zpráv, později jej začaly používat i armády a vlády některých zemí, například Německo ve druhé světové válce.\n\nŠifrovací stroj již roku 1932 prolomili polští kryptoanalytikové (Marian Rejewski) za pomoci informací od Francie, které je předal německý špion Hans-Thilo Schmidt. Po obsazení Polska Německem navázali na jejich práci pro nové stroje kryptoanalytikové britští pod vedením profesora Alana Turinga (po návštěvě Rejewského), kteří po větší dobu druhé světové války úspěšně četli tajné depeše nepřítele. Pro mylný názor, že jím vytvořené šifry jsou nerozluštitelné, používaly tento stroj a jeho menší modifikace i některé vlády ještě v 50. letech 20. století.\n\nTak jako ostatní na rotorech založené šifrovací stroje je Enigma kombinací elektrického a mechanického systému. Mechanický systém je složen z klávesnice, sady rotujících disků (rotory), jež jsou řazeny za sebou na jedné ose a krokového mechanismu, který otáčí postupně jedním nebo několika rotory s každým stiskem klávesy.\n\nŠifrování probíhá takto: po stisku klávesy se uzavře elektrický obvod. Proud prochází různými komponenty až se nakonec rozsvítí jedna z mnoha žárovek na panelu, čímž indikuje výsledné zašifrované písmeno.\nNapříklad při šifrování zprávy ANX… operátor nejdříve stiskne A, rozsvítí se třeba Z, potom Z bude prvním písmenem zašifrovaného textu. Poté operátor stiskne N a stejným způsobem pokračuje.\n\nPro bližší vysvětlení použijeme schéma na levém obrázku. Pro zjednodušení jsou zobrazeny pouze 4 komponenty od každé. Ve skutečnosti na panelu je 26 kláves, zdířek, vedení a žárovek. Proud teče z baterie (1) přes stisknuté dvoucestné tlačítko (2) k rozvodné desce (3), která umožňuje přeskupit zapojení klávesnice, do pevného vstupního kola (4), dále přes tři (Wehrmacht Enigma) nebo čtyři (Kriegsmarine M4) rotory (5). Potom vstupuje do reflektoru (6), který jinou cestou vrací proud zpět do rotorů (5) a vstupního kola (4). Dále postupuje přes zástrčku\n'S' (7), která je v našem případě propojená kabelem (8) do zástrčky 'D', a následně dalším dvoucestným spínačem k žárovce (9).\n\nRotory (nebo taky válce) jsou základem Enigmy.\n\nReflektor je v Enigmě proto, aby se dala zpráva šifrovat nebo dešifrovat stejným nastavením. Funkčnost je podobná jako u rotoru kromě otáčení (nepohybuje se).\n\nNa začátku dvacátých let 20. století byla Enigma vyráběna pro civilní trh. Později začala Enigmu užívat armáda, která na stroji udělala nejrůznější změny s ohledem na bezpečnost.\n\n23. února 1918 německý inženýr Arthur Scherbius si patentoval šifrovací stroj, který používal rotory. Následně s Richardem Ritterem založil firmu Scherbius & Ritter.\nNabízeli svůj stroj německému námořnictvu a ministerstvu zahraničí, ale nikdo o šifrovací stroj nejevil zájem. Patent tedy prodali firmě Gewerkschaft Securitas, která založila akciovou společnost Chiffriermaschinen AG.\n\nV roce 1923 Chiffriermaschinen AG vystavila stroj Enigma model A na kongresu Světové poštovní unie. Stroj byl velmi objemný a těžký a navíc obsahoval psací stroj. Jeho rozměry byly 65×45×35 cm a vážil okolo 50 kg. Podobné konstrukce byl i model B. Oba modely se lišily od následujících nejen velikostí, ale i kryptograficky, protože neobsahovaly reflektor.\n\nModel C byl menší a neobsahoval psací stroj. Místo něj se objevila písmena prosvětlená žárovkami, která četl operátor. Model C brzy vystřídal model D, který se hojně používal a od kterého se i posílaly vzorky do zahraničí (Švédska, Holandska, Anglie, Japonska, Itálie, Španělska, USA a Polska).\n\nPrvní vojenskou verzi dostalo německé námořnictvo. Funkschlüssel C, jak byla tato nová verze pojmenována, šla do výroby v roce 1925 a v následujícím byla uvedena do služby. Měla klávesnici s 29 znaky (A-Z a Ä, Ö, Ü), které byly uspořádány abecedně. Rotory měly 28 kontaktů (písmeno X obcházelo šifrovací mechanizmus a zůstávalo nezakódováno). Stroj používal 3 rotory, které se vybíraly ze sady 5. Reflektor mohl být zasazen ve 4 možných pozicích.\n\n15. června 1928 představila německá armáda svoji vlastní verzi Enigma G, která byla revidována v roce 1930 na Enigmu I., která je známa také jako verze Wehrmacht. Tato verze byla užívána nejen armádou, ale i dalšími vládními organizacemi, a to jak před, tak v průběhu druhé světové války. Hlavním rozdílem oproti komerční verzi bylo přidání rozvodné desky, která umožňovala prohození písmen na klávesnici, což zesílilo kryptografickou sílu stroje. Dále obsahovala pevný reflektor, a krokující vačky na rotorech byly přesunuty na nastavitelné prstence. V roce 1934 se dostala nová Enigma, označená jako Funkschlüssel M nebo M3, do námořnictva. Pro větší bezpečnost byla vybavena sadou 5 rotorů, z nichž se vybíraly libovolné 3.\n\nV prosinci 1938 armáda přidala 2 rotory do sady, takže bylo možno vybírat celkem z 5. Během roku 1938 námořnictvo přidalo do sady další 2 rotory a další v roce 1939. Na výběr tedy námořnictvo mělo celkem 8 rotorů. V srpnu 1935 začalo Enigmu používat také letectvo. 1. února 1942 byla do námořnictva zavedena nová verze se 4 rotory, jež byla nasazena na ponorkách. Tato verze byla označována jako M4. Reflektor byl zúžen a do vzniklého prostoru mohl být umístěn čtvrtý úzký rotor.\n\nPro komunikaci na vyšší úrovní se používala také Enigma II s 8 rotory. Ve službě však nebyla dlouho, protože byla nespolehlivá a často se zasekávala.\n\nNěmecká tajná služba Abwehr měla model Enigma G. Tato varianta byla vybavena 4 rotory s několika zuby na každém z nich. Kromě toho měla počitadlo, které se zvyšovalo s každým stiskem klávesy. Tento stroj měl přezdívku „počitadlo“ (Zählwerk).\n\nEnigma nebyla dokonalá, zvlášť poté, co se jí zmocnili Západní Spojenci; umožňovala jim záhy dekódovat německé zprávy. To se ukázalo velmi výhodné především v bitvě o Atlantik, neboť německé ponorky komunikovaly za pomoci Enigmy a vlastně tak přímo sdělovaly britským radiovým odposlouchávačům klíčové informace potřebné pro to, aby byly dopadeny.\n\nPočet vyrobených strojů se odhaduje na 100 000. Po konci druhé světové války spojenci prodali ukořistěné stroje do rozvojových zemí. Jelikož se Britům podařilo utajit, že jsou schopni šifry Enigmy luštit, byla používána ještě v 50. letech jak ona sama, tak její mírné modifikace, a to nejen v rozvojových zemích, ale například i v SSSR, což poskytlo britské špionáži velké výhody. Třicet přístrojů Britové v roce 1948 darovali také nově vzniklému Izraeli. Díky britsko-židovskému matematikovi z Turingova týmu, který po válce do Izraele přesídlil a jemuž bylo známo, že Britové dokáží šifru prolomit, však nebyly v armádě nikdy nasazeny.\n\n\n"}
{"id": "26203", "url": "https://cs.wikipedia.org/wiki?curid=26203", "title": "Fytoestrogen", "text": "Fytoestrogen\n\nFytoestrogeny jsou vícesytné fenoly strukturou podobné steroidním hormonům, které lze nalézt v některých rostlinách, například v sojových bobech.\n\nPolemika se vede o roli fytoestrogenů, neboť některé studie naznačují spojitost fytoestrogenů s rakovinou prsu, podle jiných by fytoestrogeny naopak mohly mít ochranný účinek. \n\nDiskutuje se o možnosti fytoestrogeny nahradit estradiolem při hormonální regulaci některých procesů v ženském organismu. Jejich příjem v potravě je považován za určitých okolností za vhodnější alternativu proti podávání estradiolu jako léku. Léčba estradiolem (používá se jako prevence proti osteoporóze) je totiž podezřívána z určitých negativních účinků, konkrétně ze zvyšování pravděpodobnosti vzniku rakoviny prsu, rakoviny děložní sliznice, infarktu a mozkové mrtvice.\n\n\n\n"}
{"id": "26205", "url": "https://cs.wikipedia.org/wiki?curid=26205", "title": "Novosibirsk", "text": "Novosibirsk\n\nNovosibirsk (, do roku 1925 Novonikolajevsk) je ruské město na řece Ob v jihovýchodní části Západosibiřské roviny, administrativní centrum Sibiřského federálního okruhu a Novosibirské oblasti. Žije zde obyvatel.\n\nJakožto třetí největší město v Rusku a největší město Sibiře je významným obchodním, kulturním, průmyslovým, dopravním a vědeckým centrem, ačkoliv bylo založeno teprve roku 1893 v souvislosti s výstavbou Transsibiřské magistrály.\n\nSoučasný znak Novosibirsku vzniknul roku 2004 drobnými úpravami znaku z roku 1993. Je tvořen zeleno-stříbrným heraldickým štítem, rozděleným šikmou modrou linkou, představující řeku Ob. Zleva doprava se táhne stříbrno-zelená tenká linka, znamenající Transsibiřskou magistrálu. Zlatý půlkruh přes řeku symbolizuje železniční most přes Ob, díky kterému město vzniklo.\n\nNad štítem se nachází hradební koruna s pěti zuby. Štítonoši jsou zde černí soboli s červenými jazyky, stříbrnými nosy, očima a spáry. Podnoží je tvořeno stužkou se stejným motivem jako na štítu, uprostřed doplněno červeným lukem se dvěma zkříženými šípy.\n\nSoboli a luk s šípy jsou převzaty z historického znaku Sibiřské gubernie.\n\nVlajka Novosibirsku vznikla v roce 1993. Je tvořena zeleným a bílým polem, rozděleným šikmou modrou linkou, představující řeku Ob. Zelené pole symbolizuje zdraví a přírodní bohatství Sibiře, bílé pole čistotu s sibiřské sněhy. Poměr stran činí 2:3.\n\nPrvním ruským osídlením na území dnešního Novosibirsku byl \"Nikolský pogost\", později nazvaný \"Krivoščokovo\". To se nacházelo na levém břehu Obu, asi 3 kilometry od ústí Iňy. Podle encyklopedie Brockhause a Efrona žilo roku 1893 v Krivoščokově 685 obyvatel, fungovala zde základní škola a říční přístaviště.\n\nKdyž padlo roku 1893 rozhodnutí, že přímo přes Krivoščokovo povede \"Velká sibiřská cesta\", jak se původně říkalo Transsibiřské magistrále, obyvatelé se museli přestěhovat. Část z nich odešla na pravý břeh Obu, kde založili vesnici \"Krivoščokovskij Vysjolok\". Právě v ní si 12. května 1893 rozbila tábor první skupina dělníků, kteří přišli stavět železniční most. Toto datum je dnes považováno za datum založení města.\n\nVesnice vysídlenců brzy splynula s kolonií stavitelů. 10. ledna 1904 potom car Mikuláš II. nařídil vystavět na tomto strategickém místě neújezdní město \"Novonikolajevsk\" (název odvozen od carova jména \"Mikuláš\", rusky \"Nikolaj\").\n\n24. května 1909 vypukl veliký požár, který trval několik dní. Zničil 794 domů, více než 6 tisíc lidí zůstalo bez střechy nad hlavou a celkové škody dosáhly 5 milionů rublů ve zlatě. Krátce po požáru ještě vypukla epidemie tyfu.\n\nV roce 1912 zavedla místní samospráva povinnou školní docházku (ta byla v celém Ruském impériu zatím pouze v Jaroslavli).\n\nOd roku 1909 speciální komise řešila, z jakého bodu na Transsibiřské magistrále vystavět odbočku na Altaj do Semipalatinsku (dnes v Kazachstánu). Starosta Vladimir Žernakov věnoval mimořádné úsilí tomu, aby se novou křižovatkou stalo právě jeho město. To se mu nakonec podařilo, a rok 1912 se tak stal pro Novonikolajevsk osudovým, protože nezůstal tuctovým městem založeným při výstavbě Magistrály, ale změnil se ve velmi důležitou dopravní křižovatku.\n\nNyní nastal překotný rozvoj. Stavba trati Novonikolajevsk - Semipalatinsk nebyla v roce 1915 ještě ani dokončena a již zde žilo 70 tisíc obyvatel a fungovalo 7 bank. Symbolem tohoto období se stala kaple svatého Mikuláše, vysvěcená v prosinci 1914.\n\nPo únorové revoluci proběhly volby do městského Národního shromáždění. Paralelně byl založen Sovět dělnických, vojenských a rolnických delegátů. 27. prosince 1917 vtrhnul do budovy městské správy vojenský oddíl pod vedením Alexandra Iosifoviče Petuchova - moc ve městě se tak převzal místní sovět. Stejně jako v jiných městech pod kontrolou bolševiků, i zde záhy vypukl rudý teror. Ten se nezaměřoval pouze na buržoazii, ale i na bývalé politické spojence (revolučně orientované politické strany), kteří nyní bolševikům překáželi.\n\n26. května 1918 však obsadil Novonikolajevsk 7. střelecký pluk československých legií \"Tatranský\" pod vedením kapitána Radoly Gajdy. Při bojové operaci jim pomáhali také členové místního protibolševického odboje. Zároveň lidové povstání v Tomsku svrhlo guberniální bolševický sovět a byl vyhlášen záměr vytvořit nezávislou Sibiřskou oblast, v jejímž čele měl stanout představitel protimonarchistické univerzitní inteligence Grigorij Nikolajevič Potapin. 28. května přijel do Novonikolajevska plukovník Grišin-Almazov, který se představil jako velitel Západosibiřského vojenského okruhu republiky Autonomní Sibiř. Vojenská správa Novonikolajevska nechala 4. června 1918 bez soudu zastřelit představitele městského bolševického sovětu za zvěrstva, kterých se dopustili. 30. června předal Západosibiřský komisariát své kompetence Dočasné sibiřské vládě (pod vedením Vologodského), která vládla z Tomska a Charbinu. Vojensky v této době město stále ovládali českoslovenští legionáři. V listopadu 1919 Autonomní Sibiř padla, vojska 5. Tuchačevského Rudé armády dobyla Omsk (po uzavření \"dohody\" s československými legionáři o odchodu do Vladivostoku) a zanedlouho vojska Sibiřské armády složila zbraně. Tomsk a Novonikolajevsk padly po 20. prosinci 1919, po přesunu legií k Irkutsku.\n\nNa jaře 1920 zbylo v Novonikolajevsku pouze asi 20 tisíc obyvatel, nefungovaly zde téměř žádné instituce, vlaky nejezdily, lidé hladověli. Zpočátku zde byl umístěn Leninem zřízený orgán vojenské diktatury na Sibiři \"Sibrevkom\" a Novonikolajevsk se tak stal centrem Tomské gubernie. Zanedlouho však došlo k tzv. západosibiřskému povstání proti bolševikům (1921-1922), které požadovalo socialistickou revoluci bez bolševiků a Komunistické strany Ruska. Vážně hrozilo, že povstalci zaútočí na město, Sibrevkom byl proto promptně evakuován do Tomska a Novonikolajevsk přišel o status guberniálního města.\n\nNovonikolajevsk však byl stále důležitým dopravním uzlem, Celoruský ústřední výkonný výbor RSFR proto 13. června 1921 rozhodl, že z Novonikolajevska se stane dělnické administrativně-politické centrum. Na úkor části Tomské a Omské gubernie vznikla nová Novonikolajevská gubernie. Do jejího hlavního města se přesunul Sibrevkom, z Omska byly přestěhovány orgány Ruské komunistické strany, včetně redakce novin Sovětská Sibiř. Význam Novonikolajevska ještě vzrostl v roce 1925, kdy se stalo hlavním městem nově zřízeného Sibiřského kraje, který zahrnoval bývalou Tomskou, Omskou, Novonikolajevskou, Altajskou a Jenisejskou gubernii a také Ojrotskou autonomní oblast.\n\nV prosinci 1925 probíhal 1. sjezd sovětů Sibiře, kde byla řešena otázka přejmenování města, nesoucího jméno svrženého cara. Již 10. 12. 1925 informovaly noviny Sovětská Sibiř o přejmenování Novonikolajevska na Novosibirsk, ačkoliv celá věc ještě nebyla oficiálně zcela schválena. Název města otiskli i s pravopisnou chybou, kterou rolničtí delegáti na sjezdu učinili - správně by se podle tehdejších pravidel měl název Novosibirsk zapisovat se spojovníkem (\"Ново-Сибирск\"). Celoruský ústřední výkonný výbor sice již v únoru následujícího roku tuto chybu opravil a příslušný zákon z března uváděl Novosibirsk se spojovníkem, původní chybná verze se však již stačila uchytit a název se spojovníkem se tak prakticky nikdy nepoužíval.\n\nVelmi záhy po přejmenování nastal doslova raketový rozvoj města, které proto na konci 20. let Anatolij Lunačarskij označil za sibiřské Chicago. Roku 1930 bylo rozšířeno i na levý břeh Obu, v témže roce se také stalo centrem nově zřízeného Západosibiřského kraje. V této době zde vznikala řada vynikajících konstruktivistických staveb (např. budova Státní banky z roku 1930). Mnohé z nich však byly po roce 1932 přestavěny či přeprojektovány ve stylu socialistického realismu. To je případ i Paláce vědy a kultury, jednoho ze symbolů města, které vznikalo v letech 1931-1941 (dnes Novosibirské státní akademické divadlo opery a baletu). Zatímco teprve v polovině 20. let se počet obyvatel přehoupl přes hranici 100 tisíc, již na konci 30. let zde žilo přes 400 tisíc obyvatel.\n\nOd roku 1937 byl Západosibiřský kraj rozdělen na Novosibirskou oblast a Altajský kraj (z nichž se ještě později vydělila Kemerovská oblast a Tomská oblast).\n\nV roce 1936 zde byl otevřen Letecký závod č. 153 (později Novosibirský letecký závod V. P. Čkalova), který se specializoval na výrobu jednoho z nejmodernějších stíhacích letounů své doby, Polikarpova I-16. Během 2. světové války se tato továrna, situovaná bezpečně hluboko v týlu, stala jedním z hlavních dodavatelů letecké techniky Rudé armádě. Roku 1944 vyprodukoval závod každý den až 33 stíhaček Jakovlev Jak-3, Jak-7 a Jak-9, ačkoliv zde pracovaly především 12-14leté děti z nedalekých vesnic, které za 700 g chleba na den dovedly zajistit dodávky jednoho leteckého pluku denně. Novosibirské děti v letech 1941-1945 dodaly na frontu 550 pluků bojových letadel, čímž významně přispěly k porážce Třetí říše.\n\nEvakuace obyvatel a průmyslové výroby z evropské části Ruska během 2. světové války byla dalším mocným impulzem k rozvoji města. Během 40. a 50. let se počet obyvatel zvýšil o asi 400 tisíc a Novosibirsk se mílovými kroky blížil k hranici milionu obyvatel, které dosáhnul v roce 1962. Tempo růstu města neochabovalo, proto se roku 1972 začalo s projektováním novosibirského metra. To bylo slavnostně otevřeno v roce 1986, čímž se stalo 1. metrem v asijské části současného Ruska a 4. metrem v Rusku vůbec.\n\nAby bylo rodící se velkoměsto zabezpečeno elektrickou energií, byla na Оbu vybudována gigantická Novosibirská přehrada s elektrárnou o výkonu 400 megawattů. V 50. zde bylo také postaveno Centrum pro vědecký výzkum a jižně od centra komplex pro vzdělávací a vědecký výzkum Akademgorodok. Od roku 1948 zde funguje závod na zpracování uranu, produkující v posledních desetiletích především palivo pro jaderné elektrárny. V 50. byl založen Akademgorodok, vědecká a studentská čtvrť, sídlo mnoha vědeckých institucí a Novosibirské státní univerzity.\n\nPo rozpadu SSSR v roce 1991 nastala v Novosibirsku, stejně jako v celé zemi, hluboká hospodářská krize. Mezi léty 1991-1998 se průmyslová výroba snížila na méně než třetinu, přičemž pokles nejvíce zasáhl sofistikované technologické obory jako radioelektroniku, mikroelektroniku, výrobu přístrojů a letecký průmysl. Počet obyvatel po desetiletích strmého růstu poprvé klesl. Zároveň však proběhla transformace na tržní hospodářství, vznikla celá řada malých firem a větší roli začaly hrát služby.\n\nSituace se stabilizovala až po roce 2000. Město začalo opět prosperovat a v roce 2002 se stalo 3. největším městem v Rusku po Moskvě a Petrohradu, o 10 let později překročilo hranici 1,5 milionu obyvatel. Roku 2013 byl v Akademgorodku dostavěn vědecko-technologický park, zaměřený na rozvoj inovativních technologií v oblasti výroby přístrojů, informačních technologií, biotechnologií a biomedicíny, nanotechnologií a nových materiálů.\n\nNovosibirsk je situován v jihovýchodní části Západosibiřské roviny, na obou březích Obu. Leží na 55. rovnoběžce, čili přibližně na stejné úrovni s Omskem, Moskvou, Kodaní či Glasgow.\n\nPodloží města je tvořeno silným kamenným podkladem, na kterém leží vysoká vrstva sedimentů: hlíny, oblázků a písku. Ve druhé polovině čtvrtohor na území města započalo pomalé zdvihání zemské kůry, které pokračuje dodnes. Kvůli tomuto procesu zde občas dochází ke slabým zemětřesením o síle 2-3 stupně Richterovy škály (silnější je vyloučeno).\n\nStruktura zemského povrchu je dána tím, že Novosibirsk se nachází na Přiobské náhorní plošině u řeky Ob. Levobřežní část tak má ploský reliéf, nejvyšší bod se nachází poblíž náměstí Karla Marxe - 151 m n. m. Pravobřežní část je rozčleněna mnoha roklemi a stržemi, neboť je okrajovou částí Salairské pahorkatiny. Nejvyšší nadmořská výška pravobřežní části dosahuje 214 m.\n\nPřes Novosibirsk protéká jeden z největších světových veletoků, Ob. Jeho šířka ve městě činí 750-850 m a hloubka okolo 3 m. Zamrzá obyčejně v říjnu a ledy povolí na začátku května. Jeho největším přítokem na území města je Iňa. Z jihu k městu přiléhá Novosibirská přehrada. Vybudována byla v roce 1957, její plocha činí 1070 km², šířka 18 km a délka 185 km, hloubka až 25 m.\n\nPodnebí Novosibirsku je silně kontinentální. Nachází se v rovinaté části hluboko v srdci asijské pevniny, teplotní výkyvy jsou proto krátkodobě i dlouhodobě velmi citelné - nejsou zde hory, které by zbrzdily ledové větry ze severu či teplé z jihozápadu, není zde oceán, který by kumuloval teplo či chlad.\n\nPočasí zde je slunečné, za rok průměrně 2088 slunečných hodin (pro srovnání: Praha asi 1600, Dubrovník 2600).\n\nNovosibirsk se dělí na 10 městských obvodů (rajónů):\n\nNovosibirsk je třetím nejlidnatějším městem Ruska. Milióntý obyvatel se narodil 2. prosince 1962. Na počátku 21. století se stal třetím ruským městem (po Moskvě a Petrohradu), které překonalo hranici 1,5 milionu obyvatel.\n\nKromě stálých obyvatel dojíždí do Novosibirsku každodenně za prací nejméně 100 tisíc lidí.\n\nV roce 2012 připadalo na 1000 obyvatel 13,2 narozených, 12,3 úmrtí, 9,6 svateb a 5,0 rozvodů. Kromě přirozeného přírůstu obyvatelstva zvyšuje populaci především migrace ze Sibiře a ze střední Asie.\nPodle sčítání lidu roku 2010 je národnostní složení Novosibirsku následující:\n\n\nNovosibirská oblast obecně patří k těm bohatším v Rusku, z 85 subjektů Ruské federace roku 2015 produkovala 30. nejvyšší HDP na obyvatele, což bylo ale stále více než třikrát méně, než vytvořila Moskva.\n\nCo se týče úrovně socioekonomického rozvoje, server \"Ekspert Online\" ocenil v roce 2017 \"vědecké a průmyslové hlavní město Sibiře\" jako 6. nejlepší město v Rusku. Finanční server \"banki-v.ru\" zhodnotil téhož roku Novosibirsk jako město s 9. nejlepší úrovní života v Ruské federaci. Svaz podnikatelů Klub liderov potom v roce 2017 ocenil investiční klima v Novosibirské oblasti jako 4. nejlepší z 30 hodnocených regionů.\n\nPro ekonomiku Novosibirsku je charakteristická hluboká diverzifikace. Průmyslové giganty, které zdědila mnohá postsovětská města, zde nejsou. Naopak se daří malému a střednímu byznysu nejrůznějších odvětví. Roste zejména sektor služeb, doprava, logistika a vědecký výzkum.\n\nDůležitou roli v rozvoji technologicky vyspělých odvětví ekonomiky hraje novosibirský Akademgorodok. Sídlí zde prezidium Sibiřského oddělení Ruské akademie věd, Novosibirská státní univerzita, fyzicko-matematické gymnázium, vědecko-technologický park, podnikatelský inkubátor a celá řada technologických firem. Své pobočky zde mají globální firmy jako Intel, IBM či Schlumberger, vznikla zde již ale i celá řada úspěšných startupů (např. Novosoft).\n\nMezi nejsilnější průmyslová odvětví patří energetika, plynařství, vodárenství, metalurgie, zpracování kovů a strojírenství - tyto obory v roce 2011 představovaly 94 % veškeré průmyslové výroby Novosibirsku. Téhož roku zde bylo zaregistrováno 132 071 firem a 43 402 živnostníků.\n\nLetecký průmysl představuje Novosibirský letecký závod V. P. Čkalova, spadající do Sjednocené letecké korporace. Vyrábí se zde letouny Suchoj Su-34, stejně jako části trupu dopravního Suchoje Superjetu 100, provádí se modernizace. \"Novosibirský závod chemických koncentrátů\" je tradičním výrobcem palivových kazet pro jaderné elektrárny, včetně těch českých.\n\nNovosibirsk je největším dopravním uzlem Sibiře: protínají ho důležité železniční tratě a dálnice spojující Sibiř, Dálný východ, střední Asii a evropské části Ruska.\n\nMěstem prochází nejenom Transsibiřská magistrála, která stála u jeho zrodu, ale začíná tu i Turkestánsko-sibiřská magistrála a trať na Kemerovo, která ve 30. letech 20. století umožnila dopravu uhlí z Kuzněcké uhelné pánve. Monumentální budova novosibirského hlavního nádraží z roku 1939 patří k nejvýraznějším architektonickým památkám města.\n\nPřes Novosibirsk prochází federální dálnice R254 Irtyš (z Čeljabinsku do Omska), R255 Sibiř (z Novosibirsku do Irkutsku), R384 (z Novosibirsku do Jurgy), R256 Čujský trakt (z Novosibirsku na mongolskou hranici) a regionální silnice R380 do Barnaulu. Dálniční obchvat města je z velké části hotov (2016). Řeku Ob překlenují v hranicích města 4 automobilové mosty, řeku Iňu 2.\n\nLetecké spojení zajišťuje mezinárodní letiště Tolmačovo.\n\nV roce 2016 bylo v Novosibirsku v provozu 165 km tramvajových tratí a 11 linek, 267 km trolejbusových tratí a 14 linek. Novosibirské metro v roce 2015 provozovalo 15,9 km tratí, 13 stanic a 2 linky, obsloužilo 80,7 milionů pasažérů.\n\nVe městě v roce 2015 sídlilo 37 vysokých škol, 14 poboček vysokých škol z jiných měst. Asi nejznámější místní vysokou školou je Novosibirská státní univerzita, která se v různých žebříčcích pravidelně objevuje mezi čtyřmi nejlepšími univerzitami Ruska. Řada ústavů Novosibirské státní univerzity sídlí ve zdejším Akademgorodku, kde se taktéž nachází celá řada vzdělávacích a vědeckých institucí.\n\nZároveň zde roku 2015 fungovalo přes 60 středních škol různých typů.\n\n\n\n\n\nLední hokej je nejoblíbenějším sportem v Novosibirsku. Nejdůležitějším klubem je HK Sibir Novosibirsk, který hraje v Kontinentální hokejové lize od jejího založení v roce 2008. Domácí aréna je Ledový palác sportu „Sibir“ s kapacitou 7 384 diváků.\n\nNejdůležitějším klubem je FK Sibir Novosibirsk. Od roku 2006 hraje v Ruské druhé lize (D-2). V roce 2010 si zahrál Ruskou Premier Ligu. Dříve hrál pod názvem \"Čkalovec Novosibirsk\".\n\nMužský klub – BK Sibirtelekom-Lokomotiv Novosibirsk. Hraje v Superlize „A“ (D-1).\n\nŽenský klub – BK Dinamo-Energija Novosibirsk. Hraje v Superlize „A“ (D-1).\n\nHK Sibselmaš Novosibirsk – ruský mistr v sezóně 1994/1995. Nyní hraje ve \"Vyšší\" lize (D-1).\n\n"}
{"id": "26206", "url": "https://cs.wikipedia.org/wiki?curid=26206", "title": "Alonzo Church", "text": "Alonzo Church\n\nAlonzo Church ( Washington, D.C. – Hudson (Ohio)) byl americký matematik, logik a filozof. Byl jedním z prvních lidí zabývajících se teorií algoritmů. Narodil se ve Washingtonu a vystudoval na Princetonské univerzitě, kde se později stal i profesorem.\n\nJe znám především díky svému lambda kalkulu, který popsal v roce 1936 ve článku ukazujícím existenci nerozhodnutelného problému. Na tento článek později navázal Alan Turing ve své práci o problému zastavení. Church pak společně s Turingem ukázal, že lambda kalkul (a další \"výpočetní modely\") má výpočetní sílu Turingova stroje, což otevřelo cestu k Churchově-Turingově tezi.\n"}
{"id": "26208", "url": "https://cs.wikipedia.org/wiki?curid=26208", "title": "Seznam měst v Turecku", "text": "Seznam měst v Turecku\n\nTato stránka obsahuje seznamy některých tureckých měst.\n\nZdaleka největší městskou aglomerací v Turecku je Istanbul, zahrnující 11 588 545 obyvatel (2008).\n\nNásledující tabulka představuje všechna města nad 20000 obyvatel. Údaje vycházejí ze sčítání lidu z 21. října 1990 a 22. října 2000, a 31. října 2007, připojen je odhad k 31. lednu 2008. Počty obyvatel se vztahují k vlastním městům, samostatná předměstí nejsou zahrnuta.\n\n"}
{"id": "26212", "url": "https://cs.wikipedia.org/wiki?curid=26212", "title": "Vlček etiopský", "text": "Vlček etiopský\n\nVlček etiopský (\"Canis simensis\" nebo \"Simenia simensis\") je velmi vzácná psovitá šelma, která žije pouze v Etiopii.\n\nTento nesmírně zajímavý vlček není poddruh vlka, ale jeho příbuzným, ačkoliv ještě donedávna se věřilo, že jde o druh lišky a to především díky jeho zvláštní stavbě těla a typicky liščím znakům jako jsou dlouhé uši, čenich a nohy, silný huňatý ocas a především hnědo rezaté zbarvení s kombinací bílých a černých skvrn na ocase a břichu.\nJde o jednu z menších psovitých šelem. V dospělosti dosahuje v kohoutku velikosti pouhých 60 centimetrů a hmotnost samců je maximálně 18 kilogramů. U samic platí stejné měřítko rozdílu mezi psy a fenami jako u všech psovitých šelem. Velikostí i hmotností je mnohem drobnější.\nJedním z důvodů je samozřejmě prostředí, ve kterém se vyvíjel a jehož drsné podmínky z něj učinily lehkého a vytrvalého lovce, schopného skrývat se v nízkých keřích a obratně se pohybovat na skalnatém povrchu.\n\nExistuje hned několik pojmenování pro toto podivné stvoření: pro svou podobnost s liškou byl dlouho označován jako liška habešská, domorodci jej nazývají \"ky kebero\", což znamená červený šakal.\n\nI přesto, že není nikterak významným zástupcem psovitých šelem, je výjimečný hned v několika bodech: vyskytuje se pouze ve dvou velmi malých oblastech Afriky - přesněji Etiopie, jak název napovídá. Sem se dostal již na konci poslední doby ledové z oblastí západní Evropy a dnešního Ruska. Žije na horských pustinách v nadmořské výšce až 4 000 m.\n\nVlčci se specializovali na lov velkých hlodavců, mláďat větších savců a také patří mezi mrchožrouty, čímž stejně jako jiní psovití funguje v tamějším ekosystému jako strážce rovnováhy a „eliminátor“ slabých jedinců, kteří by beztak uhynuli. Tento přirozený stav věcí se však drasticky mění díky činnosti člověka, jehož stáda dobytka spásají a ničí prostředí, ve kterém se zdržuje přirozená kořist vlčka. Jeho další výjimečnou vlastností, která však napomáhá vyhubení je fakt, že vlček etiopský nemá přirozený strach z lidí, a tak se stává snadným terčem. Dnešní populace je odhadována na pouhých 500 - 600 jedinců a řadí se tak mezi ohrožené druhy.\n\nCo se týče jejich společenského života, i tady existuje velká zvláštnost. Vlček etiopský je ve dne lovec samotář a po setmění se instinktivně sdružuje do smeček o maximálně sedmi jedincích, aby si zajistil bezpečí.\n\nPáří se na přelomu podzimu a zimy. Vrh čítá přibližně sedm vlčků, jejichž rodiči může být pouze alfa-pár (vůdci smečky - samec s družkou) a jejich výchova začíná v norách a za přítomnosti členů smečky, což jsou již shodné znaky s ostatními psovitými.\n\nVlčky ohrožují ničení životního prostředí, choroby a pronásledování ze strany lidí. Organizace na ochranu přírody mají proti tradičním zvykům etiopských obyvatel malou šanci na zlepšení situace, ale doufají, že cílenými ochrannými prostředky a sledováním jednotlivých smeček dospějí alespoň ke stagnaci přežívajících kusů a zajištění jejich klidného rozmnožování.\n\n"}
{"id": "26213", "url": "https://cs.wikipedia.org/wiki?curid=26213", "title": "Václav Šimerka", "text": "Václav Šimerka\n\nVáclav Šimerka (také Wenzel Schimerka) (20. prosince 1819 Vysoké Veselí – 26. prosince 1887 Praskačka) byl český matematik, fyzik, filosof a kněz.\n\nPo zakončení gymnázia v Jičíně studoval filozofii v Praze a teologii v Hradci Králové. Roku 1845 byl vysvěcen na kněze a přijal práci kaplana ve Žlunicích u Jičína. Nakonec v roce 1852 složil zkoušky učitelské způsobilosti z matematiky a začal v Praze se studiemi fyziky, po kterých pracoval jako pomocný učitel na gymnáziu v Českých Budějovicích. Od roku 1862 byl farářem ve Slatině u Žamberka a od roku 1886 farářem v Jenšovicích u Vysokého Mýta. V této době začal uveřejňovat mnoho děl a článků, většinou s přírodovědeckými tématy a částečně psaných v němčině. Některé výsledky jeho studií byly použity při sestavování školních učebnic.\n\nVáclav Šimerka se ve svých pracích mimo jiné zabýval tzv. Carmichaelovými čísly. Již v roce 1885 objevil prvních 7 těchto čísel (561-8911), ovšem jeho práce nevešla mezi soudobými matematiky ve známost. Až v roce 1899 zformuloval jeho německý kolega Alwin Korselt kritérium definující tato čísla, aniž by současně uvedl nějaké příklady. Nakonec roku 1910 bylo první takovéto číslo (561) připsáno americkému matematikovi Robertu Carmichaelovi, po kterém byla všechna tato čísla pojmenována. \n\n\n"}
{"id": "26214", "url": "https://cs.wikipedia.org/wiki?curid=26214", "title": "Mars Pathfinder", "text": "Mars Pathfinder\n\nMars Pathfinder byla planetární sonda v rámci programu Discovery vypuštěná 4. prosince 1996 agenturou NASA raketou Delta II, jen měsíc poté co odstartoval \"Mars Global Surveyor\". Po 7 měsíční cestě Mars Pathfinder přistál na Marsu v pánvi Ares Vallis, v oblasti zvané Chryse Planitia, 4. července 1997. Složené sluneční panely po dobu cesty ukrývaly malé vozítko zvané \"Sojourner\", schopné pohybovat se po okolí povrchového modulu a tím rozšířit zkoumanou oblast.\n\nAčkoliv byla proklamována životnost vozítka Sojourner pouze týden a povrchového modulu měsíc, obě části jí značně překonaly; 12 krát respektive 3 krát. Poslední komunikace se sondou Pathfinder proběhla 27. září 1997, kdy pravděpodobně došla energie v bateriích udržující teplotu modulu. Po odmlčení mateřského modulu se předpokládá, že stále funkční vozítko začalo kolem modulu kroužit či se zastavilo a vyčkávalo na další příkazy.\n\nMise za 265 miliónů amerických dolarů skončila značným technickým i vědeckým úspěchem, když se podařilo splnit a překročit většinu původních plánů. Během pobytu na povrchu Marsu sonda odeslala zpět na Zemi 2,3 miliard bitů informací včetně 16 500 obrázků pořízených přistávacím modulem a 550 obrázků pořízených vozítkem. Získaná vědecká data umožnila poodhalit, že se v historii planety nacházelo období, které bylo teplejší a vlhčí než je tomu dnes a které umožnilo krátkodobou existenci tekuté vody na povrchu. Po technické stránce se povedlo otestovat nové technologie, jako například přistávání planetární sondy pomocí airbagů, které nebyly použity nikdy před tím.\n\nHlavní úkolem mise bylo zjistit složení marsovské půdy a hornin. Protože se předpokládalo, že složení není úplně jednolité, jak by se mohlo zdát podle odběrů v malé vzdálenosti od sondy (např. sondy Viking 1 a 2 nabíraly vzorky robotickou rukou a kameny pro ně byly nedosažitelné), byla sonda vybavena pohyblivým vozítkem Sojourner rozšiřujícím akční rádius celé mise.\n\nMise Mars Pathfinder vyšetřovala složení marsovské půdy pomocí několika nástrojů.\n\n\nBěhem sestupu se používal tepelný štít a velký brzdící padák. Výškový radar zjišťoval vzdálenost k povrchu a k dalšímu zpomalení byly použity brzdící rakety a nakonec se osm sekund před dopadem nafouklo 24 vzdušných vaků a obalily celou sondu, následovalo několik odskoků.\n\nPoté co byly vypuštěny vzduchové vaky, rozevřely se sluneční panely. Protože sonda přistála v noci, muselo se počkat na východ Slunce. Místo přistání má souřadnice 19,30° severní šířky a 33,52° západní délky a nachází se v pánvi Ares Vallis, 19 kilometrů jihozápadně od středu přistávací elipsy. Během prvního solu udělal Pathfinder první obrázky svého okolí a meteorologická měření. Zjistilo se, že jeden vzdušný vak se nevypustil úplně a mohl by bránit vozítku sjet z rampy. Problém byl vyřešen a vozítko se zpožděním z rampy sjelo.\n\n\"Sojourner\" sjel během solu 2. Během dalších solů se vozítko přiblížilo ke kamenům, které si inženýři pojmenovali jmény jako „Barnacle Bill“, „Yogi“ a „Scooby Doo“. Sojourner zjišťoval z jakých prvků se skládají kameny a marsovská půda, zatímco mateřská sonda Pathfinder snímala obrázky vozítka a přilehlého okolí.\n\n\"Sojourner\" bylo šestikolové vozítko o délce 65 cm, šířce 48 cm a výšce 30 cm s hmotností 10,6 kg. Pohyboval se rychlostí 1 cm/s a během svého fungování urazil téměř 80 m okolo přistávacího modulu Pathfinder a nevzdálil se od něj na více než 8 m. Původně se předpokládalo, že Sojourner by měl fungovat na povrchu Marsu jeden týden, nicméně nakonec fungoval 12x déle než se předpokládalo. Sojouner během 83 solů mise předal prostřednictvím povrchového modulu Pathfinder 550 snímků a 16 chemických analýz vzorků. Po odmlčení mateřské sondy Mars Pathfinder Sojourner pravděpodobně začal kroužit kolem modulu či se zastavil očekávající další instrukce.\n\nPrvní byl zkoumán kámen „Barnacle Bill“ během solu 3. Používal se \"alfa-protonový a rentgenový spektrometr\" (Alpha Proton X-ray Spectrometer - (APXS) ), který potřeboval 10 hodin pro úplné prozkoumání vzorku. Spektrometr byl schopen zjistit přítomnost kromě vodíku většiny prvků, pokud jejich koncentrace byla vyšší než 0,1%.\n\nAčkoliv byla proklamována životnost vozítka týden a povrchového modulu měsíc, obě části jí překonaly 12 krát respektive 3 krát. Poslední komunikace se sondou Pathfinder proběhla 27. září 1997. Během října se pravděpodobně podařilo zachytit slabý signál nosné frekvence, ale to již neposkytovalo vědecká data. V březnu 1998 byla mise oficiálně ukončena.\n\n"}
{"id": "26223", "url": "https://cs.wikipedia.org/wiki?curid=26223", "title": "Válcový kotel", "text": "Válcový kotel\n\nVálcový kotel je nejjednodušší a jeden z nejstarších používaných typů parních kotlů. Později byl postupně zdokonalován, stával jen součástí složitějších kotlových konstrukcí a byl vytlačen především trubnatými kotli.\n\nPůvodně byl kotel tvořen jen jednoduchým válcem s polokulovitými dny. Válec je proti geometricky výhodnější kouli (či jiným tvarům) výrobně jednodušší, proto se proti nim brzy prosadil.\n\nVálcové kotle se vyráběly z ocelového plechu o tloušťce typicky 10-20 mm. Obdélníkové plechy délky 1-3 m a šířky obvodu kotle byly stočeny do tzv. kotlových kroužků, jednotlivé kroužky pak pospojovány do požadované délky kotle a na konce byla připevněna kotlová dna, trubkovnice, nebo pomocí přechodnic skříňový kotel. Ke spojování se do začátku 20. století používalo nýtování, později byly díly svařovány.\n\nVelkou nevýhodou jednoduchého válcového kotle je malá výhřevná plocha vzhledem k objemu a to, že kotel musí být zahříván z vnějšku a tak plameny neefektivně vyhřívají i prostor mimo kotel. To nevadilo u stabilních kotlů, kde bylo možno okolí izolovat stavebními úpravami. Jednoduché stabilní válcové kotle byly postupem času spojovány do složitějších soustav a byly stavěny ještě počátkem 20. století.\n\nPrvním významnějším vylepšením válcového kotle byl plamencový kotel.\n\nDalším zdokonalením válcového kotle, které vedlo k podstatnému zvýšení jeho výhřevné plochy, byla montáž kouřových trubek, procházejících kotlem. Horké plyny v tomto případě neprocházejí kolem stěn kotle (u některých stabilních kotlů ano, ale ne nutně), ale trubkami uvnitř vodního prostoru. Typicky bylo toto řešení voleno u kotlů dopravních prostředků (lokomotivy, lodě). Čela kotle, kterými procházejí trubky, se nazývají trubkovnice.\n\nVálcový kotel na lokomotivách je střední částí kompletního lokomotivního parního kotle. Procházejí skrz něj kouřové a žárové trubky ze skříňového kotle do dýmnice, s nimiž tvoří pevně spojený celek. Na válcovém kotli jsou různé nástavby, z nichž nejdůležitější je parní dóm.\n"}
{"id": "26224", "url": "https://cs.wikipedia.org/wiki?curid=26224", "title": "TrueType", "text": "TrueType\n\nTrueType je standard pro popis vektorových počítačových písem – fontů, vyvinutý koncem 80. let společnostmi Microsoft a Apple jako konkurenční formát k fontům Adobe Type 1, používaných v jazyce PostScript.\n\nTechnologie \"TrueType\" používá polynomy 2. stupně (B-spline funkce) pro rychlejší rastrování, probíhající na úrovni operačního systému (daní za to je cca dvojnásobná velikost souborů), zatímco Type 1 je popsáno polynomy 3. stupně (tzv. Bézierovy křivky) a původně předpokládalo rastrování písma až v postscriptové tiskárně. Zpočátku vznikalo mnoho truetypových fontů převodem právě z Adobe Type 1, jichž existovaly rozsáhlé knihovny.\n\nPodpora TrueType je implementována v operačních systémech Microsoft Windows (od verze 3.1) a GNU/Linux (FreeType).\n\nSoubory TrueType v operačním systému Windows mají příponu .ttf, .tte (\"TrueType Collections\", balíčky fontů, mají .ttc), v OS X .dfont.\n\nJeho nástupcem je OpenType, který v sobě spojuje to nejlepší z TrueType a konkurenčního standardu PostScript Type 1 a má mnohem lépe řešené problémy s lokalizací písem.\n\nJe-li tento typ správně definován pro použití na postscriptových tiskárnách, dosahuje stejné kvality jako Adobe Type 1.\n\n\n"}
{"id": "26230", "url": "https://cs.wikipedia.org/wiki?curid=26230", "title": "Doom II", "text": "Doom II\n\nDoom II: Hell on Earth je 3D akční first-person počítačová hra. Vydala ji 30. září 1994 firma id Software. Je následníkem hry Doom, která vyšla o rok dříve.\n\nPříběh hry navazuje na předchozí hru Doom. Mariňák, který likvidoval zplozence pekla na Phobosu a Deimosu, se vrátil na Zemi. Zde zjistil, že ta byla také napadena stejným způsobem (Musí se probít 30 úrovněmi plus dvěma tajnými).\n\nDémoni už pozabíjeli miliony lidí a zbývající populace se snaží utéct ze Země přes kosmodrom, jediné místo záchrany. Hráč se musí probít démony až do kosmodromu přes celé město. Zvládne to. Avšak zde narazí na další problém – kolem kosmodromu je ohnivá bariéra podobná silovému poli, která zamezuje vzlet lodí. Proto je nucen se probít skrze celý kosmodrom, kde na konci nalézá spínač. Aktivuje ho, vypne bariéru a tím pádem mohou lodě odletěl. Tím umožní zbývající populaci evakuaci na orbit Země.\n\nMariňák tak zůstane jako poslední člověk na Zemi. S pocitem hrdinství za záchranu lidstva, si sedne na zem a čeká na smrt, ovšem přijde mu zpráva z vesmírné lodi. Skenery lokalizovaly zdroj pekelné invaze, který je v nedalekém domácím městě Mariňáka. Mariňák se tam vydá, aby se pokusil zablokovat vstup. Opět je nucen se probít celou oblastí. U portálu zjistí, že není možné ho zablokovat z této strany a rozhodne se jím projít do pekla. Tam narazí na největšího démona jakého kdy viděl, démona Icon of Sin. Tohoto obřího démona porazí. Jeho smrt způsobí zkázu celému peklu, a portál se uzavře. Mariňák úspěšně zachránil Zemi. Lidstvo začne s její přestavbou a Mariňák začne uvažovat o tom, kam po smrti půjdou zlí lidé, když už peklo neexistuje.\n\nV 30. úrovni \"Icon of Sin\" je easter egg v podobě hlavy designéra Johna Romera, nabodnuté na kůlu.\nLevel 31 a 32 jsou 1. a 9. level ze hry Wolfenstein 3D.\nV levelu 32 jsou v dalších místnostech Commander Keens ze hry Commander Keen.\n\nHra obsahuje stejné nepřátele jako v Doom (Zombieman, Shotgun Guy, Imp, Demon, Spectre – není v ukázkách na konci hry, Lost Soul, Cacodemon, Baron of Hell, Cyberdemon, Spider Mastermind), ale přibyli:\nAvšak je zajímavé, že uvnitř této hlavy je hlava Johna Romera nabodnutá na kůl. Právě tuto hlavu hráč trefuje obdélníkovou ránou Sina, a pokud je zabita, tak se dokončí hra. Kvůli tomu jsou do dnes dohady, jestli je boss Sin, nebo Romerova hlava.\n\n\n\n\n\n"}
{"id": "26235", "url": "https://cs.wikipedia.org/wiki?curid=26235", "title": "Advanced Micro Devices", "text": "Advanced Micro Devices\n\nAdvanced Micro Devices (zkráceně AMD) je americká hardwarová společnost založená 1. května 1969 v Sunnyvale (Kalifornie) s působením na celosvětovém trhu. Soustřeďuje se na vývoj procesorů, APU, GPU a čipsetů. CPU hlavně x86 kompatibilní, čipsety pro příslušné CPU a GPU kompatibilní DirectX, OpenGL, OpenGL ES a OpenCL. Vlastní 8,6% podílu firmy Spansion, výrobce flash pamětí. Hodnota firmy v roce 2010 byla 6,49 miliardy USD. Aktuální hodnota firmy v Q1 2018 se odhaduje kolem 1.85 miliardy USD.\n\nVýroba produktů probíhá u externích dodavatelů: GPU vyrábí TSMC, CPU vyrábí společnost GlobalFoundries spolu se společností TSMC a čipsety vyrábí GlobalFoundries. Grafické karty si vyrábí každá společnost podle sebe.\n\nNejvětšími konkurenty společnosti AMD je zejména společnost Intel, která vyrábí zejména procesory a čipsety, a nVidia, která vyrábí zejména GPU. V mobilním segmentu výrobci SoC čipů postavených na architektuře ARM. V roce 2011 je AMD 2. největší společností zabývající se vývojem procesorů (hlavně x86 kompatibilní, ale nově též procesory ARM), grafických čipů a čipsetů.\n\nFirma AMD je též významným výrobcem herních a konzolových APU a GPU, například pro konzole PlayStation 4 a Xbox One.\n\nV roce 2008 byla společnost AMD mezi 12 největšími ve výrobě polovodičových součástek, v roce 2009 si polepšila na 9. místo.\n\nSpolečnost AMD se dříve věnovala i vývoji zvukových čipů, různých IO čipů a vývoji vlastních čipsetů pro první procesory Athlon. O obnově vývoje vlastních čipsetů se rozhodlo po odkoupení společnosti ATI.\n\nLisa Su - Výkonná ředitelka a CEO Advanced Micro Devices\n\nChekib Akrout - senior vicepresident, hlavní ředitel divize technologií\n\nHarry Wolin - senior vicepresident, hlavní právní poradce a tajemník\n\n\nV červnu 2011 na FDS (\"Fusion Developer Summit\") Jem Davies ohlásil jménem společnosti ARM spolupráci se společností AMD na podpoře a rozvoji API OpenCL.\nServer SemiAccurate zabývající se IT informoval, že společnost AMD a Amkor spolupracují na použití technologií pro lepší integraci přídavných čipů na samotný grafický čip, přímo se jedná o technologie TSV (\"Through Silicon Via\") a \"Silicon interposer\". To by mělo umožnit do budoucna společnosti AMD integrovat na GPU, třeba grafickou paměť pro snížení spotřeby v mobilním a konzolovém segmentu.\n\nDlouhodobě spolupracuje s firmou IBM, využívá její vývoj výrobních procesů, technologií v oblasti CPU a další.\n\nFirma AMD vyvíjí procesory, aktuálně řady Ryzen, které nahradily zastaralé FX. Ryzeny jsou srovnatelné s konkurenčními procesory od Intelu, přičemž v některých parametrech u vyšších řad jsou i znatelně výkonější. Vyvíjí také nové APU, která funguje na socketu AM4 s nahradil tak starší FM2+ a AM3. Dnešní procesory Ryzen 2. generace jsou vyráběny 12nm výrobní technologií, jejich předchůdci byly procesory Ryzen 1.generace vyráběny 14nm výrobní technologií, kolem června - srpna 2019 vyjdou také procesory Ryzen 3. generace vyráběny 7nm výrobní technologií.\n\nAMD vyvíjí grafické čipy Radeon. Ty jsou osazovány na grafické karty řady Radeon a FireGL. Radeon je pro spotřební segment, FireGL se využívá v profi grafickém segmentu. Čipy podporují rozhraní PCI Express x16 3.0.\n\nSpolečnost operuje v\ncelém portfoliu grafických karet. Od nižší třídy přes Střední a vyšší\ntřídu až po Serverový a firemní trh. Její celkové obsazení\nspotřebitelského trhu se odhaduje na 21% (2014)\n\nSpolečnost u svých grafických karet využívá nejmodernější technologie od pamětí DDR3 (nižší třída) přes GDDR5 až po nové HBM dnes již v druhé generaci (HBM 2) a GDDR6 u GPU s označením AMD Navi.\n\n\nS koupením ATI získala i čipsety, které nadále vyvíjí. Nejnovější řada je X570 \"Valhalla\" série pro patici AM4 (Socket 1331). (2019).\n\nSpolečnost vyvíjela čipsety i dříve, ale vývoj ukončila s příchodem Socket A.\n\nSpolečnost si nechala vyrobit neurčitý menší počet operačních pamětí s paměťovými čipy s jejich logem pro OEM segment partnerů. Chtěla údajně zjistit, jestli by o ně byl zájem. Přesto se pár pamětí dostalo na veřejnost. Existovala i oficiální stránka, ale ta byla stažena. Uvolněny byly moduly o velikosti 2 GiB a frekvenci 1066, 1333 a 1600 MHz.\n\nO dva měsíce později se společnost rozhodla uvést operační paměti s vlastním logem i volně do prodeje. Čipy nesou logo společnosti, ale samotná výroba operačních pamětí probíhá u dvou společností Patriot a VisionTek. Paměti spadají do třech výkonnostních řad: Entertainment, Performance a Radeon. Všechny řady mají velikost 2, 4 nebo 8 GB, nepodporuji ECC, mají 240 pinů a mají výšku 3 cm. Řada Entertainment je určena hlavně pro OEM a výrobce počítačů a má zaujmout nízkou cenou; prodejní efektivní frekvence je 1333 MHz a napětí 1,5 V. Řada Performance je určena hlavně pro běžné uživatele, prodejní efektivní frekvence je 1333 a 1600 MHz a napětí 1,35 až 1,5 V. A řada Radeon je určena hlavně pro výkonné sestavy, prodejní efektivní frekvence je 1866 MHz a napětí je 1,5 až 1,65 V.\n\nDůležité milníky\n\nÉra 70. let a založení firmy\nSpolečnost AMD byla založena 1. května 1969 se vstupním kapitálem 100 tisíc USD, bývalými pracovníky firmy Fairchild Semiconductor Jerry Sanders III, Ed Turney, John Carey, Sven Simonsen, Jack Gifford a třemi členy Gifford týmu Frank Botte, Jim Giles a Larry Stenger. První pracovní prostor byl podle některých zdrojů obývací pokoj v rodinném domě spoluzakladatele John Carey. První zaměření firmy bylo na logické čipy.\n\nNásledně se přestěhovali do dvou kanceláří ve městě Santa Clara. Po získání peněz na výrobní kapacity a nové sídlo, se během září přestěhovala společnost do nového sídla na adrese 901 Thompson Place ve městě Sunnyvale. V listopadu v továrně Fab1 byly dosaženy první dobré výsledky čipu Am9300, 4-bitový MSI shift register.\n\nPro pár následujících let bylo portfolium společnosti tvořeno hlavně nabízením optimalizace výrobků jiných firem (tzv. prostředky alternativních zdrojů), optimalizace byly většinou pro vyšší rychlost a výkon. Proto používali i heslo: „Parametry především“. Pro zvýšení kvality poskytovaných služeb, společnost začala používat vysokou záruku kvality všech výrobků podle vojenského standardu MIL-STD-883.\n\nÉra 80. let a vstupu na akciový trh a nových výrobních prostorů\nV květnu 1970 měla společnost už 53 zaměstnanců a 18 výrobků, ale finanční zisky byly nízké. V roce 1972 prošla společnost transformací na akciovou společnost (\"Limited Public\") a v září vydala společnost 525 tisíc akcií v cenně 15 USD/kus. O dva měsíce později v listopadu byla postavená nová továrna na adrese 902 Thompson Place ve městě Sunnyvale. Následující rok společnost otevřela první zámořskou výrobní fabriku ve městě Penang ve státu Malajsie. O rok později měla společnost už 1500 zaměstnanců a vyráběla přes 200 různých produktů, jak vlastních tak cizích návrhu a roční tržby byly zhruba 26,5 milionů dolarů. Společnost taky oslavila páté výročí existence společnosti. Během roku společnost investovala do zlepšování a rozšíření vybavení a začala výstavba nové továrny na adrese 915 DeGuigne ve městě Sunnyvale,\n\nkterá se později stala výrobní továrnou nově založené společnost Spansion, kterou založila společnost AMD a další, dnes je pojmenovaná jako Fab25 a umožňuje vyrábět 110 nm, 90 nm a 65 nm výrobním procesem\n\n, dále novou montážní dílnou ve městě Manila ve státu Filipíny a rozšířením továrny ve městě Penang. Na přelomu roku 1974 a 1975 zavádí společnost 44 hodinový pracovní týden kvůli recesi.\n\nNásledně v daném roce 1975 společnost začala produkovat RAM paměti a přesněji čip Am9102\n\na během roku vyslovil ředitel Jerry Sanders rčení: „Lidé v první řadě, výrobky a zisk budou následovat“ (\"people first, products and profit will follow!\").\n\nDále během reverzního inženýrství čipu Intel 8080 vytvořila bit-slice procesor pro návrh mini počítačů. V následujícím roce se společnost dohodla a podepsala smlouvu o výměně patentů se společností Intel. A taky společnost dosáhla hodnoty 168 miliónů USD. Na vánoce společnost uspořádala oslavu v Rickeýs Hyatt House ve městě Palo Alto. O rok později 1977 založila společnost společně s další společností novou společnost Advanced Micro Computers. Následující rok otevírá společnost novou továrnu ve městě Manile, dále společnost dosáhla 100 milionů USD ročního příjmu a započala výstavba nové továrny ve městě Austin. 15. října 1979 společnost vstoupila na kapitálový trh - na newyorskou burzu NYSE,\n\ndále započala výroba v nových prostorách továrny ve městě Austin.\n\nPodle společnosti Google, která získává data od společnosti NYSE, začala společnost AMD obchodovat s akciemi 6. ledna 1978. Počáteční cena akcie byla 0,75 USD a počet 2 138 000.\nÉra 90. let a důležitých smluv a stavba výzkumného střediska\nNásledující rok 1980 došlo k redesignu loga. Následující rok dosáhla 2× vyšších zisků než před dvěma roky, dále společnost dosáhla důležitého úspěchu, vyvinuté čipy společností se namontovali do raketoplánu Columbia, je dostavěna nová výrobní továrna ve městě San Antonio a společnost se společností Intel obnovuje a rozšiřuje původní smlouvu o vzájemné výměně patentů. Na přelomu roku zainvestovala společnost do rozšíření výrobních kapacit továren ve městech Texas, San Antonii a Austion, kvůli zlepšení konkurenceschopnosti. Během počátku 90. let začala společnost více vyvíjet vlastní produkty. A v roce 1982 došlo k uzavření smluvního vztahu s IBM. Tato smlouva zajišťovala dodání mikroprocesorů typu AMD 8086\n\na později hlavně AMD 8088\n\ndo osobních počítačů značky IBM, známé pod značkou IBM PC. Jednalo se o přesné klony čipů Intel 8086 a 8088 navržené společností Intel, návrhy byly získány díky podepsání licenční smlouvy mezi společnostmi AMD a Intel. Dále společnost spustila první výrobní linku (MMP) továrny ve městě Austin, obsluhovali ji čtyři zaměstnanci. Společnost se společností Intel podepisuje další smlouvu o výměně patentů ohledně mikroprocesorů a obvodů řady iAPX86. Následující rok představuje společnost nový průmyslový standard INT.STD.1000, který zaručuje nejvyšší kvalitu v oboru.\nA během roku společnost založila pobočku AMD Singapur ve městě Singapur. Později, v roce 1984 se AMD umístila v žebříčku \"100 nejlepších zaměstnavatelů v USA\", další rok byla společnost poprvé umístěna v žebříčku Fortune 500. V roce 1986 byla rozvázána smlouva mezi společnostmi Intel a AMD, skončila tak výroba licencovaných klonů procesorů společnosti Intel, společnosti AMD se už nepovedlo získat návrhy nového procesoru Intel 80386. Toto rozvázání bylo zpochybněno u soudu, případ se táhl až do roku 1994, kdy Nejvyšší soud v Kalifornii rozhodl v prospěch společnosti AMD. Společnost vydala klon AMD Am386 v roce 1991.\n\nDalší spor mezi těmito společnostmi byl rozpoután následující rok, Intel zažaloval AMD kvůli porušení ochranné známky, AMD po pěti letech získalo právo na používání číselného označení svých procesorů, bylo to odůvodněno tím, že číslo nebo skupinu čísel si nejde registrovat jako ochranou známku a proto Intel následně pojmenoval další procesor slovem: \"Intel Pentium\". Roku 1987 společnost rovně získala firmu Monolithic Memories a vstoupila na trh programovatelných logických pamětí. V roce 1988 bylo založeno centrum vývoje AMD Submicron Development Center ve městě Sunnyvale, stát Kalifornie, centrum slouží pro vývoj nejnovějších technologií.\n\nÉra konce 20. století a důležitých smluv a odkoupení společnosti NexGen\nV roce 1993 byla spolu se společností Fujitsu založena společnost Spansion, která se zabývá produkcí Flash pamětí.\n\nNásledující rok byla podepsána smlouva se společnosti Compaq Computer v rámci produkce počítačů založených na čipech Am486.\n\nPo roce 1996 byla provedena fúze se společností NexGen, tato společnost se věnovala vývoji mikroprocesorů a společnost oznámila plán na výstavbu továrny Fab 30 ve městě Drážďany ve státu Německa. O dva roky později společnost oznámila partnerství se společností Motorola, výsledkem spolupráce byl vývoj polovodičové technologie na bázi mědi, následně měla být použita technologie v nový procesorový řadě AMD K7. O rok později 1999 byly prodány návrhy programovatelný logický pamětí Vantis společnosti Lattice Semiconductor a společnost AMD představila první procesor architektury x86, který běžel na frekvenci vyšší než 1 GHz, přesněji na 1016 MHz.\n\nÉra začátku 21. století a spolupráce s IBM, odkoupení společnosti ATI a rozdělení společnosti 2 subjekty\nV roce 2000 se AMD s pomocí procesoru AMD Athlon stala prvním výrobcem procesorů s frekvencí vyšší než 1 GHz a společnost začala výrobu v továrně Fab 30 ve městě Dráždany ve státu Německo. V roce 2002 byla provedena fúze se společnosti Alchemy Semiconductor, tato společnost se zabývala produkcí nízko odběrových a embedded procesorů a Jerry Sanders získal důležitou osobnost, prezidenta Hector Ruiz společnosti Motorola, ten se stal následně prezidentem společnosti AMD a COO. Následující rok došlo k podepsání smlouvy se společností IBM, smlouva se týkala společného vývoje výrobních technologií, který měl přinést pokročilejší výrobní proces, větší hustotu tranzistorů na čipu, vyšší frekvence čipu atd, to vše bylo využito při vývoji nového jádra procesoru AMD K8. Došlo také k uzavření strategické spolupráce se společností Sun Microsystems. A odkoupení společnosti National Semiconductor, která se zabývala výrobky na trhu architektury x86. V roce 2004 se společnost stala prvním producentem více jádrového procesoru, přesněji dvou jádrového procesoru a otevřela novou pobočku Advanced Micro Devices (China) Co., Ltd. ve městě Peking. O rok později 2005 byl představen nejvýkonnější procesor aktuální architektury pro servery 1 až 8P provedení i pracovní stanice. Také byla tento rok podána žaloba k antimonopolnímu soudu, týkala se omezování konkurence ze strany společnosti Intel, který v té době měl obsazeno 80 % trhu. Intel umožňoval dumpingové ceny pro výrobce, kteří integrovali do svých produktů pouze jeho procesory. AMD také otevřela další továrnu Fab 36 ve městě Drážďany, plný provoz začal o rok později. V roce 2006 došlo k významnému spojení s producentem grafických čipů, čipsetů a dalších produktů společností ATI, také uzavřela partnerství s producentem osobních počítačů společností DELL. Tato společnost začala do počítačů montovat i produkty společnosti AMD. Také bylo otevřeno nové centrum vývoje AMD Shanghai Research and Development Center (zkráceně SRDC) ve městě Šanghaj (vývoj pro mobilní platformu). Stala se rovněž zakládajícím členem neziskové organizace The Green Grid, která se zaměřuje na snížení spotřeby v IT odvětví. V prosinci tohoto roku proběhla první šetření pro podezření monopolu a smluvních cen mezi společnostmi ATI a NVIDIA.\n\nA taky demonstrovala výkonnou PC platformu, která má výkon nad 1 teraflop. Následující rok 2007 byla uvedena první platforma \"Spider\", ta obsahovala procesor Phenom, grafikou kartu HD 4800 a čipset série AMD 700. V roce 2008 začalo vedení společnosti řešit rozdělení společnosti na vývoj a výrobu, jednání pokračovaly až do roku 2009. Dále byl představen superpočítač TACC, který byl nejvýkonnějším v oblasti obecného výzkumu. Byl složen společně se společností Sun a obsahoval procesory AMD Opteron. Společnost spustila neziskový program AMD Changing the Game pro zlepšení vnímaní v oblasti techniky a života učením pomocí digitálních her se sociální obsahem. Představila AMD Cinema 2.0, která umožnila lépe rozlišit filmy od her. Dirk Meyer nastupuje na místo výkonného ředitele společnosti AMD místo Hectora Ruize.\n\nV roce 2009 byl mimosoudním vyrovnáním ukončen spor mezi společnostmi AMD a Intel. Intel zaplatil 1,25 miliardy amerických dolarů a uzavřel se společností AMD novou cross-licenční smlouvu. To zaručilo oběma společnostem přístup k patentům druhé společnosti. Představila nový program \"Fusion Partner Program\", ve kterém měla za úkol spolupracovat s ostatními společnostmi na zlepšení produktů. Uvedla novou značku \"VISION\". Ta měla ulehčit nákup produktů lidem, kteří se nevyznají v informačních technologiích. Díky tomu, že každá verze VISION produktů měla zvládat některé činnosti (multimedia, multimedia a hry ...,). Došlo k prodeji výrobních kapacit nově vzniklé společnosti GlobalFoundries a vznikla i nová společnost Investment Company (ATIC = \"Advanced Technology Investment Co.\"), díky tomuto kroku se mohla společnost AMD už jenom plně věnovat vývoji. Společnost AMD vyrobila pětisetmiliontý procesor architektury x86 a taky padesátimiliontý grafický čip AMD Hollywood použitý v konzoly Nintento Wii. Uvedla novou platformu pro procesory do ultra tenkých notebooků pod označením \"Yukon\" (CPU AMD Athlon Neo, iGPU Radeon X1250 nebo Radeon HD 3410 Mobility). Uvedla i novou platformu \"Dragon\", která kombinuje procesor AMD Phenom II X4, grafickou kartu Radeon HD 4800 a čipset série AMD 700. A získala zlaté ocenění \"U.S. Green Building Council Leadership in Energy and Environmental Design (LEED)\" pro pobočku ve městě Austin (nejekologičtější budova v Texasu). A společnost opustil Randy Allen na pozici senior více prezidenta, ve společnosti AMD byl od roku 1984.\n\nÉra 10. let a získání produktů na trhu GPU a zvolení nového CEO\nNa veletrhu Computex 2010 předvedla první procesor řady AMD Fusion (APU). Spustila program \"AMD Fusion Fund\", který má za úkol spolupracovat s ostatními firmami na optimalizaci programů pro procesory AMD Fusion. Aktualizovala platformu \"VISION\" a přidala nové značky \"VISION Pro\" (notebooky Lenovo ThinkPad X100e a řada ThinkPad Edge). Získala od provincie Ontario v Kanadě pětiletý grant 52,8 milionu amerických dolarů (56,4 milionu kanadských dolarů) na vývoj dalších procesorů řady AMD Fusion a programovou základnu. V září téhož roku přestala používat u svých GPU oficiálně jmenovku ATI z důvodu vydání procesorů Fusion. Ve stejným roce byla vydána nová platforma Leo, obsahující procesor Phenom II X6, grafickou kartu Radeon HD 5000 a čipset řady AMD 800. V roce 2011, nadále používá pouze AMD Radeon HD xxxx (srpen 2011). Do roku 2010 byla 3. největším výrobcem GPU. Během roku 2010 předehnala společnost NVIDIA, ale pouze o pár procent (červen 2011). Následně, ale zase začala ztrácet a v Q1 2011 se zase propadla na 3. místo.\n\n10. února 2011 byl zvolen nový prezident prozatímní ředitel společnosti Thomas Seifert, potom co nečekaně rezignoval bývalý ředitel Dirk Meyer, ten byl na své pozici necelé 2 roky.\n\nV srpnu 2011 byl zvolen nový prezident společnosti a hlavní ředitel Rory Read, přešel ze společnosti Lenovo, nahradil prozatímního ředitele společnosti Thomas Seifert, který byl ve své funkci přes 0,5 roku.\n\nV roce 1993 byla spolu se společností Fujitsu založena společnost Spansion na vývoj a produkci NOR Flash pamětí. V roce 2002 společnost Spansion získala další partnery AMD forms FASL a LLC. V roce 2005 společnost Spansion změnila právní formu na akciovou společnost. Od společnosti AMD převzala továrnu na adrese 915 DeGuigne ve městě Sunnyvale.\nVýrobní a vývojová část\nNa konci roku 2008 skončily jednání o rozdělení AMD na výrobní a vývojovou část. Následující rok (2009) byl vydán souhlas s rozdělením AMD a odprodejem 66% podílu vládě Abu Dhabi a vznikla firma GlobalFoundries Inc. Firma GlobalFoundries bude pro AMD, ale i ostatní firmy vyrábět procesory v továrnách, které dříve vlastnila firma AMD a dalších, které se chystá stavět.\n\nRozdělení firmy na oddělení\n\nPřed odprodejem továren firmě GlobalFoundries Inc. mělo AMD následující továrny: Fab 36 a Fab 30/38 (Drážďany, Německo) později přejmenována na Fab 1 a Fab4x (New York, USA) později přejmenována na Fab 8.\n\nSpolečnost Advanced Micro Devices (dále AMD) byla založena 1. května 1969, založili ji dřívější výkonní manažeři ze společnosti Fairchild Semiconductor - byli jimi Jerry Sanders III, Ed Turney, John Carey, Sven Simonsen, Jack Gifford.\n\nDůležité milníky\n\n\n25. října 2006 AMD dokončilo převzetí společnosti ATI, která vyvíjela grafické čipy, čipové sady a komponenty pro spotřební elektroniku. Odkoupení stálo AMD celkově 5,4 miliard USD, 4,3 miliard USD z pokladny a 58 miliónů svých akcií v hodnotě 1,1 miliardy USD. Tato částka byla velmi nadsazená a společnosti AMD to způsobilo finanční problémy, ale díky odkoupení se stalo více konkurence schopné. Díky převzetí ATI má dnes celou platformu CPU-čipset-GPU, díky tomu mohla začít vyvíjet SoC řešení. Po odkoupení prodalo AMD část ATI, která vyvíjela grafické čipy pro mobilní zařízení a procesory ARM.\n\nByla také vedena jednání s firmou NVIDIA, ale neúspěšně. Vedení se nedokázalo dohodnout na ceně a dalších věcech mezi sebou. Po letech vyšlo najevo, že na NVIDIi má už velmi dlouho kupní moc nejdřív Microsoft, to mohl být jeden z dalších důvodů.\nÉra začátku 21. století a generace technologií CrossFire, Cool'n'Quiet a EyeFinity\nV roce 2000 uvedla novou technologii AMD PowerNow! (použita v CPU AMD K6-2+). O rok později vyvinutá technologie AMD HyperTransport je přijata firmami Agilent, Apple Computer, Broadcom, Cisco Systems, IBM, nVidia, Sun a Texas Instruments. Roku 2002 uvedla novou technologii AMD Cool'n'Quiet (použita v CPU Athlon XP). V roce 2006 uvedla vylepšenou technologii CrossFire a novou AMD Live! pro multimediální PC. O 2 roky později uvedla rozšíření AMD LIVE! Explorer, který umožnil zlepšit HD obsah na domácích PC. A taky představila novou technologii AMD Eyefinity, která umožnila zapojit až 6 monitorů na 6 výstupů z jedné grafické karty. S vydáním procesorů architektury Zen přibyly také technologie Pure Power, Precision Boost, Extended Frequency Range (XFR), Neural Net Prediction a Smart Prefetch. Se Zen+ a X470 chipestem přibylo StoreMI. S grafickými kartami Navi přibylo Fidelity FX. Již delší dobu jsou na trhu také monitory s podporou FreeSync a FreeSync 2, které de facto vylepšájí funkci vertikální synchronizace (Vsync). i\n\n\n\n\n\n"}
{"id": "26242", "url": "https://cs.wikipedia.org/wiki?curid=26242", "title": "Lineární algebra", "text": "Lineární algebra\n\nLineární algebra je odvětví matematiky, které se zabývá vektory, vektorovými prostory, soustavami lineárních rovnic a lineárními transformacemi. Jelikož vektorové prostory jsou důležitou součástí moderní matematiky, je lineární algebra důležitou součástí jak abstraktní algebry, tak funkcionální analýzy. Aplikovaná lineární algebra se využívá například v přírodních vědách, sociálních vědách nebo archeologii.\n\nModerní lineární algebra vznikla v letech 1843 a 1844. V roce 1843 vymyslel William Rowan Hamilton kvaterniony. V roce 1844 Hermann Grassmann publikoval svou knihu \"Die lineale Ausdehnungslehre\". V roce 1857 pak Arthur Cayley publikoval svou ideu matic (velikosti 2×2).\n\nLineární algebra má svoje počátky ve studiu vektorů v kartézském dvourozměrném a trojrozměrném prostoru. Obecně jsou ale vektory jakékoliv objekty, které lze dobře sčítat a násobit číslem (viz vektorový prostor).\n\nVektor je tedy např. směrovaná úsečka a je charakterizovaný jak svojí velikostí, která je dána délkou úsečky, tak svým směrem. Takovéto vektory slouží dobře ve fyzice jako reprezentace tzv. vektorových veličin (rychlost, síla, intenzita magnetického pole, ...). Vektorem ale může být také polynom, funkce nebo posloupnost. Z těchto vektorů můžeme navíc vybrat takové s nějakou vlastností, která se zachovává sčítáním i násobením číslem (u funkcí spojitost nebo diferencovatelnost, u polynomů nejvyšší stupeň, u posloupností omezenost ...).\n\nTakto uzavřenou množinu nazýváme vektorový prostor. Jak vidíte, podstatnou vlastností je, že pokud sečteme dva vektory nebo vynásobíme vektor číslem, získáme zase vektor. Může existovat konečná skupina vektorů takových, že sčítáním různých násobků těchto vektorů lze získat jakýkoliv libovolný vektor. Např. tři navzájem kolmé úsečky v kartézské soustavě třírozměrného prostoru. Takovéto vektory nazýváme generátory. Pokud navíc platí, že žádný z generátorů nelze nakombinovat z ostatních, nazýváme je bází.\n\nPočet vektorů v bázi nazýváme dimenze. Jak snadno uhádnete, vektorový prostor orientovaných úseček v rovině má dimenzi 2 a v prostoru 3. S polynomy je to složitější. Lze dokázat, že konečná báze neexistuje. Pokud se však omezíme na polynomy stupně nejvýše 2 a nulový polynom, bází se stane např. trojice 1, x, x. Označme je p, p a p. Pak jakýkoliv polynom stupně nejvýše 2 lze nakombinovat z těchto polynomů:\nformula_1\nTo ale není jediná báze, těch je nekonečně mnoho.\nNapř. pro q(x) = x + x + 1, q(x) = - x + x + 1, q(x) = x - 1 je trojice q, q a q též bází. Pak\nformula_2\n\nPokud má báze tři vektory, mají všechny další báze také tři vektory a dimenze je 3. Obecně bychom mohli dokázat, že vektorový prostor všech polynomů stupně nejvýše n a nulového polynomu (ten stupeň nemá) má dimenzi n+1.\n\nPodobně se zavádí souřadnice. Pokud si bázi (p, p, p) označíme P a podobně (q, q, q) Q, jsou souřadnice našeho vektoru, označme jej v, v(x)=5 x + 2 x + 3 v bázích P a Q:\nformula_3\nformula_4\n\nPodstata lineární algebry je, že všechna dokázaná tvrzení platí pro všechny vektorové prostory, nezávisle na tom jak definujeme vektor, sčítání vektorů nebo jejich násobení číslem. Stačí pokud splňují podmínky pro vektorový prostor.\n\nU vektorových prostorů je dále důležité, co chápeme jako číslo. Odborně se to nazývá volbou tělesa. Tělesem může být množina, kde lze dělit i odčítat (tedy ne celá čísla). Minimálním tělesem je tedy množina všech racionálních čísel, nejčastější jsou čísla reálná a komplexní.\n\nLineární operátory převádí prvky z jednoho lineárního prostoru do druhého (nebo do toho samého prostoru) a zachovává přitom vektorové sčítání a násobení skalárem dané na těchto vektorových prostorech.\nMnožina všech takových transformací je také vektorovým prostorem.\n\nJe-li báze vektorového prostoru pevně zvolená, pak lze každou lineární transformaci zapsat ve formě matice.\n\nDetailní zkoumání vlastností matic a algoritmů prováděných na maticích, včetně výpočtu determinantu a vlastních vektorů a čísel matice, je součástí lineární algebry.\n\nObecná metoda, kdy je nalezen lineární způsob pohledu na nějaký problém, ten je pak vyjádřen v termínech lineární algebry a je vyřešen například pomocí matic, je jedna z nejšířeji použitelných metod v matematice.\n\n\n"}
{"id": "26244", "url": "https://cs.wikipedia.org/wiki?curid=26244", "title": "Command &amp; Conquer: Renegade", "text": "Command &amp; Conquer: Renegade\n\nCommand & Conquer: Renegade je akční počítačová hra typu FPS, vyvinutá společností Westwood Studios. Je to jediná hra ze série Command & Conquer, která používá pohled první osoby. Plánovaný port po konzoli Playstation 2 byl zrušen a stejně tak i pokračování .\n\nOdehrává se během první tibériové války, kde se kryje s událostmi hry Command & Conquer: Tiberian dawn. Příběh se odehrává kolem unesení Dr. Ignatia Mobia Bratrstvem NOD. Hlavní postava je Nick „Havoc“ Parker.\n\n"}
{"id": "26245", "url": "https://cs.wikipedia.org/wiki?curid=26245", "title": "Unreal", "text": "Unreal\n\nUnreal je počítačová hra v žánru klasické FPS. V době svého vzniku uchvátila především grafickým zpracováním a vylepšením už známých herních prvků. Z řady vybočuje velkou rozlehlostí herních map, výbornou hudbou a umělou inteligencí nepřátel. Má však slabší multiplayer ve kterém režim kooperace patří mezi nejpopulárnejší. Po poslední verzi 226f vydanou v červenci 2000 je od roku 2008 Unreal nadále spravován komunitou se souhlasem Epic MegaGames v podobě verze 227. Patch 227 lze sehnat zde: Old Unreal 227 patch\n\nDěj hry se odehrává na neznámé planetě \"Na Pali\", kde žijí domorodí obyvatelé „Nali“. Naliové tvoří pacifistickou společnost zhruba na úrovni starověku. Tito čtyřrucí domorodci žijí převážně prostým životem a vyznávají několik bohů, jako například Chizru Vodního Boha \"(Chizra the Water God)\" nebo Vandoru, bohyni světla. Ve svých denících popisují svými slovy, jak byl jejich svět zotročen „zlými bohy sestoupivšími z nebes“. Tito zlí bohové jsou ve skutečnosti technicky vyspělou rasou známou jako \"Skaarjové\", kteří se podobají ještěrům a jsou ve válce s lidmi. Skaarjové dokázali Nalie díky jejich nevyspělosti dokonale využít. V několika nalijských denících se hráč dočte o mesiáši, který dokáže zbavit Nalie skaarjského otroctví, a dozví se, že on sám je za tohoto spasitele považován. Proto se mu Naliové na potkání klaní a pomáhají mu odkrýváním tajných chodeb s vybavením, které tam pravděpodobně ukryli před Skaarji.\n\nBěhem hry se hráč seznámí s různými prostředími na planetě, kde nejprve pozná kulturu domorodých Naliů a jejich sídla a chrámy, skaarjská zařízení pro využití bohatství planety, havarovanou mimozemskou loď Terraniux a lidskou vědeckou loď ISV KRAN, závratně vysokou věž The Sunspire, vznášející se město v oblacích, Nalijský hrad, skaarjskou vojenskou základnu a nakonec skaarjskou mateřskou loď.\n\nPříběh hry Unreal začíná tvrdým pádem z pryčny během spánku, ve kterém hlavní postava, ve hře označená jako Prisoner 849 (vězeň 849), sní o svobodě. Při bolestivém probuzení si uvědomí, že se nachází zavřený v cele na palubě vesmírné lodě \"Vortex Rikers\", která směřuje do trestanecké kolonie. Jenže na celé lodi nastal pro něj nepochopitelný chaos. Proběhla krátká rozprava mezi vězněm-hráčem a jedním z dozorců, která málem vyústí v pokus projít plazmovou mříží, která by mu způsobila ztrátu vědomí, když se dozvěděl, že loď havaruje. K tomu však nedošlo, protože celá loď prudce narazila tak, že všichni pasažéři, včetně vězně 849, se buď vážně zranili, nebo zemřeli.\n\nNáš vězeň měl však štěstí. Probral se pomlácený a dehydratovaný po několika hodinách, co byl v bezvědomí. Plazmové mříže byly vypnuté a všichni dozorci a spoluvězni byli buď mrtví, nebo utekli. Cestou na můstek lodi se dozví ze záznamu o tom, co se stalo: Loď byla zachycena gravitačním polem neznámé planety a havarovala. Pod můstkem našel brnění a na ošetřovně si vyléčil zranění, které utrpěl při tom nárazu. Dále cestou ven z lodi se stal svědkem masakru několika pasažérů stvořením, které vypadalo jako obří ještěr (později se hráč dověděl, že to byl Skaarj). Během tohoto incidentu byl vězeň zavřený za těžkými pancéřovými dveřmi, takže průběh mohl jen slyšet. Po bitvě se dveře otevřely a ještěr utíkal z místa pryč. Vězeň mohl už jen vzít zbraň, se kterou se ti nešťastníci pokoušeli bránit, a vydal se ven z lodi.\n\nVenku uviděl, jak tvrdě loď narazila na planetu, která má dvě slunce a dva měsíce, a do země vyryla díru asi 4 až 10 metrů hlubokou a minimálně 100 metrů dlouhou. Poblíž ztroskotané lodi si všiml malého domku, u kterého byly vyložené zásoby z lodi, nicméně všichni lidé zde byli také mrtví. Z jejich záznamů se dozvěděl, že byli napadeni bruty - velkými příšerami vyzbrojenými ručními raketomety a že se jim podařilo navázat spojení s posádkou vědecké lodi \"ISV KRAN\", která se ztratila v této části vesmíru před několika měsíci, a že je tato planeta pod nadvládou nepřátelských \"Skaarjů\", jejichž mateřskou loď viděli lidé z ISV KRANu bezpečně přistávat kdesi za sedmero horami. Hráč tak zjistil, co musí udělat, aby se z toho dostal: najít a zničit tuto mateřskou loď a v jejím záchranném modulu opustit planetu. Při průzkumu území okolo místa havárie hráč narazí na další mrtvé skupinky pasažérů z Vortex Rikers a také na dům obývaný jedním z domorodců planety.\n\nPoté, co se hráč prostřílel přes hlídky brutů, dorazil do Rrajigarských dolů, kde se dozvěděl o surovině \"tarydium\" produkující energii, kterou zde Skaarjové ve velkém těžili a využívali při tom otrocké práce nebohých Naliů. Vypadá to, že i přes svou oproti Zemi malou velikost má planeta velkou gravitaci právě díky této surovině. Proto Skaarjové tuto planetu zotročili. Přes Rrajigarské doly a chrám \"Chizra Nali Water God\", kde se hráč dozvěděl, o svém „poslání“ Nalijského spasitele, který je zbaví Skaarjů, se dostal k aréně, před kterou bylo ukřižováno několik Naliů a zevnitř arény byl slyšet křik dalších. Po bitvě s několika Skaarjskými hlídači se hráč v aréně utkal s Titanem, obrovským zvířetem připomínajícím dinosaura, které vrhá na hráče balvany a silnými pažemi mlátí do země tak silně, že hráče vymrští do vzduchu. Po tuhém boji se hráč vydá do Nalijské vesnice \"Harobed village\" s hřbitovem a kostelem, kam Naliové ukryli pro hráče silnou zbraň.\n\nZa vesnicí narazí na obrovskou mimozemskou loď, pravděpodobně také havarovanou, která má tvar květu nějaké rostliny a zvrchu je pokryta tlustým neprůstřelným sklem. Tento podivný komplex se nazývá \"Terraniux\" a je obýván neznámými mimozemšťany, kteří se sami nazývají prostě jen \"žoldáky\". Jsou nepřátelští jak vůči hráči, tak vůči Skaarjům. Navíc jsou vyzbrojeni velice účinným štítem, díky kterému jsou prakticky nesmrtelní, když ho mají zapnutý. Po probití se bludištěm Terraniuxu musí hráč projít i rozsáhlým komplexem \"Vandořina chrámu\". Na konci chrámu nalezne několik kilometrů dlouhý a asi 100 metrů hluboký kaňon v zemi, který zde vyhrabal havarující ISV KRAN. Hráč doufal, že zde konečně narazí na živé lidi, se kterými odletí z planety, jenže uvnitř narazí zase jen na mrtvá lidská těla a u jednoho z nich je deník s popisem invaze Skaarjů na ISV KRAN. Po probití se vrakem lodi, která je příliš poškozená na to, aby mohla znovu vzlétnout, musí hráč chtě nechtě ukrást Skaarjskou loď, o které byla již zmínka. Jakmile hráč vystoupil z ISV KRANu, ocitl se v další Nalijské vesnici - \"Spire Village\", která se nachází v blízkosti obří, asi kilometr vysoké věže \"Sunspire\", která je vidět na pozadí prakticky ve všech venkovních úrovních hry. Okolo Sunspire je navíc lávová řeka, přes kterou vede dřevěný most. Nicméně i Sunspire byl již zamořený Skaarji. Navíc se zde nacházelo ještě mnoho temných zákoutí s hroznými monstry. Po zdolání namáhavého výstupu na horu Sunspire hráč aktivival velký tarydiový krystal a přivolal si tím zvláštní Nalijský létající objekt, který hráče dopravil do města v oblacích.\n\nNahoře se hráč ocitl v nádherném městě \"Na Pali Haven\", vznášejícím se v oblacích na velkých kusech kamenů. Vypadá to, že Naliové svou planetu nazývají Na Pali. Naliové, podle svých deníků, toto místo považují za bezpečný ráj, jenže hráč se brzy přesvědčil, že tam již bezpečno dávno neví. Město ovládali \"Krallové\", kteří donutili jednoho Naliho skočit z města dolů na planetu a zuřivě se pustili do boje s hráčem. Tito Krallové byli také zotročeni Skaarji, ale na rozdíl od Naliů jim slouží dobrovolně, takže je Skaarjové nechávají podílet se na svých aktivitách. Nad městem ve skále pod kostelem byla zbudována skaarjská základna, ve které se nacházelo teleportační zařízení, díky kterému se hráč ocitl v průsmyku \"Velora\" uprostřed louky s kamennými obelisky. Pak dál se utkal s obludným kamenným Titánem, který byl ještě silnější než ten v aréně, ale po jeho poražení se hráči otevřela cesta dál směrem k Nalijskému klášteru \"Bluff Eversmoking\". Před jeho branami nalezl část posádky ISV KRAN, která se snažila probít se k Skaarjské mateřské lodi, jenže zde jejich cesta skončila, neboť byli zabiti Krallskou hlídkou. Zde na Bluff Eversmoking bylo utrpení Naliů pod Skaarjskou nadvládou ve hře snad nejvíce patrné, neboť zde bylo ukřižováno velké množství Nalijských mnichů a téměř žádný nepřežil. Celý klášter byl nepřetržitě hlídán hordami Krallů, po jejich poražení a aktivování lanové dráhy na protější skálu, kde se nachází průsmyk \"Dasa\" a stejnojmenná věznice, která byla také velmi dobře střežena Skaarji a Krally, hráč dorazil k řece, kde se nalodil na rybářskou loď a přeplul k Nalijskému hradu. I ten byl velmi dobře střežen Skaarji a Krally, ale i přes toto strašidelné místo se hráč dostal. Ve věži hradu bylo nutno porazit obřího \"gasbaga\", který si přivolával své děti na pomoc. V podzemí hradu však nastala velká komplikace. Pod mučírnama se totiž nacházela lávová jeskyně, kde sídlil Skaarjský Warlord, který vypadal jako démon, měl křídla a velký raketomet a jemuž byli Naliové uvěznění v mučírně obětováváni.\n\nPo vyčerpávajícím souboji, kdy Warlord opustil bojiště, se hráči konečně otevřela cesta do Skaarjské mateřské lodě, která byla snad největší lodí, jakou měl člověk možnost kdy vidět. Ovládnout ji však byl úkol nelehký, neboť mateřská loď připomínala rozsáhlé bludiště zaplněné zuřivými Skaarji. Po dlouhém hledání hráč našel Skaarjský generátor a podruhé se zde utkal s Warlordem. Jakmile byl Warlord zničen, generátor se zhroutil a celá mateřská loď se ponořila do tmy. Hráč se nakonec po tmě dostal ke \"Zdroji - The Source\", což byla velká komora, kde sídlila velká Skaarjská královna. Královna byla velmi tuhým protivníkem, který se uměl teleportovat a zneviditelňovat se. Potom, co byla královna zabita, se celá Skaarjská mateřská loď začala otřásat v základech a hráč odtamtud unikl ve skaarjském záchranném modulu z planety. Příběh pak pokračuje v datadisku Return to Na Pali.\nV Unrealu je k dispozici deset druhů zbraní, avšak v neoficialní verzi 227 byly zpřístupněny dvě další (dostupné jen pomocí cheatů), dále v datadisku Return to Na Pali jsou představeny tři další. Každá zbraň má sekundární střelbu.\n\nMaximální počet munice je 50 až 90 nábojů.\n\nMaximální počet munice je 200 nábojů.\n\nMaximální počet munice je 200 nábojů.\n\nMaximální počet munice je 50 nábojů.\n\nMaximální počet munice je 48 nábojů.\n\nMaximální počet munice je 50 nábojů.\n\nMaximální počet munice je 70 nábojů.\n\nMaximální počet munice je 100 nábojů(či kilo slizu).\n\nMaximální počet munice je 50 nábojů.\n\nMaximální počet munice je 200 nábojů.\n\nMaximální počet munice je 48 nábojů.\n\n\nMaximální počet munice je 400 nábojů.\n\nMaximální počet munice je 50 nábojů.\n\nMaximální počet munice je 100 nábojů.\n\nVšechny tyto předměty se dají sebrat, pouze pokud je hráč zraněn s výjimkou Super Health a Nali seeds.\n\nKlasická lékárnička, přidává +20 životů.\n\nTyto obvazy sice léčí jenom +5 životů, ale většinou se vyskytují po skupinách dvou a více.\n\nLéčivá rostlina přidává +3 až +29 životů – záleží na velikosti, které doroste.\nDají se také uměle vysadit pomocí semen.\n\nSemena léčivé rostliny, po použití jsou vyhozeny před hráče a zanedlouho se na jejich místě objeví klíček léčivé rostliny, kterému trvá cca 20s než doroste do maximální velikosti a poskytne léčení +29. Jedná se o jedinou formu „přenosné lékárničky“.\n\nTrojhranná nádoba s modrou tekutinou přidává +100 životů a to i nad normální maximum až po hranici 200 životů.\n\nMalá rostlina léčící +5 životů. Ve hře se nenachází a je dostupná jen pomocí cheatu.\n\nÚtočná zbroj\nPřidá 100 jednotek zbroje.\nzmírňuje poškození o 90%\n\nPřidá 100 jednotek zbroje. \nAbsorbuje všechno poškození.\n\nPřidá 200 jednotek zbroje.\nAbsorbuje všechno poškození.\n\nHráč může mít pouze jeden druh obleku, po zvednutí jiného obleku je dosavadní nahrazen.\n\nKevlarová vesta\nPřidá 100 jednotek zbroje.\nZmírňuje poškození o 80%\n\nPřidá 50 jednotek zbroje.\nZmírňuje poškození o 50%\nDodatečná ochrana proti toxickému slizu.\n\nPřidá 50 jednotek zbroje.\nZmírňuje poškození o 50%\nDodatečná ochrana proti ohni a chladu.\n\nSvětlice, která po vyhození začne svítit načervenalým světlem. Po uběhnutí cca 10s světlice exploduje a může způsobit mírné zranění.\n\nKrabička s reproduktory, která je po použití vyhozena na zem, po dopadu vydává zvuky střelby.\nSlouží k odlákání pozornosti (ale praktické použití je diskutabilní).\n\nOchranný štít vytvoří válec energetické stěny, za kterou se hráč může schovat před nepřátelskou palbou, také může např. dočasně zablokovat dveře.\nHráč může mít jen jeden ochranný štít.\n\nJe energetický článek, který vylepšuje disperzní pistoli. (Viz Disperzní pistole)\n\nViz u lečivých předmětů.\n\nAsi první předmět, který hráč ve hře získá, jedná se o univerzální překladač, pomocí kterého hráč odhaluje příběh formou deníků, nápisů čí záznamů na počítačových konzolích.\n\nBaterka, která poskytne úzký paprsek světla. Vydrží cca 2min a postupně paprsek slábne.\n\nSvětlomet, který poskytne široký paprsek světla. Vydrží cca 20min a paprsek postupně slábne na intenzitě, avšak mnohem pomaleji než baterka.\n\nZesilovač ovlivňuje disperzní pistoli a ASMD tím, že zesílí jejich poškození o 400% a to včetně komba ASMD, které potom způsobí největší poškození ze všech zbraní.\n\nJedná se o univerzální tlumič, který utiší všechny zvuky vydané hráčem. Po použití vydží cca 20s.\n\nSkákací boty prodlouží výšku výskoku 3x. Vydrží tři výskoky.\n\nPotápěčská výbava umožňující zůstat pod vodou po 2min. Aktivuje se automaticky, když se hráč ocitne pod hladinou.\n\nZařízení zneviditelnění umožňující neviditelnost po dobu cca 1min. Zneviditelnění pomine po dobu, kdy hráč zahájí střelbu (během střelby je však energie nadále spotřebovávána). Nepřítel vás však může pořád uslyšet.\n\nJedná se o vývojáři mnohem propracovanější verzi zařízení neviditelnosti (nové zvukové a vizuální efekty), které se vyskytuje v datadisku Return to Na Pali.\n\nV Unrealu se vyskytuje několik různých nestvůr. Nachází se zde přátelští Naliové, kteří na hráče nezaútočí, ale jsou dost zranitelní. Když nastane situace, že se nachází Skaarj v místnosti s hráčem i s Nalim, tak si Skaarj zpravidla jako svou první oběť vybere Naliho. Naliové totiž hráči otevírají některé skryté místnosti a tajné chodby. Pak hráč může ještě vidět mírumilovná zvířata podobná skotu a králíkům, která jsou velmi bojácná.\n\nDále se zde vyskytují nepřátelské bytosti. Ať už to jsou již před tím zmiňovaní inteligentní Skaarjové a Krallové či Brutové a Žoldáci \"(Mercenaries)\", nebo masožraví netvorové z fauny této planety: obří vážky, malí létající rejnoci (manta), nebo slizské gasbagy s ještě více slizskými obrovitými hady s drápy. Ve vodě na nic netušícího hráče může z ničeho nic zaútočit masožravá ryba. Z bossů se zde vyskytuje Titan, Kamenný Titan, Warlord a Skaarjská královna.\n\nSkaarjové se ve hře vyskytují v několika modifikacích. Mohou to být průzkumníci (Skaarj scout), vrazi (Skaarj assassin), lordi (Skaarj Lord), ale i skaarjští vojáci (Skaarj Trooper), kteří se mohou dokonce vyzbrojit zbraněmi, které jsou dostupné hráči, takže i když je skaarjský voják standardně vybaven jen disperzní pistolí, může ve hře narazit hráč i na Skaarje vyzbrojeného ASMD, raketometem nebo Flak Cannonem, což už může být dost tvrdý oříšek, zejména v úzkých chodbách mateřské lodi.\n\nKdyž dojde k situaci, že se v místnosti objeví vícero druhů nepřátel, může se stát, že když jeden z nich trefí ve snaze zasáhnout hráče nějakou jinou nestvůru, začnou ti dva bojovat proti sobě. Nejčastěji se tak stane, když Krall zasáhne Skaarje. Nikdy ale nenastane situace, že by například Skaarj zaútočil na Skaarje.\n\nUnreal výrazně posunul vývoj trojrozměrného grafického prostředí a stal se v době svého vydání nejlépe graficky zpracovanou hrou. Na první pohled byly patrné především detailně vykreslené textury na zařízení jak uvnitř budov, jeskyň či vesmírných lodí, tak přírody ve venkovních úrovních a rozsáhlost map. Unreal engine umožnil jako jeden z prvních, i když nebyl úplně první, barevné osvětlení. Byl ovšem první v tom, že umožňoval software renderingu přinést přibližně stejnou kvalitu jako hardware rendering, včetně filtrování textur a již zmiňovaného barevného osvětlení. Grafika prvních zkušebních verzí měla fungovat právě pouze na bázi softwarového renderingu. Dále byl Unreal jedním z prvních her, jejichž engine využíval detailní texturování. To spočívalo v nanášení ještě jedné vrstvy textury s detailem materiálu texturovaného objektu přes barevnou texturu a výsledný objekt pak byl vykreslen mnohem detailněji a lépe. Navíc detailní texturování umožnilo zobrazit povrch, u kterého hráč nestál moc daleko, tak, že povrch vypadal díky detailní textuře, že má mnohem vyšší rozlišení, než skutečně měl, a nerozmazával se moc. Takto detailně otexturované byly například monitory počítačů, povrchy stěn ve vesmírných lodích nebo zlaté dveře v Nalijských chrámech, ale bylo vynecháno detailní texturování povrchů modelů hráče a živých bytostí, protože tato metoda texturování ještě nepracovala příliš dobře (výjimkou byl jen Glide renderer pro 3Dfx) s použitím tehdejšího běžného hardwaru, dokonce i budoucí silnější akcelerátory měly jisté potíže a předváděly horší výkony než hardware stavěný pro Glide a 3Dfx.\n\nProtože vývoj Unreal enginu trval dlouho probíhal v době prudkého rozvoje 3D akcelerátorů, byl Unreal vytvořen tak, aby běžel jak s použitím software renderingu, tak i s podporou v té době oblíbeným 3Dfx Glide API. Když byl Unreal konečně vydán, začala náhle prudce růst obliba užívání Microsoft Direct3D API a v Epic Games museli rychle vyvinout další renderer pro Unreal engine. Ale Direct3D renderer nebyl tak kvalitní a rychlý jako Glide a hlavně v prvních verzích byly značné problémy se stabilitou a velkým počtem chyb, ale časem se to s dalšími aktualizacemi vylepšovalo. Dále Unreal podporoval ještě OpenGL, ovšem kvůli nedostatku potřebných ovladačů k hardwaru té doby se moc nepoužíval a v Epic Games nakonec o vývoj pod OpenGL ztratili zájem, ačkoliv v některých případech by OpenGL mohl být lepším řešením než Glide nebo Direct3D.\n\nUnreal má optimalizovaný audio systém pro vysokou rychlost a kvalitu (osmi- nebo šestnáctibitový formát), s využitím technologie MMX od Intelu, který ovládá jak zvukové, tak hudební efekty. Unreal engine je sice schopen přehrát zvuky na všech běžných vzorkovacích frekvencích, ale ve výchozím nastavení je omezen na 22 kHz z důvodů přílišné náročnosti na tehdejší dostupný hardware. Vzorkovací frekvenci lze nastavit maximálně na 44,1 kHz, čímž se dosáhne mnohem kvalitnějšího provedení jak hudedních, tak zvukových efektů.\n\nAudio systém v Unrealu podporuje také trojrozměrnost zvukových efektů, a to jak softwarově, tak hardwarově. V softwarové podpoře je k dispozici pouze stereo a trojrozměrné efekty zvuků při změnách pozice či vzdálenosti jsou imitovány fázovým posunem a pásmovým prostupem. Audio systém je schopen mixovat zvuky až na 64 kanálech, ale z důvodu úspornosti výkonu procesoru se standardně využívá 16 kanálů. Hardwarová podpora je naopak stavěná jen pro zvukové karty, které jsou schopné provést 3D audio mixing. Když by se stalo, že by hra používala více zvukových kanálů, než podporuje zvuková karta, zbylé kanály by byly zpracovávané softwarovým enginem, ale mohlo by to narušit konzistenci zvukových efektů.\n\nV případě, že Unreal běží na počítači s procesorem, který nepodporuje MMX, Unreal engine automaticky nastaví kvalitu zvuků na nejnižší. Uživatel pak může kvalitu nastavit zpět na vyšší, ale audio systém by bez MMXu nebyl účinný.\n\nZatímco většina vývojářů her vyměnila starší technologie na produkci hudby, jako například General MIDI, za hudbu vypálenou na CD už v polovině 90. let, Epic Games stále ještě u svých her používal méně běžný systém MOD složený z trackera, který zařazoval uložené PCM zvukové efekty za sebe tak, aby vznikla hudba. Epic Games tuto metodu už úspěšně vyzkoušela ve starších titulech Jazz Jackrabbit a One Must Fall 2097, kde hrála hudba o vcelku vysoké kvalitě, aniž by hudební soubory zabíraly hodně místa na disku. V případě Unrealu zabírají všechny soubory méně než jeden megabyte při průměrné délce cca dvě a půl minuty. Navíc tato technologie usnadnila implementaci plynulého přechodu hudby podle toho, co se ve hře právě děje.\n\n"}
{"id": "26248", "url": "https://cs.wikipedia.org/wiki?curid=26248", "title": "Kyselina trihydrogenarseničná", "text": "Kyselina trihydrogenarseničná\n\nKyselina trihydrogenarseničná (mimo chemii psáno dle PČP trihydrogenarzeničná), též kyselina orthoarseničná (dle PČP ortoarzeničná), je jednou ze tří kyselin pětimocného arsenu.\nVyrábí se oxidací arsenu kyselinou dusičnou:\n\nZ roztoku krystaluje ve formě lístkovitých bezbarvých krystalků jako hemihydrát HAsO.1/2HO, které jsou velmi dobře rozpustné ve vodě.\n\nDalší formy kyseliny arseničné, \"kyselina metaarseničná\" HAsO a \"kyselina diarseničná\" (nespr. \"pyroarseničná\") HAsO přecházejí v roztoku adicí molekul vody na kyselinu trihydrogenarseničnou:\n\nVšechny formy kyseliny arseničné jsou prudce jedovaté a to jak při vdechnutí prachu, tak při požití ústy nebo při kontaktu s pokožkou. V menších dávkách mají mutagenní účinky.\n\nKyselina trihydrogenarseničná se používá v chemii jako oxidační činidlo. Je také používána jako složka prostředků pro hubení myšovitých hlodavců (rodenticidů) a roztočů (akaricidů) a jako přísada jiných pesticidů.\n"}
{"id": "26249", "url": "https://cs.wikipedia.org/wiki?curid=26249", "title": "Kyselina selenová", "text": "Kyselina selenová\n\nKyselina selenová je jednou ze dvou kyslíkatých kyselin selenu. Získáváme ji oxidací kyseliny seleničité nebo práškového selenu chlorem: Jejím anhydridem je oxid selenový.\n\nresp.\n\nnebo kyselinou chlorečnou případně zahříváním s koncentrovaným peroxidem vodíku.\n\nKyselina selenová je bezbarvá krystalická látka, která se vyznačuje oxidačními vlastnostmi. Je málo stálá. Snadno odštěpuje kyslík. Ve vodě se zejména za tepla dobře rozpouští a jako pevná látka je silně hygroskopická. S vodou tvoří hydráty, zejména monohydrát HSeO.HO, který tvoří jehlicovité krystaly, tající při 25 °C. Její tavenina při ochlazování snadno tvoří podchlazenou taveninu, která se chová jako silně viskózní kapalina.\n\nZahříváním par na vysokou teplotu se rozkládá na oxid seleničitý, vodu a kyslík:\n\nSoli kyseliny selenové se nazývají selenany a jsou podobné síranům (solím kyseliny sírové). Zajímavou vlastnost má směs kyseliny selenové a kyseliny chlorovodíkové. Tato směs má podobné účinky na vzácné kovy jako směs kyseliny chlorovodíkové a kyseliny dusičné, která se nazývá lučavka královská, neboť z chlorovodíku uvolňuje aktivní chlór za současné redukce na kyselinu seleničitou (opak přípravy kyseliny selenové, viz první rovnice shora).\n"}
{"id": "26251", "url": "https://cs.wikipedia.org/wiki?curid=26251", "title": "Nepoziční číselná soustava", "text": "Nepoziční číselná soustava\n\nNepoziční číselná soustava je způsob reprezentace čísel, ve kterém není \nhodnota číslice dána jejím umístěním v dané sekvenci číslic. Tyto způsoby zápisu \nčísel se dnes již téměř nepoužívají a jsou považovány za zastaralé.\n\nV nejjednodušším systému stačí sečíst hodnoty jednotlivých číslic. Pokud by \nnapříklad byly hodnoty symbolů následující: A=1, B=10, C=100, D=1000, pak by \nvyjádřením čísla 3542 mohl být například řetězec „AABBBBCCCCCDDD“, ale stejně dobře i „ACDABBCCCCDDBB“ apod. (z hlediska hodnoty, ale za cenu horší srozumitelnosti).\n\n\n\n\nTypickým příkladem praktické realizace takové soustavy je kuličkové počítadlo. V jednotlivých řádcích jsou čísla vyjadřována nepozičně počtem kuliček. Celé počítadlo pak může fungovat jen pro zobrazení čísel daných počtem kuliček na jedné straně drátů (nepozičně), nebo mohou být jednotlivé řádky (dráty) chápány jako vyjádření řádů (pozičně).\n\n"}
{"id": "26252", "url": "https://cs.wikipedia.org/wiki?curid=26252", "title": "Unreal II: The Awakening", "text": "Unreal II: The Awakening\n\nUnreal II: The Awakening je počítačová hra.\n\nHra Unreal 2 vyšel v roce 2003 v rámci herní série Unreal.\n\nHra se proti Unreal 1 změnila už proto, že nastala změna prostředí, a také je to poznat ve zbraních. Není tu ani Flack Cannon, Minigun nebo ASMD, ale zbraně bližší těm současným pozemským. Děj hry je zasazen do budoucnosti. Jste bývalý mariňák John Dalton a po odchodu ze základny Avalon se ocitáte na palubě vesmírné lodi společnosti TCA-na Atlantisu. Úkolem je posbírat 7 artefaktů, ze kterých vznikne super zbraň. Atlantis je hlavní útočiště po dobu hry; právě odtud začínají mise a probíhá tu brífink. Na Atlantisu jsou ještě tři postavy: pilot Ne'Ban, mechanik Isaak a Aida, která působí jako operátorka. Na lodi se hráč může pohybovat, jak je mu libo, například se může podívat do kabin posádky.\n\nMisí je 23, pokud se počítají jako mise (a mezi mise se také započítávají podle Load game a tlačítka missions) i chvilky, kdy jste na Atlantisu před klasickou misí. Jednotlivé úrovně jsou provedeny opravdu precizně. Budete bojovat jak ve vojenských komplexech, tak v podzemních jeskyních a dalších prostředích. Nebudete tedy bojovat pouze proti cizákům jako Skaarjové nebo Drakkové a další, ale také proti vojákům (např. Izanagiům). Též budou vašimi soupeři automatické raketomety a podobně. Všechny mise jsou výborně ozvučeny, výkřiky, zvuky zbraní atd. Co se týče grafiky, v tehdejší době neměla moc konkurence, a nároky na hardware byly vyšší, dnes je to již téměř podprůměr. Detaily zbraní a charakterů opravdu vypadají dobře(detaily charakterů poznáte třeba na Aidě). Mise jsou provedeny klasicky.\n\nOd začátku hráč disponuje disperzivní pistoli (známá z U1), assault riflí (známá z UT2k3), granátometem (celkem se 6 typy nábojů, jako klasický granát, EMP, toxický atd.). Později ukořistí další zbraně, a to brokovnici (v sekundáru zápalná), raketomet, plamenomet, pistoli od Aidy (něco jako Enforcer z UT), sniperku (výborný zoom), elektrickou pušku (funguje jako Ripper z UT, ale střílí elektrické projektily), laserovou pušku (jako Pulse z UT nebo Link z UT2k3), biozbraň (střílí minialieny), takkru – létající a střílející kouli, a nakonec artefaktovou zbraň, při které zásah znamená smrt. V některých misích hráč brání např. vědce a používá přitom vojáky (boty), kterým dává různé rozkazy.\n\nVětším minusem je nízká životnost. Grafika, hudba, hratelnost nasazují opravdu vysokou laťku.\n\n\n\n\n"}
{"id": "26254", "url": "https://cs.wikipedia.org/wiki?curid=26254", "title": "I.G.I. 2: Covert Strike", "text": "I.G.I. 2: Covert Strike\n\nI.G.I. 2: Covert Strike je stealth FPS počítačová hra, vyvinutá společností Codemasters a vydaná 3. března 2003.\n\n\n\nVybavení: dalekohled, satelitní mapa, termální brýle, laserový zaměřovač cíle, injekce\n\n"}
{"id": "26260", "url": "https://cs.wikipedia.org/wiki?curid=26260", "title": "Americium", "text": "Americium\n\nAmericium (chemická značka Am) je sedmým členem z řady aktinoidů, třetím transuranem, silně radioaktivní kovový prvek, připravovaný uměle v jaderných reaktorech především z plutonia.\n\nAmericium je radioaktivní kovový prvek stříbřitě bílé barvy, která se působením vzdušného kyslíku mění na šedavou. Po mechanické stránce je tvárnější než příbuzný uran nebo neptunium. Vyzařuje \"α a γ záření\" a je proto nutno s ním manipulovat za dodržování bezpečnostních opatření pro práci s radioaktivními materiály.\n\nVe sloučeninách se vyskytuje v mocenství od Am po Am, přičemž nejstálejší jsou sloučeniny v oxidačním čísle +3.\n\nAmericium se v přírodě přirozeně nevyskytuje. Je to uměle připravený kovový prvek, tzv. transuran. Avšak množství americia bylo uvolněno do prostředí v důsledku černobylské havárie, kde se vyskytuje především v oblasti Uzavřené zóny Černobylské jaderné elektrárny (Ukrajina) a Poleské státní radiačně-ekologické rezervace (Bělorusko). Izotop Am s poločasem rozpadu 432,6 let vzniká rozpadem Pu s poločasem rozpadu 14,4 let. Am je tak jediný radioizotop, jehož koncentrace v půdě se s časem zvyšuje, navíc je jako alfa zářič vzhledem k Pu (beta zářič) mnohem toxičtější. Očekává se, že jeho koncentrace v Poleské státní radiačně-ekologické rezervaci se bude zvyšovat přibližně až do roku 2060.\n\nAmericium bylo poprvé připraveno roku 1944 bombardováním Pu neutrony v jaderné laboratoři chicagské university. Za jeho objevitele jsou označováni Glenn T. Seaborg, Leon O. Morgan, Ralph A. James a Albert Ghiorso. Prvek byl poté pojmenován podle světadílu, na kterém byl vyroben.\n\nKovové americium se připravuje redukcí fluoridu americitého AmF parami barya.\n\nJe charakterizováno 20 izotopů, z nichž jsou nejstabilnější Am s poločasem rozpadu 7364 let a Am s poločasem 432,6 let. Všechny zbývající radioaktivní izotopy mají poločas rozpadu méně než 51 hodin a většina z nich dokonce méně než 100 minut:\n\nVšechny izotopy americia jsou radioaktivní.\n\nAmericium se používá v přesných měřících přístrojích a v detektorech kouře jako zdroj α-částic nebo γ-záření. V lékařství se používá při léčbě nádorů štítné žlázy.\n\nNejdůležitější sloučeninou americia je oxid americičitý AmO, který je výchozí surovinou pro přípravu ostatních sloučenin tohoto prvku. Další v praxi významnou sloučeninou je fluorid americitý AmF.\n\nDalším využitím jsou externí neutronové zdroje pro startování jaderných reaktorů, například reaktoru LR-0 v CV Řež.\n\n\n"}
{"id": "26269", "url": "https://cs.wikipedia.org/wiki?curid=26269", "title": "Stěnava", "text": "Stěnava\n\nStěnava ( , , , nebo ) je řeka, která protéká Broumovským výběžkem v severovýchodních Čechách a Kladskou kotlinou v Polsku. Celková délka řeky činí 62 km. Plocha povodí měří 594 km².\n\nPramení na polském území v nadmořské výšce 718 m na jihozápadních svazích hory Borowa (jinak též Czarna Góra) v pohoří Góry Wałbrzyskie, asi 5 km jižně od Wałbrzychu. Zprvu plyne západním směrem přes Unisław Śląski, odkud tok až na české hranice sleduje železniční trať Wałbrzych - Meziměstí, v jižním směru protéká městem Mieroszów, za nímž se definitivně stáčí k jihovýchodu. Hranice ČR Stěnava překračuje u Starostína, protéká Meziměstím a Broumovem a české území opouští u Otovic. Dále pokračuje skrze obce Tłumaczów, Ścinawka Górna, Ścinawka Średnia a Ścinawka Dolna a vlévá se zleva do Kladské Nisy u Ścinawice, zhruba 4 km severně od Kladska, v nadmořské výšce 280 m.\n\nSeznam přítoků, L=přítok zleva, P=přítok zprava. Uvedeny jen pojmenované výzamnější toky. Uvedeno také přibližně místo ústí, podle nejbližší obce.\n\nPrůměrný průtok Stěnavy při odtoku z území České republiky v profilu Otovice činí 2,30 m³/s.\n\nHlásné profily:\n\n"}
{"id": "26272", "url": "https://cs.wikipedia.org/wiki?curid=26272", "title": "Výhřevná plocha", "text": "Výhřevná plocha\n\nVýhřevná plocha je jednou ze základních charakteristik parního kotle. Je to plocha kotle, na níž dochází k předávání tepla spáleného paliva do vody a páry. Udává se v m.\n\nVýhřevnou plochu můžeme rozdělit na vnitřní a vnější. Vnitřní je ta, která je ve styku s vodou anebo párou, vnější přichází do styku s plameny nebo horkými spalinami. Tyto dvě plochy jsou obvykle mírně rozdílné, protože velká část výhřevné plochy má zaoblený tvar a materiál kotle má nenulovou tloušťku. U kotlů, kde procházejí spaliny trubkami uvnitř vodního prostoru je větší vnitřní výhřevná plocha, u vodotrubých kotlů naopak vnější.\n\nPřímá výhřevná plocha je ta, která přichází do styku s plameny. Nepřímá přichází do styku jen s horkými spalinami. \n\nPřímá výhřevná plocha umožňuje několikanásobně vyšší přenos tepla na jednotku plochy, než nepřímá. Je to způsobeno jednak tím, že na přímou výhřevnou plochu může být teplo přenášeno i sáláním, jednak tím, že v její blízkosti probíhá spalování a tudíž jsou plyny teplejší než v blízkosti nepřímé výhřevné plochy.\n\nTento poznatek měl velký význam zvláště pro konstrukci kotlů, kde byla vyžadována malá velikost kotle na jednotku výkonu (kotle s vysokým zatížením kotlové plochy), jako jsou například lokomotivní kotle. U stabilních kotlů bylo vždy možno řešit problém výkonu kotle jeho zvětšením a stavbou větší kotelny.\n\nPřímou výhřevnou plochu lze zvyšovat především zvětšováním rozměrů samotného kotle. U lokomotivních kotlů byla ale tato možnost omezena maximální možnou velikostí lokomotivy. Další cestou byla montáž přídavných ploch do skříňového kotle: varníků a varných trubek. U některých kotlů (zvláště posledních typů parních lokomotiv) byla velikost přímé výhřevné plochy zvětšena montáží spalovací komory, což bylo zvětšení prostoru skříňového kotle na úkor válcového kotle posunutím pecní trubkovnice.\n\nNepřímou výhřevnou plochu bylo možno zvyšovat montáží většího množství trubek a prodlužováním válcového kotle, ale i u této metody se brzy narazilo na různá konstrukční omezení. Kompromis, který konstruktéři nalezli, je vidět na existujících lokomotivách.\n"}
{"id": "26273", "url": "https://cs.wikipedia.org/wiki?curid=26273", "title": "Eskišehir", "text": "Eskišehir\n\nEskišehir () je město v Turecku. Má 700 000 obyvatel, leží ve stejnojmenné provincii na spojnici mezi Ankarou a Istanbulem.\n\nVe městě jsou stavební a potravinové závody, také se zpracovávají rudy těžené v nedalekých dolech. Eskišehir má šest muzeí, nedaleko se navíc nacházejí ruiny starého římského města. Za posledních několik desítek let zaznamenal velký růst, v roce 1985 měl jen 390 000 obyvatel, což je proti dnešnímu stavu téměř polovina. Protože Eskišehir leží na spojnici mezi oběma největšími městy v zemi má dobré železniční spojení; velkou stanici i s opravnami. Ve městě je v provozu tramvajová síť s několika linkami.\n\nJe to také studentské město. Jsou zde dvě velké univerzity. Ta větší z nich se jmenuje Anadolu University. Město poslední dobou zažívá rozmach – staví se zde hlavně obytné domy, hotely a nákupní centra.\n\n"}
{"id": "26277", "url": "https://cs.wikipedia.org/wiki?curid=26277", "title": "Robert Anson Heinlein", "text": "Robert Anson Heinlein\n\nRobert Anson Heinlein (7. července 1907, Butler, Missouri, USA – 8. května 1988, Carmel, Kalifornie, USA) byl jeden z nejvlivnějších a nejkontroverznějších spisovatelů science fiction. Společně s A. C. Clarkem a Isaacem Asimovem byli v americké literatuře známi jako „\"Velká trojka science fiction\"“ (\"Big Three\"). Počátky jeho díla jsou spojovány s obdobím Zlatého věku science fiction. Byl prvním spisovatelem sci-fi, který pronikl i do nefantastických magazínů. Hlavní témata jeho práce byla sociální: radikální individualismus, svobodná vůle, náboženství, vztah mezi fyzickou a emocionální láskou a spekulace o poněkud neortodoxních rodinných vztazích.\n\nBěhem svého života získal Heinlein mnohá ocenění – jeho romány byly mimo jiné oceněny čtveřicí Hugů, další tři tato ocenění – tzv. Retro Hugo – byla udělena zpětně za roky, kdy ještě tato cena neexistovala. Roku 1974 se stal prvním, kdo obdržel ocenění za celoživotní zásluhy o žánr fantastické literatury, známé dnes jako Damon Knight Memorial Grand Master Award (Velmistr žánru).\n\nHeinlein se narodil 7. července roku 1907 v  Butleru ve státě Missouri. Byl třetím synem \"Rexe Ivara\" a \"Bam Lyle Heinleinových\". Jeho starší bratři se jmenovali \"Lawrence\" a \"Rex\". Jeho rodičům se poté ještě narodila dcera \"Louise\", další syn \"Jesse\" a dcery \"Rose Betty\" a \"Mary Jean\". Několik měsíců po jeho narození se rodina odstěhovala do Kansas City, kde Heinlein strávil dětství. Po příletu Halleyovy komety roku 1910 se jeho zájmem stala astronomie – a to až do té míry, že v roce 1920, kdy nastoupil na střední školu, měl přečtené všechny knihy o astronomii v městské knihovně.\n\nNastoupil na Námořní akademii v Annapolisu, kterou ukončil roku 1929 jako 20. z 243. Poté byl přidělen na USS Lexington (první americkou letadlovou loď). Se svou druhou ženou \"Leslyn MacDonaldovou\" se oženil 27. března 1932 (o jeho prvním manželství není téměř nic známo, snad jen, že bylo krátké). Stejně jako jeho žena byl také Heinlein v této době politicky radikální, Isaac Asimov na něj později vzpomínal jako na zapáleného liberála. V letech 1933–34 sloužil na palubě torpédoborce USS Roper, kde získal hodnost „Lieutenant“, zároveň však v této době onemocněl tuberkulózou. Heinlein odešel v dubnu 1934 do výslužby jako služby v námořnictvu neschopný ze zdravotních důvodů. Během své dlouhé hospitalizace vymyslel vodní postel a její popis v jeho knihách \"Za tímto horizontem\", \"Dvojník\" a \"Cizinec v cizí zemi\" později zabránil jiným vynálezcům v patentování tohoto nápadu. Vojenská služba v něm však zanechala hluboké stopy – vždy si vážil věrnosti, vůdcovství a dalších ctností spojovaných s armádou. Neméně hluboké stopy však zanechala také choroba, která jej sužovala celý život a kvůli které patrně musel po několika týdnech opustit studium matematiky a fyziky na Kalifornské Univerzitě (U.C.L.A.) v Los Angeles.\n\nNásledně se věnoval několika zaměstnáním – zmiňovány bývají: prodej nemovitostí, architektura a těžba stříbra. Patrně pod vlivem své ženy se také začal věnovat politice. Byl aktivní v hnutí EPIC \"Uptona Sinclaira\", a když ten získal roku 1934 nominaci na guvernéra Kalifornie za Demokratickou stranu, Heinlein se účastnil jeho (neúspěšné) volební kampaně. Ani Heinleinova kandidatura roku 1938 do kalifornského zákonodárného sboru za demokraty nebyla úspěšná, protože ho jeho republikánský protivník využitím mezery v zákonech dokázal vyřadit z primárních voleb. Svou levicovou minulostí se následně příliš nechlubil.\n\nPo tomto neúspěchu zůstala Heinleinovi jen nevelká vojenská penze, a tak se začal věnovat psaní. Psal beletrii v podstatě po celý svůj dospělý život, už od studií v Annapolisu. Teprve v roce 1939 mu byla v \"Astounding Science-Fiction\" otištěna povídka \"Linie života\". Začal být známý jako představitel nového směru v science fiction směřujícího k sociálním tématům. Díla, která mu byla postupně v Astounding otiskována, tvořila tzv. „historii budoucnosti“ – obraz vývoje lidstva v nadcházejících staletích. Svou spisovatelskou kariéru hodlal opustit na vrcholu: plánoval přestat, jakmile budou jeho povídky často odmítány a začnou získávat negativní kritiky. Toto své předsevzetí také splnil, když Campbell v roce 1941 odmítl povídku, kterou Heinlein považoval za důležitou. Patrně mu však psaní chybělo, neboť se nechal přesvědčit k návratu a Campbell zmíněnou povídku (\"Goldfish Bowl\") po přepracování přijal.\nDen po dokončení románu \"Za tímto horizontem\", 7. prosince 1941 napadlo Japonsko Pearl Harbor a Spojené státy vstoupily do války. Heinlein se přihlásil do služby, byl však ze zdravotních důvodů odmítnut. Druhou světovou válku strávil Heinlein jako civilní letecký inženýr v Naval Air Experimental Station na Mustin Field blízko Filadelfie. Pro práci v tomto zařízení naverboval Isaaca Asimova a L. Sprague de Campa.\n\nPo skončení války roku 1945 začal svou kariéru přehodnocovat. Kvůli bombardování měst Hirošima a Nagasaki a začátku studené války se Heinlein vrhl na psaní politických témat a chtěl se dostat na lépe placený trh. Publikoval proto čtveřici povídek v \"Saturday Evening Post\", prvním byly \"Zelené pahorky Země\" v únoru 1947, čímž se stal prvním autorem science fiction, kterému vydali článek v tak prestižním časopise. Dokumentární film \"Destination Moon\" ke kterému napsal námět a vymyslel mnoho jeho efektů, získal právě za speciální efekty Oscara.\n\nV roce 1947 se Heinlein rozvedl a roku 1948 se potřetí oženil – tentokrát s \"Virginií „Ginny“ Gerstenfeldovou\", která patrně posloužila jako model pro jeho chytré a nezávislé hrdinky – například Hazel Stoneovou a která byla prvním čtenářem jeho děl. V letech 1953–54 se Heinlein vydal na cestu kolem světa popsanou později v knize \"Tramp Royale\", která mu poskytla materiál k románům odehrávajícím se na palubě vesmírných lodí – například \"Podkayna z Marsu\".\n\nSnad nejdůležitějším, co napsal, byly jeho romány pro mládež, které vychovávaly vědecky a sociálně uvědomělé jedince. Tyto romány vydával každoročně v nakladatelství Scribner's a popisoval v nich aktuální problémy a různá témata. V roce 1959 však toto nakladatelství odmítlo jeho \"Hvězdnou pěchotu\", kterou označilo za příliš kontroverzní a kvůli jejímuž propagandistickému tónu a zjevnému autorovu okouzlení armádou začal být Heinlein považován za militaristu. Po tomto odmítnutí Heinlein se psaním románů pro mládež prakticky skončil a začal psát „své vlastní práce, svým vlastním způsobem“ a přišel s romány posunujícími hranice žánru, jako jsou jeho dva nejznámější romány \"Cizinec v cizí zemi\" (1961) a \"Měsíc je drsná milenka\" (1966), označované také za jeho nejzdařilejší. V 60. letech byl (společně s A. C. Clarkem) přizván, aby spolukomentoval přistání Apolla 11 na Měsíci.\n\nZačátkem 70. let se Heinlein stal obětí série chorob způsobených vyčerpávající prací. Toto desetiletí začal nebezpečným zápalem pobřišnice, ze kterého se dostal po více než dvou letech. Ale sotva byl opět schopen psát, začal pracovat na svém technicky nejnáročnějším románu \"Dost času na lásku\" (1973). V půlce této dekády napsal dva dobře hodnocené články pro \"Britannica Compton Yearbook\": jeden o Paulu Diracovi a antihmotě nazvaný „Paul Dirac, antihmota a ty“ a druhý o chemických procesech v krvi. Se svou ženou Virginií procestovali celou zemi, aby napomohli reorganizaci systému dárcovství krve v USA a roku 1976 byl čestným hostem na Worldconu v Kansas City. Jeho zdraví se však opět ozvalo když na dovolené na Tahiti v roce 1978 prodělal mozkovou mrtvici zapříčiněnou ucpanou karotidou. Byl jedním z prvních pacientů s voperovaným bypassem, který měl tuto ucpanou tepnu uvolnit. V témže roce byl pozván před výbor amerického Senátu, aby zde představil své přesvědčení, že výsledky vesmírného výzkumu lze využít pro nemocné a staré lidi.\n\nBěhem osmdesátých let napsal dalších pět románů. Zemřel ve spánku 8. května 1988 na rozedmu plic, když třídil poznámky k šestému románu ze série \"World as Myth\". Několik jeho děl bylo vydáno ještě posmrtně, například sbírka jeho korespondence \"Grumbles from the Grave\". Heinlein i jeho žena byli zpopelněni a jejich popel rozptýlen v Tichém oceáně.\n\nPrvní Heinleinův román \"For Us, The Living: A Comedy of Customs\" byl sice napsán již roku 1939, vydán však byl až o 64 let později, když se kopie rukopisu našla v garáži Michaela Huntera, který měl jako student napsat něco o Heinleinovi. Tento román je jen o málo víc než přehlídka Heinleinových sociálních teorií, je zajímavý spíše jako okno do jeho myšlenek o člověku jako společenském zvířeti a úvah o volné lásce. Zdá se, že Heinlein hodlal podle těchto ideálů žít a měl mimomanželský poměr se svou pozdější druhou ženou Leslyn. Heinlein byl také přívržencem nudismu; nudismus a tabu kolem těla často ve svých pracích rozebíral. Když vrcholila studená válka, postavil pod svým domem protiatomový kryt, podobný tomu z románu \"Farnhamův únik\".\n\nPo \"For Us, The Living\" začal psát romány a povídky tvořící dohromady „historii budoucnosti“ doplněnou časovou osou s významnými politickými, kulturními a technologickými změnami. Takováto koncepce příběhů posazených do jediné vývojové linie byla Heinleinem ve science fiction použita vůbec poprvé. Patří sem například romány: \"Vezmi si skafandr a běž\", \"Hvězdná kolonie\", \"Hvězdná dvojčata\" a \"Starman Jones\". Některé byly v seriálové podobě vydány pod jinými jmény, například \"Hvězdná kolonie\" vyšla na pokračování jako \"Satellite Scout\" ve skautském \"Boy's Life\". Časová osa této historie byla otištěna poprvé v květnovém vydání \"Astounding Stories\" roku 1941. Heinlein se od této osy občas v některých detailech odchýlil, tyto nekonzistentnosti byly později vysvětleny v pozdějších příbězích \"World As Myth\".\n\nPrvní z knih pro mládež \"Hvězdná loď Galileo\" napsal údajně pro jednoho velkého vydavatele, který jej požádal o knihu pro chlapce. Tu však následně odmítl s tím, že cesta na Měsíc je nesmysl. Heinlein odnesl rukopis do \"Scribner's\". Scribner román koupil a po dvanáct let vydával před Vánoci jednu Heinleinovu knihu. Tedy dokud vydavatel (který sci-fi nenáviděl) jeden rukopis neodmítl. Občas se spekuluje o tom, že Heinleinova posedlost vlastním soukromím byla alespoň zčásti zapříčiněna rozporem mezi jeho soukromým životem a jeho kariérou autora knih pro mládež. V románu \"For Us, The Living: A Comedy of Customs\" však je vysvětlena politická důležitost, kterou přikládal soukromí jako principu.\n\nTyto romány pro mladé jsou mixem témat pro děti a pro dospělé. Mnoho v nich řešených problémů má souvislost s dospíváním. Jejich protagonisté jsou obvykle velmi inteligentní teenageři, kteří hledají svou cestu světem dospělých kolem nich. Jsou to prostě příběhy o dobrodružstvích, úspěších a o jednání s hloupostí učitelů a závistí spolužáků. Oproti svým vydavatelům (a jiným spisovatelům) Heinlein otevřeně vyjadřoval své přesvědčení, že mladí čtenáři jsou mnohem chytřejší a schopní zvládnout složitější témata, než si většina lidí vůbec uvědomuje. Proto také jsou tato díla dodnes čitelná i dospělými. Jeho posledním dílem pro dospívající byl román \"Hvězdná pěchota\", pokládaný za jedno z jeho nejkontroverznějších děl. Napsal jej jako odpověď na jednostranné zastavení jaderných pokusů, objevuje se zde myšlenka, že by neměla být žádná branná povinnost, ale že volební právo by měli získat jen ti, kteří si ho zaslouží službou pro svou zemi (zde konkrétně v armádě). Dokonce i v tak zdánlivě nevinné knize jako \"Rudá planeta\" se nachází několik podvratných motivů jako například vzpoura mladých studentů, inspirovaná americkou revolucí. Vydavatel tehdy žádal podstatné změny v textu, zejména ohledně používání zbraní studenty a zmatené sexuality postavy Marťana.\n\nMnozí čtenáři si neuvědomují, že mnohá Heinleinem použitá „klišé“, jako například cesta na Měsíc, byla ve své době překvapující a právě ta klišé spoluvytvářela. Jiným dobrým příkladem je román \"Vládci loutek\", přinášející myšlenku mimozemšťanů přebírajících kontrolu nad lidským tělem, jako ve filmu \"Invaze zlodějů těl\".\n\nV období od roku 1961 (\"Cizinec v cizí zemi\") do roku 1973 (\"Dost času na lásku\") napsal Heinlein své nejcharakterističtější a nejlépe propracované romány. Jeho práce se v této době zaměřila na jeho nejdůležitější témata: individualismus, boj za svobodu jednotlivce, fyzickou a emocionální lásku. Jasný rozdíl mezi těmito romány a jeho předcházející tvorbou lze připsat jeho vlastnímu (patrně správnému) přesvědčení, že čtenáři a vydavatelé padesátých let ještě nebyli na některé jeho radikálnější myšlenky připravení. Román \"Cizinec v cizí zemi\" poslal svému vydavateli dlouho po jeho napsání a samotná témata volné lásky a radikálního individualismu jsou již v jeho dlouho nevydaném díle \"For Us, the Living\". Měsíc je drsná milenka, další z jeho vrcholných děl, vypráví příběh války za nezávislost lunární kolonie, se zřetelným důrazem na myšlenku, že libovolná forma vlády (včetně republiky) představuje hrozbu pro svobody jednotlivce.\n\nHeinlein již před tímto obdobím napsal několik povídek spadajících do žánru fantasy, v roce 1963 napsal fantasy román \"Cesta slávy\". Fantasy prvky lze nalézt také v románech \"Cizinec v cizí zemi\" a \"Vůně strachu\", kde kromě hard science fiction a fantasy jsou také elementy mystiky a satirické znázornění organizovaného náboženství.\n\nPo sedm let trvajícím boji s různými chorobami napsal Heinlein několik románů v období od roku 1980 (\"Číslo bestie\") do roku 1987 (\"Až za slunce západ plout\"). Čtenáři tato díla přijali rozporuplně, někteří tvrdí, že tyto romány nedosahují kvality jeho předchozích děl. Knihy se každopádně prodávaly celkem dobře a získaly řadu ocenění, mimo jiné čtyřikrát cenu Hugo. Jejich spokojení čtenáři říkají, že kritici nepochopili jejich ironii a sebevědomou parodii science fiction a literatury obecně.\n\nNěkteré z těchto knih, jako například \"Číslo bestie\" a \"Kočka, která prochází zdí\", začínají jako dobrodružné příběhy, ke konci se z nich však stanou filosofující fantazie. Je věcí názoru, jestli to ukazuje na nedostatek zručnosti autora, nebo na jeho snahu rozšířit hranice vědecké fantastiky do jakéhosi magického realismu, pokračujíc tak v procesu literárního objevování, se kterým Heinlein začal v \"Cizinec v cizí zemi\". Tendence k autorově sebereflexi, která v tomto románu začala a která pokračovala v \"Dost času na lásku\", je ještě zřetelnější v románu \"Kočka, která prochází zdí\", ve kterém hlavní hrdina, spisovatel a vojenský veterán, objevuje lásku k ženě. Ta se, stejně jako všechny Heinleinovy silné ženské postavy, nápadně podobá jeho ženě Gině. Prvek sebeparodie, obsažený v těchto knihách, brání tomu, aby byly brány příliš vážně. Což však čtenáři neznající Heinleinovy předchozí práce nemusí pochopit.\n\nRoku 1984 vydaný román \"Job\" je satirickým pohledem na křesťanský fundamentalismus.\n\nI po Heinleinově smrti bylo uveřejněno několik prací. Nejdůležitějším z nich byla sbírka dopisů mezi Heinleinem a jeho vydavatelem a agentem \"Grumbles from a Grave\". Dalším byl cestovní průvodce po jižní polokouli \"Tramp Royale\" a \"Take Back Your Government\", „příručka pro občany, kteří chtějí aby demokracie fungovala“ napsaná pod vlivem Heinleinova pokusu o politickou kariéru. Jeho dosud nepublikované povídky pak vyšly ve sbírce \"Requiem: Collected Works and Tributes to the Grand Master\".\n\nStejně jako u jiných autorů, je také v Heinleinově případě málo zřetelný rozdíl mezi tématy prezentovanými v dílech a jím prosazovanými filosofickými názory.\n\nNapříklad v jeho knize \"Až za slunce západ plout\" nechává autor postavu Maureen tvrdit, že hlavní úlohou metafyziky je klást otázky, jako například: „Proč jsme zde?“, „Co se s námi stane po smrti?“ a že člověk nemá na tyto otázky odpovídat. Klást tyto otázky tak je věcí metafyziky, hledat na ně odpovědi však již ne, protože v okamžiku, kdy na ně člověk odpoví, dostává se do oblasti víry. Maureen toto tvrzení nijak nezdůvodňuje, jednoduše poznamenává, že tyto otázky jsou sice „krásné“, ale není na ně odpověď. Z toho patrně plyne následující: Protože je (podle Heinleina) deduktivní myšlení striktně tautologické (nikdy nevede k závěrům, které jsme nepředpokládali) a protože induktivní myšlení vždy podléhá pochybnostem, je jediným spolehlivým zdrojem odpovědí na tyto otázky přímá zkušenost – kterou však nemáme. V románu \"Dost času na lásku\" uvádí Maureenin syn (a milenec) Lazarus Long související poznámku, že abychom mohli na tyto „velké otázky“ o vesmíru odpovědět, museli bychom stát vně tohoto vesmíru.\n\nBěhem třicátých a čtyřicátých let se Heinlein zajímal o všeobecnou sématiku Alfreda Korzybskiho a navštěvoval množství seminářů na toto téma. Zdá se, že také jeho názory na epistemologii pramení z tohoto zájmu. Postavy s Korbynského názory se v jeho díle vyskytují až do úplného konce kariéry. Mnohé jeho příběhy, jako \"Gulf\", \"Jestli to takhle půjde dál\" a \"Cizinec v cizí zemi\", pokračují v rozvíjení Saphir-Whorfovy hypotézy, že použitím správného jazyka se jedinec může duševně osvobodit a dokonce se může stát nadčlověkem.\n\nHeinlein byl také ovlivněn náboženským filosofem P. D. Ouspenským a Freudovou psychoanalýzou. Ta byla v tomto období na vrcholu svého vlivu a to se samozřejmě odrazilo například v románu \"Čas pro hvězdy\", který se v psychoanalýze doslova vyžívá. Heinlein sám byl k Freudovi poměrně skeptický, hlavně od střetu s redaktorem kladoucím důraz na nacházení Freudovy sexuální symboliky v Roberových románech pro mládež. Byl také hodně oddaný kulturnímu relativismu, jméno socioložky Margarety Maderové z románu \"Občan galaxie\" je patrně odkazem na Margaretu Meadovou. V kontextu druhé světové války to byl jediný intelektuální rámec nabízející jasnou alternativu k rasismu, který Heinlein kritizoval.\n\nMnohé z těchto sociologických a psychologických teorií bylo kritizováno, opuštěno, nebo masivně přepracováno během posledních padesáti let. Z tohoto pohledu se dnes mnohé aspekty Heinleinovy tvorby jeví některým čtenářům jako naivní a zastaralé. Kritici například poznamenávají, že „Korbynski je dnes považován za cvoka“.\n\nMohlo by se zdát, že Heinleinova díla divoce oscilují napříč celým politickým spektrem. Jeho první román, \"For Us, the Living\", pozůstává z větší části z obhajoby systému společenského úvěru a raná povídka \"Černá ovce\" je o organizaci podobné Rooseveltovým „Civilian Conservation Corps“ přenesené do vesmíru. \"Cizinec v cizí zemi\" byl přivítán kulturou hippie, \"Cesta slávy\" může být vnímána jako dílo protiválečné, zatímco \"Hvězdná pěchota\" jako propagace armády. \"Až za slunce západ plout\", vydaný za Reagana, je pravicové dílo se sympaticky vykreslenou hlavní postavou, která mluví o ilegálních přistěhovalcích jako o „“ (americký výraz pro ilegální mexické imigranty, kteří přeplavali Rio Grande). V jiném případě mluví sympatická postava o homosexuálech jako o „“ (doslova „chudáci stojíci mezi (pohlavími)“). Tato poznámka dokázala rozzlobil i Heinleinova známého obdivovatele Spidera Robinsona.\n\nV Heinleinových politických názorech však existují také směry, které zůstávají pozoruhodně neměnné. Byl silně oddaný liberální myšlence o svobodě jednotlivce, což nejjasněji vyjádřil v románu \"Měsíc je drsná milenka\", považovaném někdy za jeho nejlepší. Už jeho první romány pro mládež obsahovaly silné antiautoritářské poselství, jako například v \"Hvězdné lodi Galileo\", kde skupina chlapců odstartuje ke kosmickému letu navzdory soudnímu předběžnému opatření. V románu \"Měsíc je drsná milenka\" je nespravedlivá vláda Luny označovaná prostě jako „“ (anglicky: autorita, úřad), což může odkazovat na zlo „autorit“ nejen v tomto románu.\n\nNa rozdíl od americké „Křesťanské pravice“ je Heinlein proti jakémukoli zasahování náboženství do politiky a do organizovaného náboženství se patřičně obul ve svém románu \"Job\" a trochu lehčeji také v \"Cizinec v cizí zemi\". Jeho „historie budoucnosti“ (\"Jestli to takhle půjde dál\") obsahuje období nazvané Mezivládí, ve kterém se náboženský fanatik stává prezidentem Spojených států. Pozitivní obraz armády (\"Mezi planetami\", \"Rudá planeta\") většinou zdůrazňuje individuální činy dobrovolníků v duchu Minutemanů (dobrovolníků z americké války za nezávislost), zatímco armáda jako prodloužená ruka vlády je zobrazená s notnou dávkou skepse (\"Dost času na lásku\", \"Cesta slávy\").\n\nNavzdory své práci v socialistických hnutích EPIC a za „společenský úvěr“ byl Heinlein přesvědčeným antikomunistou. V třicátých letech totiž nebyl žádný rozpor mezi tím být socialistou a být antikomunistou. Mezi jeho publicistickými texty se nachází také antikomunistická polemika \"Who are the heirs of Patrick Henry?\" a články jako \"„Pravda“ means „Truth“\" a \"Inside Intourist\", kde popisuje svou návštěvu SSSR, obsahující rady pro západní čtenáře, jak se vyhnout úřednímu dohledu během cesty. V románu \"Měsíc je drsná milenka\" popisuje Heinlein strukturu podzemního hnutí navrženou tak, že ji lze jen těžko rozbít. Má se za to, že to byl návod pro sovětské občany nespokojené s komunistickým režimem, jak proti němu připravit revoluci.\n\nMnohé Heinleinovy příběhy podávají pohled na svět srovnatelný s Marxem: společenské struktury jsou určované materiálním prostředím. Je však patrně lepší porovnávat Heinleina s Turnerovou tezí „hraniční oblasti“ (\"\"). V \"Rudé planetě\" spojuje pokusy o omezení práva nosit zbraň a zvýšením hustoty obyvatel Marsu. (Na žádost vydavatele byla tato diskuse z původního vydání vypuštěna.) V románu \"Hvězdná kolonie\" způsobilo přelidnění hlad na Zemi, osídlení Ganymedu však nakonec zajistilo přežití lidstva jako druhu. Jedna z postav ke konci knihy podotýká, že matematická logika Malthusianismu ukazuje neodvratnou katastrofu na domovské planetě. V \"Dost času na lásku\" vznášejí rolníci požadavky na banku Lazaruse Longa, které Heinlein vykresluje jako nevyhnutelný sklon pionýrské společnosti vyvinout se ve společnost lidnatější, ale také dekadentnější a méně svobodnou. Tato epizoda je zajímavým příkladem Heinleinova sklonu vidět dějiny (na rozdíl od Marxe) jako cyklické a nikoli progresivní. Příkladem může být opět \"Měsíc je drsná milenka\", kde po úspěšné revoluci čelí nová vláda snahám členů zákonodárného shromáždění vydat zákony omezující osobní život i přes veškerou snahu jednoho z hrdinů označujícího se za „racionálního anarchistu“. V románu \"Kočka, která prochází zdí\", který se odehrává přibližně sto let po revoluci, společnost na Měsíci již opět trápí neduhy, proti kterým revoluce směřovala – byrokracie, úplatkářství, nesvoboda.\n\nHeinlein vyrůstal v období rasové segregace a psal v době největšího rozmachu hnutí za občanská práva. V některých jeho pracích hrály rasy důležitou úlohu. Nejnápadnějším příkladem je román \"Farnhamův únik\", kde bělošská rodina cestuje do budoucnosti. V té jsou běloši otroky černošských pánů. Heinlein často útočil na rasové předsudky svých čtenářů tím, že vykreslil silného a sympatického hrdinu, aby vzápětí odhalil jeho africký původ. Takto postupoval například v románech \"Kočka, která prochází zdí\" a \"Friday\". Hrdina prvního vzpomínaného románu měl mít podle obálky bílou kůži, ačkoli podle knihy je jasně černoch. Totéž platí pro hrdinku \"Friday\" ze stejnojmenného díla. V knize \"Měsíc je drsná milenka\" je zmínka o incidentu, kdy hrdina navštíví jih Spojených států a je zatčen kvůli předsudkům. Také v \"Podkayně z Marsu\" jsou poznámky o rasových předsudcích vůči hlavní postavě. V kontextu science fiction před rokem 1960 je zastoupení „černochů“ velmi novátorské, v soudobých sci-fi dílech se vyskytovala častěji pokožka zelená, než hnědá. Heinlein napadal rasismus opravdu často, například v \"Expanded Universe\". Asijské civilizace však jsou často v jeho dílech zobrazovány v negativním světle – například v \"Šesté koloně\", kde se Američané brání invazi pomocí záření zabíjejícího jen lidi s asijskou krví (tento prvek vnutil Heinleinovi John W. Campbell, jeho vydavatel, a autor sám z toho byl poněkud v rozpacích). Také \"Tunel do nebes\" a \"Hvězdná kolonie\" obsahují negativní popis přelidnění v Asii.\n\n\"Dvojník\", \"Rudá planeta\" a \"Cizinec v cizí zemi\" se zabývají tématy tolerance a pochopení mezi lidmi a Marťany. Další příběhy, jako \"Jerry byl mužem\", \"Hvězdný Lummox\" a \"Rudá planeta\", popisují nelidské (nikoli v negativním smyslu) tvory posuzované chybně jako méněcennější než lidé. Předpokládalo se, že silně hierarchizovaní Arachnidé z \"Hvězdné pěchoty\" představovali právě Číňany nebo Japonce. Heinlein však toto dílo napsal jako reakci na jednostranné zastavení jaderných testů Spojenými státy a tak se zdá pravděpodobnější, že „brouci“ představují prostě komunismus. Tato metafora je ještě očividnější v případě „slimáků“ z románu \"Vládci loutek\". Problémem při chápání mimozemšťanů jako uměleckých představitelů lidských ras je v tom, že Heinleinovi mimozemšťané obecně obývají zcela jiný mentální prostor než lidé. Například v románu \"Metuzalémovy děti\" nacházejí cestovatelé dvě mimozemské rasy: Jockaiřané jsou vlastně vnímající domácí zvířata sloužící jiným, téměř božským tvorům. V jeho prvních románech pro dospívající jsou Marťané a Venušané zobrazení jako staré, moudré rasy, které se jen zřídka zapojují do záležitostí lidí.\n\nJedním z Heinleinových nejčastějších témat je vzpoura proti zkorumpovaným, podlým utlačovatelům. Najdeme ji například v těchto dílech:\n\nI přes svou víru v individualismus zobrazuje Heinlein ve svých dílech pro dospělé jak utlačované, tak i utlačovatele s určitou nejednoznačností. Například v románech \"Hvězdný Lummox\" a \"Cesta slávy\" jsou monarchové zachyceni převážně pozitivně. V jiném díle – \"Měsíc je drsná milenka\" – je předrevoluční společnost na Luně popsána jako anarchistická nebo libertariánská utopie, pouze předpovědi ekonomické katastrofy přivedou tuto společnost na pokraj revoluce, po které se ukazují temné stránky republikánského zřízení. Romány jako \"Cizinec v cizí zemi\" a \"Friday\" se zase zaměřují nikoli na střet mezi jedincem a vládou, ale spíše na střet jedince se společností a jejími zvyklostmi. Pro autora typickým je tedy boj za sebeurčení spíše ze strany jednoho konkrétního člověka než celých národů.\n\nSpolečně s Isaacem Asimovem a Arthurem C. Clarkem je Heinlein v americké literatuře považován za jednoho ze tří mistrů science fiction působících ve Zlatém věku SF, spojených s Johnem W. Campbellem a jeho magazínem \"Astounding Science Fiction\". V padesátých letech byl prvním autorem, který vynesl science fiction z málo placeného a nepříliš ceněného ghetta pulpové literatury.\n\nHeinlein je klíčovou osobou vzniku science fiction sociálního zaměření. Byl to právě on, kdo do svých děl poprvé použil témata politiky a sexuality, která se v do té doby psaných space operách nevyskytovaly. V reakci na tento trend se hard science fiction oddělila jako samostatný podžánr v rámci sci-fi. Vzhledem k Heinleinovým rozsáhlým znalostem techniky a vědeckému přístupu je autor považován také za důležitou postavu hard SF. Heinlein dostal pětkrát cenu Nebula a sedmkrát Hugo.\n\nNěkolik slov vymyšlených Heinleinem se dostalo i do obecné angličtiny – například \"waldo\" a \"grok(ovat)\", jiné již existující zpopularizoval natolik, že se dostaly do obecné mluvy: TANSTAAFL (v českém překladu \"NEJÍZDA\" – \"NEní JÍdla ZDArma\" aneb \"bez práce nejsou koláče\"), \"pošli to dál\" (místo díků také někomu pomoz) nebo \"Hvězdná pěchota\". Díky jeho knihám se pro veřejnost staly vesmírné cesty reálnou možností. Ve svých příbězích pro Saturday Evening Post dal vesmírným cestám faktický základ. Mnozí američtí astronauti vyrostli na Heinleinových románech pro mladé, během letu Apolla 15 bylo citováno z básně \"Zelené pahorky Země\". Jeho jméno bylo dáno kráteru na Marsu, spolukomentoval přistání Neila Armstronga na Měsíci.\n\n\n\n\n\n\n\n\n\n\n\n\n"}
{"id": "26278", "url": "https://cs.wikipedia.org/wiki?curid=26278", "title": "Alexander Payne", "text": "Alexander Payne\n\nConstantine Alexander Payne (* 10. února 1961 Omaha, Nebraska) je americký filmový režisér a scenárista. Za film \"Bokovka\" získal v roce 2005 Oscara za nejlepší adaptovaný scénář. Je jedním z mála hollywoodských režisérů, kteří si udrželi proti tlaku studií právo rozhodovat o podobě definitivního sestřihu svých filmů.\n\nAbsolvoval Stanfordovu univerzitu, kde studoval španělštinu a historii, a roku 1990 filmovou fakultu Kalifornské univerzity v Los Angeles, kde byl jeho učitelem český režisér Jiří Weiss. Počátkem 90. let byl zaměstnán jako scenárista ve studiu Universal, ale žádný z jeho scénářů nebyl natočen.\nV roce 2003 se po několikaleté známosti oženil s herečkou Sandrou Ohovou; na jaře 2005 ohlásili rozvod.\n\nV červenci 2005 navštívil Mezinárodní filmový festival Karlovy Vary, kde byl příznivě přijat jeho živý zájem o diskuse s publikem.\n\n\nTyto filmy, které režíroval i psal k nim scénář (od \"Občanky Ruth\" vždy ve spolupráci s Jimem Taylorem, s nímž se přátelí od dob, kdy byli spolubydlícími v Los Angeles; od \"Kdo s koho\" jde o adaptace románových předloh), získaly řadu oborových a festivalových cen.\n\nKromě toho v začátcích své kariéry přispěl do povídkového hororově-erotického videofilmu z produkce Playboye \"Inside Out\" (1992) epizodou „My Secret Moments“ (scénář – spolu s Taylorem – i režie); v pokračování \"Inside Out III\" (1992) pouze zrežíroval cizí epizodu „The Houseguest“.\n\nPozději s Taylorem provedl poslední úpravy scénáře filmu \"Fotr je lotr\" (\"Meet the Parents\", 2000), kde nebyli uvedeni v titulcích, a \"Juského parku III\" (2001).\n\nV roce 2006 spolupracoval na povídkovém filmu \"Paříži, miluji tě\". Jako režisér povídky \"14e arrondissement\", i jako herec v epizodě \"Père-Lachaise\", kde si zahrál ducha Oscara Wilda.\n\n"}
{"id": "26280", "url": "https://cs.wikipedia.org/wiki?curid=26280", "title": "Antakya", "text": "Antakya\n\nAntakya ( , \"Anṭākyä\"; , \"Antiókheia\" nebo \"Antiócheia\") je sídlo Hatayské provincie v jižním Turecku, nedaleko hranic se Sýrií. Ve starověku a středověku bylo známo jako Antiochie, svého času druhé největší město Východořímského impéria a také místo, kde byli následovníci Ježíše Krista poprvé nazváni \"křesťané\". Město se svými masivními hradbami hrálo také významnou roli při křížových výpravách.\n"}
{"id": "26286", "url": "https://cs.wikipedia.org/wiki?curid=26286", "title": "Dědičnost", "text": "Dědičnost\n\nDědičnost je schopnost organismu, díky které potomek získává vlastnosti nebo predispozice k vlastnostem rodičovské buňky nebo organismu. Vlastnosti přenášené do další generace nemusí být zcela totožné s vlastnostmi rodiče. Rozdíly mezi generacemi mohou být dány jednak kombinací vlastností dvou rodičů (pohlavní rozmnožování), ale i v případě přímého přenosu děděných vlastností do následující generace (dělení buněk, nepohlavní rozmnožování) přenos nemusí být a ani nebývá dokonale přesný. Rozdíly mezi generacemi se přitom mohou v průběhu času hromadit. Tyto rozdíly způsobují vývoj druhu neboli fylogenezi.\n\nVe většině organismů je dědičnost fyzicky zajišťována přenosem genetické informace ve formě molekuly deoxyribonukleové kyseliny (DNA). Informace je zakódována v pořadí nukleotidů. Informace obsažené v sekvencích nukleotidů jsou strukturované do jednotek informace, které nazýváme gen.\n\nDominantní alela svým projevem zcela překryje projev alely recesivní (např. při křížení červenokvěté a žlutokvěté rostliny uvažujme, že dominantní alelou je alela pro červené květy a rostliny jsou homozygotní, pak bude mít potomstvo květy pouze červené).\n\nPři křížení se projeví i recesivní alela (např. při křížení homozygotní rostliny žlutokvěté a červenokvěté bude mít potomstvo květy pravděpodobně oranžové).\n\n"}
{"id": "26299", "url": "https://cs.wikipedia.org/wiki?curid=26299", "title": "Tromba", "text": "Tromba\n\nTromba je atmosférický vír s nehorizontální osou rotace. Průměr tromb se pohybuje v rozmezí decimetrů po stovky metrů.\n\nV historii meteorologie byl pojem tromba používán různě. V české meteorologii se rozeznávají malé a velké tromby. Oba termíny přinesl do české meteorologie Stanislav Hanzlík, který je přejal od Alfreda Wegenera. \n\nJsou menší přízemní víry, s rozměry od několika decimetrů po jednotky metrů. Jejich existenci signalizuje přítomnost vířícího prachu, písku, listí, apod. Malé tromby vznikají při přehřátí zemského povrchu (poušť, pole, letištní plocha, apod.). V pojetí Stanislava Hanzlíka byly jako malé tromby označovány od země rostoucí víry, které způsobují škody. Současný \"Meteorologický slovník výkladový a terminologický\" definuje malou trombu pouze z pohledu jejího vzniku – nikoli škod, proto mohou být za malou trombu pokládány i malé drobné víry, které jsou lidově označovány jako rarášci, raraši, čertíci či polednice.\n\nPísečné víry a prašné víry jsou malé tromby, které vznikají u rozpáleného zemského povrchu a mají vzestupnou tendenci. Jsou zbarvené prachem či pískem, který zdvihají. Ve výjimečných případech může tato tromba „vyrůst“ až do výšky několika kilometrů. Mohou vznikat i za úplně jasného počasí a jejich účinky většinou nejsou nikterak ničivé (ve výjimečných případech však mohou být velmi nebezpečné).\n\nVyskytují se nejčastěji v souvislosti s výskytem bouřkových oblaků cumulonimbus (kumulonimbus). Podmínky pro vznik tromby jsou velmi specifické. Musí dojít ke střetnutí velmi vlhkého vzduchu (většinou oceánského) se vzduchem velmi teplým a suchým (pevninským). Vzhled tromby je nálevkovitý, popř. trychtýřovitý. V počátečním stádiu, kdy se tromba nedotýká zemského povrchu, je označována jako tuba (zvláštnost oblaku). V případě, že byla pozorována tuba, která způsobí na zemském povrchu nějaké škody, což lze považovat za důkaz, že tromba dosáhla země, je klasifikována stupněm F0 až F5 Fujitovy stupnice (podle závažnosti škod které způsobí). \n\nAni meteorologové nejsou v používání pojmu tromba nijak důslední, děje se tomu nejen pod vlivem médií, ale také díky faktu, že jednoslovný pojem tromba v současnosti zahrnuje dva atmosférické jevy, které se velice liší svým vznikem. Pojem tromba v určitém období odpovídal nyní vcelku zdomácnělému pojmu tornádo, jehož užívání ovšem někteří jazykoví puristé i vědci berou jako selhání meteorologie, jež by se měla zasazovat o české názvosloví.\n\n"}
{"id": "26300", "url": "https://cs.wikipedia.org/wiki?curid=26300", "title": "Okrasná rostlina", "text": "Okrasná rostlina\n\nOkrasná rostlina je rostlina pěstovaná pro svůj atraktivní vzhled (např. květy, listy, plody, habitus). Slouží jako dekorace. Okrasnými rostlinami obecně se zabývá zahradnictví. Okrasné rostliny mohou být byliny, nebo dřeviny, které mají i jiné technické využití. Okrasné rostliny jsou předmětem šlechtění a obchodu.\n\nOkrasné rostliny mají velkou tradici - první zmínky pochází z egyptských hrobek, které se datují 1500 př. n. l. (viz ). Jsou také prvkem zahradní architektury používaný v sadovnické tvorbě.\n\nMezi nejznámější okrasné rostliny patří růže, tulipán, narcis, třapatka, kopretina a další druhy.\n\n"}
{"id": "26301", "url": "https://cs.wikipedia.org/wiki?curid=26301", "title": "Kynžvart", "text": "Kynžvart\n\nZámek Kynžvart () leží v západních Čechách, jižně od města Lázně Kynžvart, asi 20 kilometrů jihovýchodně od Chebu. Je znám především jako bývalé letní sídlo rakouského kancléře Klemense von Metternicha. Je ve vlastnictví státu (správu zajišťuje Národní památkový ústav) a je přístupný veřejnosti. Zámek je chráněn jako kulturní památka a v roce 2001 byl zapsán na seznam národních kulturních památek.\n\nMístní název Kynžvart je zkomoleninou německého \"Königswart\" (Královská hlídka, nebo stráž).\n\nNa místě zámku stávala od konce 16. století renesanční tvrz, kterou dali zbudovat páni z Cedvic. Poblíž byl založen pivovar, o němž první doložené zprávy pocházejí z roku 1606. Za účast ve stavovském povstání byl po bitvě na Bílé hoře majetek Zedtwitzům zkonfiskován.\n\nMajitelem tvrze a okolního panství se v roce 1630 (jakožto konfiskátu) stal Johann Reinhard von Metternich a jeho bratři. V letech 1681 až 1691 dali Metternichové tvrz přestavět na barokní zámek.\n\nRoku 1818 zdědil panství princ Klement Metternich, který působil ve funkci rakouského kancléře a potřeboval reprezentativní sídlo. Proto na základě jeho pokynů provedl vídeňský architekt italského původu Pietro Nobile v letech 1820 až 1839 rozsáhlou přestavbu zámku ve stylu vídeňského klasicismu. Jako stavební materiál byly použity mimo jiné i kameny z hradu Kynžvart vzdáleného asi 3 kilometry. Přestavba a rozšíření se dotkly také přilehlého pivovaru a dalších hospodářských budov. Přestavbu financoval výhodnou půjčkou kancléři Metternichovi německo-židovský bankéř z Vídně Salomon Mayer baron von Rothschild. V září roku 1822 poskytl půjčku 900 tisíc zlatých (dnes asi 45 milionů euro) se splatností 12 let a s pětiprocentním úrokem. O několik dní později dostalo pět bratrů Rothschildových dědičný titul rakouských svobodných pánů.\nNa přestavěném zámku Metternich přijímal významné návštěvy. Zavítal na něj například ruský car Alexandr I., jenž mu darem přivezl semena bolševníku, car Mikuláš I. nebo básník J. W. Goethe (v letech 1818 a 1820).\n\nPo smrti kancléře Metternicha se Kynžvart stal venkovskou rezidencí jeho nejstaršího syna Richarda (1829–1895), který zemřel bezdětný, a tak zámek přešel na jeho mladšího bratra Pavla. V roce 1905 přešel Kynžvart na jeho syna Klimenta (1870–1931) a posledním z Metternichů na panství byl kníže Pavel Alfons. Ve 30. letech 20. století byl pak zámek dočasným azylem jeho strýce, španělského krále Alfonse XIII., který byl svržen revolucí.\n\nZámek byl rodu Metternichů v roce 1945 zkonfiskován. Po konci 2. světové války v něm krátce sídlilo velitelství 3. divize americké armády. Roku 1947 byl zpřístupněn pro veřejnost, ale v roce 1976 byl uzavřen a kompletně vystěhován kvůli dřevomorce domácí, která napadla část podlah, krovů a knihovny. Teprve roku 1994 byla po generální opravě znovu zpřístupněna část expozice. Celková rekonstrukce stála 82 milionů korun a byla dokončena v letech 1998 až 2000 s podporou z evropského programu PHARE.\n\nV roce 2001 byla obnova zámku oceněna nejvyšším evropským uznání za památkovou péči – medailí EUROPA NOSTRA a zároveň byl zámek prohlášen za národní kulturní památku. Od roku 2005 je zámek členem mezinárodní Hradní stezky / Burgenstrasse, která spojuje několik desítek památek trase dlouhé přes tisíc kilometrů mezi Mannheimem a Prahou.\n\nKlasicistní podoba zámecké kaple sv. Antonína z Padovy pochází z roku 1833. Původní barokní inventář byl předán do kostelů v okolí. Nový oltář a spolu s ostatky svatého Bonifáce věnoval kancléři Metternichovi osobně papež Řehoř XVI.. Byl v letech 1824 až 1832 postaven ze zbytků mramorů chrámu sv. Pavla za hradbami, což byla jedna z nejstarších římských bazilik, která vyhořela v roce 1823. Autorem hlavního oltářního obrazu \"Vidění sv. Antonína z Padovy\" je vídeňský malíř Anton Petter. Proti oltáři je umístěn obraz \"Snímání z kříže\" italského barokního malíře Lucy Giordana (1632 až 1705).\n\nKaple byla až do poloviny 50. let 20. století místem konání poutních Antonínských mší. V srpnu 1999 byla kaple znovu vysvěcena plzeňským biskupem Františkem Radkovským a tradice mší obnovena.\n\nRoku 1828 bylo založeno v zámku muzeum, které patří mezi nejstarší v Čechách. V jeho sbírkách jsou historické mince, umělecké předměty, přírodniny, technické kuriozity i exotické zbraně. K nejcennějším patří gotické deskové oltářní obrazy z roku 1510 a francouzská renesanční tapisérie z roku kolem 1560. Mezi návštěvníky je oblíbené mramorové sousoší \"Amor a Psyché\" z dílny římského sochaře Antonia Canovy.\n\nSoučástí sbírek byl i rozsáhlý dar bývalého chebského kata Karla Husse, který kancléři Metternichovi předal v roce 1828 svou rozsáhlou sbírku mincí a přírodnin. Zároveň se až do své smrti stal kustodem zámeckých sbírek.\n\nJde o kolekci asi 11 tisíc mincí, jejímž základem je numizmatická sbírka Karla Husse, kterou systematicky rozšiřoval kancléř Metternich a jeho syn Richard. Soubor antických mincí obsahuje asi dva tisíce kusů – jak ze starověkého Řecka, tak i římské mince z období republiky (3. až 1. stol. př. n. l.) a císařství (1. až 5. stol. n. l.). Zajímavá je i adjustace sbírky s dobovými popisy a určeními, které dokumentují stav sběratelství v první polovině 19. století.\n\nV zámku se nachází jedna z nejvýznamnějších zámeckých knihoven v Česku. Základem knihovního fondu se stala pozůstalost po trevírském biskupovi Lotharu von Metternich (1554–1623). K rozšíření významně přispěli Klemens Wenzel von Metternich a jeho syn Richard. Dnes knihovna čítá celkem asi 12 tisíc titulů ve 24 tisících svazků. Mezi nimi 130 vzácných rukopisů, včetně vzácného fragmentu Starého zákona z konce 8. století, a 230 inkunábulí. Témata knih jsou nesmírně rozmanitá – od filosofie, historie, heraldiky, přes astronomii či botaniku až po hudbu nebo numismatiku. \n\nV současnosti probíhá digitalizace vzácných rukopisů a rekatalogizace knižního fondu, aby mohl být lépe zpřístupněn veřejnosti.\n\nPod vedením vídeňského dvorního zahradníka Riedla byl kolem zámku současně s klasicistní přestavbou v letech 1820 až 1833 vybudován rozsáhlý park s řadou rybníků, mlýnem, okrasnými stromy, altánky, sochami a pomníky. Zámeckým parkem protékají tři potoky, na kterých byly zbudovány rybníky Panský, Zahradní, Mlýnský, Písečný a Černý. Pod zámkem je v parku umístěna litinová plastika bohyně Diany, která je kopií originálu z parku ve francouzském Versailles. Nedaleko sochy je Lví pramen. Na kopci v parku je umístěna dřevěná lesní kaple sv. Kříže z roku 1835 v pseudogotickém stylu, která se stala oblíbeným poutním místem.\n\nV parku bylo v roce 2008 vytvořeno golfové hřiště.\n\nProhlídková trasa zámku zahrnuje více než 20 místností zhruba 2/3 prvního patra zámku. Zpřístupněn je například velký přijímací sál, zámecká jídelna, kulečníkový salón, kuřácký a pánský salón, hudební salón, orientální chodba, zbrojnice, zámecká kaple, kancléřova knihovna, kabinet kuriozit. Prohlídka trvá asi 50 až 60 minut a průvodci jsou schopni podávat výklad v češtině a němčině. \n\nKromě prohlídky zámku lze navštívit také pravidelně obměňované výstavy v bývalé konírně v přízemí a část zámeckého parku.\n\n\n\n"}
{"id": "26302", "url": "https://cs.wikipedia.org/wiki?curid=26302", "title": "Plamencový kotel", "text": "Plamencový kotel\n\nPlamencový kotel vznikne montáží plamence do vnitřku válcového kotle. V plamenci je obvykle umístěno topeniště.\n\nPlamencový kotel je jedním z prvních významnějších konstrukčních zdokonalení válcového kotle.\nVzniká vytvořením válcové dutiny uvnitř kotle. Osa této dutiny je rovnoběžná s osou kotle. Tato dutina se nazývá plamenec. Plamenec buď prochází celou délkou kotle, nebo je připevněn jen k jedné straně kotle a na druhé straně je zakončen trubkovnicí s kouřovými trubkami procházejícími zbytkem délky kotle.\n\nPlamencový kotel zajišťuje podobně jako skříňový kotel prakticky úplné obalení topeniště vodou, a tak minimalizuje tepelné ztráty. Byl velmi oblíbený až do začátku 20. století pro svou výrobní nenáročnost ve srovnání se skříňovým kotlem. \n\nNěkteré plamencové kotle byly vybaveny více (typicky dvěma) plamenci. Toto řešení se uplatňovalo zvláště u lodních kotlů.\nProtože konstrukce plamencových kotlů pochází z Anglie, používalo se i označení cornwallský kotel pro kotle s jedním plamencem a lancashirský kotel pro kotel se dvěma plamenci.\n\nStěna plamence byla často vlnitá, což zvyšovalo výhřevnou plochu a zlepšovalo schopnost přizpůsobení tepelné dilataci kotle.\n\n"}
{"id": "26308", "url": "https://cs.wikipedia.org/wiki?curid=26308", "title": "Rozšířená Fujitova stupnice", "text": "Rozšířená Fujitova stupnice\n\nRozšířená Fujitova stupnice (anglicky: \"Enhanced Fujita Scale\") je stupnice sloužící k změření síly tornáda. Dělí tornáda do šesti stupňů - EF0 až EF5. Nejsilnější šestý stupeň EF5 se vyskytuje pouze ve 2 % ze všech případů výskytu tornád ve Spojených státech amerických.\n\nPůvodní Fujitova stupnice byla představena roku 1971 japonsko-americkým meteorologem Tedem Fujitou. Rozšířená Fujitova stupnice byla vyvíjena v letech 2000–2004 širokým týmem meteorologů a stavebních expertů pod záštitou Texaské technické univerzity. Americká National Weather Service novou stupnici oficiálně představila 2. února 2006, a od 1. února 2007 je nová stupnice v operačním použití v USA, od roku 2013 pak i v Kanadě.\n\nExpertní tým podrobně analyzoval dostupné záznamy o škodách způsobených tornády, aby co nejpřesněji definoval vztah mezi (předpokládanou) silou větrných nárazů a způsobenými škodami. Proti původní Fujitově stupnici má proto rozšířená Fujitova stupnice upravenou sílu větru pro jednotlivé kategorie a byly rovněž upřesněny definice škod.\n\nKategorie přiřazená tornádu se stanovuje na základě způsobených poškození. Rozšířená Fujitova stupnice využívá 28 indikátorů, přičemž každý indikátor představuje stupeň poškození určitému typu budovy.\n\n\n"}
{"id": "26316", "url": "https://cs.wikipedia.org/wiki?curid=26316", "title": "Lindy hop", "text": "Lindy hop\n\nLindy hop (také \"lindyhop\" nebo \"Lindy Hop\", zkráceně pak \"lindy\") je tanec, založený na populárním charlestonu a pojmenovaný podle přeletu atlantiku Charlesem Lindberghem v roce 1927. Tanec se vyvinul v Harlemu v New Yorku v pozdních 20. a raných 30. letech 20. století a tancoval se na tehdejší jazzovou a swingovou hudbu. Lindy byl směsicí mnoha tanců s výrazným vlivem jazzu, stepu, breakaway a charlestonu. Je často popisován jako swingový tanec.\n\nTanec kombinuje párové a sólo tancování, používá taneční pohyby a improvizaci, charakteristické pro černošské tance s osmi-dobou stavbou tanců evropských. Toto spojení je vidět v základním kroku, nazývaném \"swing out\", který střídá otevřené postavení, kde jsou tanečníci spojeni pouze jednou rukou s uzavřeným držením, kde je partnerka v partnerově náruči.\n\nOd 80. let 20. století došlo díky tanečníkům ze Švédska, Británie a USA k obrodě lindy hopu a v současnosti se tancuje prakticky na celém světě.\n\nLindy hop vznikl v černošských tančírnách v Harlemu v období kolem roku 1927 a ustálil se v raných 30. letech. Při svém vývoji se inspiroval tanci breakaway, charlestonem, Texas Tommy a stepem.\n\nPodle Ethel Williamsové, která pomáhala popularizovat v New Yorku Texas Tommy v roce 1913, Texas Tommy \"\"byl\" jako lindy\" a po základním kroku se tancovalo oddálení shodné s tím, které je v lindy hopu. \"Shorty\" George, tanečník z nejznámějšího Harlemského klubu Savoy, uvedl: \"Nazývali jsme základní krok \"hop long\" předtím, než Lindbergh předvedl \"svůj\" skok přes Atlantik. Bylo to ve stejné době, a tak mu někteří po roce 1927 začali říkal Lindbergh hop, což nebylo poslední pojmenování. Pak, při maratonu v Manhattan Casinu, jsem zkoušel ty samé staré kroky a oddálení...\" Zpravodaj, který psal o maratonu se zaměřil na Shortyho kroky a zeptal se ho, co to tancuje. Odpověděl, že lindy, lindy hop. Bylo to 17. června 1928.\n\nPrvní generace lindy hopu je spojena s tanečníky jako \"Shorty\" George Snowden, jeho partnerkou Big Beou a Leroy Stretch Jonesem s partnerkou Little Beou. \"Shorty\" George a Big Bea pravidelně vyhrávali soutěže v tančírně Savoy. Jejich tanec zdůrazňoval rozdíl ve výšce, kdy Big Bea čněla nad Shortym. Tato generace se specializovala na taneční kroky.\n\nBěloši chodili do Harlemu pozorovat tancující černochy, podle Langstona Hughese: \"Tanečníci lindy v Savoyi dokonce začali s akrobatickými prvky a přidávali směšné prvky pro pobavení přihlížejících, což by je pravděpodobně nikdy nenapadlo, kdyby tancovali pouze pro svou zábavu. Někteří tanečníci nosili viditelně kartičky se svým jménem a byli učiteli tance turistů. Harlemské noci se staly představeními pro bělochy.\"\n\nCharles Buchanan, manažer Savoye, platil tanečníkům jako byl Shorty Snowden za \"vystoupení\" pro svoje zákazníky. Podle Snowdena, \"Když nám konečně nabídl, že nás bude platit, šli jsme nahoru a tancovali. Stejně bychom tam tancovali.\" \n\nKdyž se v roce 1935 začaly objevovat akrobatické prvky, v lindy hopu nazývané \"air steps\" nebo \"aerial\", jako \"Hip to Hip\", \"Side Flip\" nebo \"Over the Back\" (jména popisují pohyb partnerky ve vzduchu) stará garda tanečníků jako Leon James, Leroy Jones a Shorty Snowden tyto nové prvky neschvalovali. \"Air step\" je taneční pohyb, kdy minimálně jedna noha opustí zem dynamickým akrobatickým stylem. Důležité je provést tento prvek v tempu na muziku. Tyto taneční prvky jsou nyní charakteristické pro lindy hop, i když původně byly určeny pro soutěže a předtančení, nebyly součástí společenského tance.\n\nMladí tanečníci čerstvě po střední Al Minns, Joe Daniels, Russell Williams a Pepsi Bethel rozpracovali přehození na záda, přes hlavu (\"over the head\") a \"the Snatch\". Frankie Manning byl také členem nové generace tanečníků a nejuznávanějším tanečníkem lindy hopu vůbec. Al Minns, Pepsi Bethel, Leon James a Norma Millerová byli také významní tanečníci lindy hopu. Některé zdroje uvádějí Frankie Manninga a jeho partnerku Freidu Washingtonovou jako autory air stepu. Dle jiného zdroje jim pomohli dopracovat air stepy Al Minns a Pepsi Bethel.\n\nLindy hop se stal široce oblíbeným ve 30. letech 20. století. K jeho oblibě přispělo několik faktorů. Taneční skupiny jako Whitey's Lindy Hoppers (také známá jako Harlem Congaroos), Hot Chocolates a Big Apple Dancers tancovali lindy hop. Ve filmech jako Hellzapoppin' a A Day at the Races se začaly objevovat taneční scény. Taneční studia jako Arthur Murray a Irene and Vernon Castle zařadily kurzy lindy hopu. Rozšíření tance na západní pobřeží je spojeno s Deanem Collinsem, který se lindy naučil v Savoyi a přivedl lindy hop do Los Angeles.\n\nLindy hop se dostal do zahraničí spolu s americkými jednotkami, převážně do spojeneckých států. Ačkoliv byl lindy hop, swing a jazz zakázán ve státech jako je Německo, v ostatních evropských státech byl populární.\n\nV roce 1944 kvůli hospodářské situaci, zapříčiněné 2. světovou válkou, uvalily Spojené státy 30% federální daň na taneční kluby. Ačkoliv se daň později snížila na 20 %, cedulky, zakazující tancování, byly po celé zemi.\n\nVe vydání z roku 1954 Arthur Murray ve \"How to become a Good Dancer\" věnuje úvodu do swingu 4 strany: the Basic Lindy Step, the Double Lindy Hop, the Triple Lindy Hop, the Sugar Foot Walk a the Tuck-In Turn. V \"Dancing Made Easy\", ve vydáních z let 1953 a 1958, je kapitola věnovaná lindy hopu.\n\n\"Ballroom Dancebook for Teachers\", ve vydání z roku 1962, je samostatná kapitola věnovaná \"lindy\".\n\nPodle knihy \"Social Dance\", vydané v roce 1969, byl lindy hop od roku 1960 znám pod pojmem swing.\n\nSandra Cameron a Larry Schulz z Cameron Dance Center Inc v New Yorku přivedli Al Minnse a Frankie Manninga zpět k učení lindy v jejich tanečním centru. Minns začal vyučovat v roce 1981, Frankie Manning v roce 1987.\n\nAl Minnsovi první studenti dali základ New York Swing Dance Society, založené roku 1985.\n\nV 80. letech 20. století američtí a evropští tanečníci z Kalifornie, New Yorku, Londýna a Švédska (jako Sylvia Sykes, Erin Stevens, Steven Mitchell, Terry Monaghan a Warren Heyes) začali 'obnovovat' lindy hop z archivních filmů jako \"Hellzapoppin'\" a \"A Day at the Races\" a kontaktovali tanečníky jako Frankie Manninga, Al Minnse, Norma Millerovou, Jewel McGowanovou a Deana Collinse. Od poloviny do pozdních 90. let se díky obnovené popularitě swingové hudby rozšířil zájem o lindy hop. Tanci pomohly i filmy se swingovou tematikou jako \"Swing Kids\" z roku 1993 a \"Swingers\" z roku 1996.\n\nV současnosti jsou rostoucí komunity tanečníků lindy hopu ve většině větších západních měst.\n\nKaždoročně se v malé vesnici Herräng ve Švédsku (severně od Stockholmu) koná největší mezinárodní taneční kemp. Kromě tohoto kempu je mnoho tanečních festivalů lokálního významu.\n\nLindy hop se dnes tancuje jako společenský a soutěžní tanec. Také se vystupuje s choreografiemi. Tanec se učí v kurzech, workshopech a kempech. V každém mohou partneři tancovat sólově a nebo dohromady. Taneční improvizace je hlavní částí společenského tance a mnoha vystoupení a soutěží.\n\nAktivní komunita je v Česku v Praze, Brně, Ostravě, Hranicích, Frýdku-Místku a Dubňanech.\n\n\n\n"}
{"id": "26319", "url": "https://cs.wikipedia.org/wiki?curid=26319", "title": "Paranoia", "text": "Paranoia\n\nParanoia (řec. παράνοια, pošetilost, šílenství) je duševní porucha, vyznačující se bludy, chorobnými představami o vlastním ohrožení a stihomamem. Přehnané a nedoložené obavy o vlastní bezpečnost, někdy spojené s konspiračními teoriemi, se nazývají paranoidní. Paranoidní představy mohou být neurotického nebo i psychotického původu. Často je zaměňována s paranoidní schizofrenií.\nV psychiatrii byl termín poprvé užit v roce 1883 psychiatrem Emilem Kraepelinem pro chorobné iluze vůbec, při nichž se však nenarušily ostatní intelektuální schopnosti pacienta. Náplň tohoto pojmu se časem posunula spíše k popisu falešných představ a obav z pronásledování, protože obsah původního pojmu byl příliš široký. Vzhledem k tomuto posunu není pojem paranoia psychiatry používán zcela jednotně.\n\nPodle Freemana a Garetyové charakterizují pacienta s paranoiu dvě bludná přesvědčení:\n\nMezinárodní klasifikace chorob ISD-10 řadí paranoidní poruchy do kapitoly “schizofrenie” pod tyto diagnózy:\n\n\nV obecném povědomí je paranoia doprovázena\n\nParanoia se často prolíná s řadou dalších psychóz, proto má některé znaky společné a je dost obtížné paranoiu přesně diagnostikovat.\nMezi příznaky paranoii patří:\nBývá tu často i sklon k extrémní žárlivosti a podezíravosti (aspekt označovaný sám o sobě někdy jako paranoia).\n\nPříčinou paranoie mohou být raná rodičovská zavržení, zejména neschopnost matky uspokojit citové potřeby dítěte.\nExistují přesvědčivé náznaky, že základ může být položen již v prenatálním stádiu (matka hlasitě nebo v myšlenkách budoucí dítě odmítá, zatěžuje je drogami apod.), v průběhu zvlášť stresujícího porodu a v dalších momentech raného dětství, v dětství a v pubertě (obecně v klíčových emocionálních a vývojových etapách života).\n\nKromě vědeckých a medicínských metod se objevují i nevědecké teorie, ve které se některá onemocnění berou jako následek karmického zatížení v minulých životech.\n\nŠkody způsobené v dětství mohou být tak velké, že se žádnou péčí (léčbou) v dospělosti nemusí podařit je napravit nebo uzpůsobit pacienta k jejich překonávání.\n\nNa psychický stav může mít vliv nedostatek mnohých živin, např. vitamínů B-komplexu a hořčíku, speciálně nedostatek vitamínu B9 podporuje psychotické projevy, dále nedostatek pohybu, poruchy orgánů a metabolizmu (onemocnění jater, ledvin, slinivky, srdce, žaludku, žláz s vnitřní sekrecí, porucha cév, zásobování mozku kyslíkem).\n\nParanoia je obtížně diagnostikovatelná.\nParanoik si dost často již od dětství vypěstuje velmi dobrou schopnost se přetvařovat, tvářit se jako zdravý člověk. Paranoik se (zejména před lékařem či cizími lidmi) dokáže „vyhecovat“ k úžasným hereckým výkonům a vystupovat jako osoba příjemná, veselá a láskyplná. Dobrý pozorovatel si všimne nanejvýš jemné tenze či hysterie.\nPro úspěšnost léčby si nemocný především musí uvědomit svou nemoc a fakt, že skutečnost, že si myslí, že má vždy pravdu, je jedním z hlavních symptomů onemocnění. Je přitom téměř nemožné léčit někoho, kdo si nepřipustí, že je nemocen...\n"}
{"id": "26320", "url": "https://cs.wikipedia.org/wiki?curid=26320", "title": "Vrchní velitel", "text": "Vrchní velitel\n\nVrchní velitel (angl. \"Commander-in-chief\") je velitel, kterému podléhají veškeré vojenské jednotky v dané oblasti (tzv. místní vrchní velitel) nebo veškeré ozbrojené síly státu (vrchní velitel, někdy generalissimus). Funkce vrchního velitele přísluší obvykle buďto jednomu z nejvyšších vojenských důstojníků, nebo hlavě státu.\n\nPrincipem vrchního velitele je určité rozhodování, vydávání rozkazů, a protože v některých případech rozhodování může být klíčové časové hledisko, bývá tak často v Ústavě uváděn vrchní velitel jakožto osoba, nikoliv kolektivní orgán (kupř. parlament). Ve státech, kde se výkonná moc dělí, to bývá často hlava státu (zpravidla prezident), nikoliv hlava vlády (zpravidla premiér), aby se předešlo značné kumulaci moci.\n\nHlava státu může být vrchním velitelem pouze formálně. V takovém případě skutečný výkon funkce připadá na vládu, ministra obrany nebo některého z nejvyšších důstojníků (např. náčelníkovi generálního štábu). Je také možné, že se pravomoce obvykle příslušící vrchnímu veliteli mezi tyto instituce dělí.\n\nMá-li hlava státu skutečné pravomoci vrchního velitele (tj. nejde jen o formální titul), což je obvyklé v silných prezidentských systémech (USA, Ruská federace) nebo některých silných monarchiích (např. Jordánsko), může se stát, že hlava státu předá během války pravomoci vrchního velitele (či jejich část) jiné osobě, nejčastěji profesionálnímu vojákovi, nebo výjimečně i ministru obrany. (Např. finský prezident Kyösti Kallio předal po napadení své země Sovětským svazem své pravomoci maršálu Mannerheimovi). Hlava státu si ovšem může své pravomoci také ponechat a velet osobně, případně si ponechat schvalovací práva u důležitých operací – např. George W. Bush nebo J. V. Stalin.\n\nVrchnímu veliteli na národní úrovni podléhají všechny jednotky, pochopitelně včetně lokálních vrchních velitelů a jim podřízených oddílů. Vrchní velitel má teoreticky neomezenou autoritu a je plně kompetentní rozhodovat veškeré otázky související s vedením bojových operací. V demokraciích a konstitučních monarchiích ovšem zpravidla existují určitá omezení těchto pravomocí a podřízení vrchního velitele v určitých otázkách nevojenským institucím (např. některé operace lze provést pouze s předchozím souhlasem parlamentu, případně má vláda určité pravomoci v oblasti zadávání strategických cílů válečných operací).\n\nDle Ústavy České republiky je vrchním velitelem ozbrojených sil prezident republiky.\n"}
{"id": "26322", "url": "https://cs.wikipedia.org/wiki?curid=26322", "title": "Generalissimus", "text": "Generalissimus\n\nGeneralissimus je původně latinský výraz ( \"„generalissimus“\", \"generalissimo\", \"generalísimo\", \"généralissime\"), který označuje vrchního armádního velitele, hodností vyššího než polní maršál a další generálské hodnosti v zemích užití. Výraz \"generalissimo\" je italský a má význam absolutního superlativu od výrazu \"generale\" (generál), tedy ve významu „nejvyšší z generálů“.\n\nV Osmanské říši se pro vrchního velitele celého vojska používal termín serasker.\n\nVýraz „\"generalissimo\"“ je italský výraz, odvozený z hodnosti \"generale\", s přidáním superlativní koncovky \"-issimo\", původně z latiny \"-issimus\", s významem „nejvyšší možný, maximální“, v tomto případě „nejgenerálovitější“.\n\nHistoricky byla tato hodnost udělována důstojníkům v čele vojska nebo veškerých ozbrojených sil některého národa, který se obvykle zodpovídal pouze panovníkovi. Další možné užití této hodnosti je pro velitele spojených armád různých států v rámci paktu.\n\n"}
{"id": "26323", "url": "https://cs.wikipedia.org/wiki?curid=26323", "title": "Plamenec (část kotle)", "text": "Plamenec (část kotle)\n\nPlamenec je válcová vestavba parního kotle. Obvykle je v něm umístěn rošt topeniště.\n\nPlamence byly do kotlů montovány především ve druhé polovině 19. století. Byly vyrobeny ze silného ocelového (někdy i měděného) plechu, silného 10–30 mm. Plech, z něhož byly zhotoveny, byl obvykle vlnitý, což umožnilo jednak zvýšit přímou výhřevnou plochu, jednak umožnit kotli lépe se přizpůsobit změnám délky se změněnou teploty.\n\nPlamence zpočátku procházely celou délkou kotle, později byly ukončeny trubkovnicí a kouř z nich odcházel kouřovými trubkami skrz vodní prostor kotle.\n\nDo plamenců některých konstrukcí byly namísto zvlnění přidávány varníky, které také zvyšovaly jejich výhřevnou plochu.\n\n"}
{"id": "26324", "url": "https://cs.wikipedia.org/wiki?curid=26324", "title": "Armand de Vignerot du Plessis", "text": "Armand de Vignerot du Plessis\n\nArmand Désire de Vignerot du Plessis, vévoda d’Aiguillon (31. října 1761, Paříž – 4. května 1800 Hamburk) byl jeden z aktérů Velké francouzské revoluce.\n\nVévoda d’Aiguillon byl poslancem 2. stavu, kde patřil k levici. Byl jedním ze spoluiniciátorů zrušení feudálních privilegií 4. srpna 1789. Ve válce s Rakouskem velel oddílu Rýnské armády. Protože ho Národní konvent podezříval z velezrady, dezertoval a usadil se v Hamburku, kde i zemřel.\n"}
{"id": "26325", "url": "https://cs.wikipedia.org/wiki?curid=26325", "title": "Francouzská revoluce (rozcestník)", "text": "Francouzská revoluce (rozcestník)\n\nFrancouzská revoluce může označovat:\n\n"}
{"id": "26327", "url": "https://cs.wikipedia.org/wiki?curid=26327", "title": "VFR", "text": "VFR\n\nZkratka VFR má následující významy:\n"}
{"id": "26329", "url": "https://cs.wikipedia.org/wiki?curid=26329", "title": "Trumšajt", "text": "Trumšajt\n\nTrumšajt (\"trumscheit\" [trumšajt], \"nonnegeige\", \"tromba marina\" [marína], \"trompet marine\") je většinou jednostrunný hudební nástroj-chordofon, který byl rozšířen zejména v 17. století.\n\nNástroj tvoří dřevěná ozvučná skříň, která bývá někdy dlouhá přes dva metry. Trumšajt mívá jednu, dvě a někdy i více strun vedených přes kobylku zvláštní konstrukce, jejíž volná nožka naráží do těla nástroje a způsobuje typické zabarvení zvuku, podobné trubce nebo houslím.\n\nNa trumšajt se hraje vstoje, nástroj je jedním koncem položen přes rameno hráče a druhým opřen o zem. Smyčcem, drženým v pravé ruce, se hraje v horní části nástroje, struna se zkracuje palcem levé ruky dole.\n\nTrumšajt se vyvinul z monochordu, používaného již ve starém Řecku. Z původně jednostrunného nástroje se během několika set let vyvinuly i nástroje se dvěma a více strunami. Nástroje se objevily kolem 14. století, nejčastěji byly používány v 17. století a na přelomu 18. a 19. století zanikly.\n\n"}
{"id": "26331", "url": "https://cs.wikipedia.org/wiki?curid=26331", "title": "Jean Baptiste Pierre André Amar", "text": "Jean Baptiste Pierre André Amar\n\nJean Baptiste Pierre André Amar (11. května 1755, Grenoble – 21. prosince 1816, Paříž) byl francouzský politik v době Velké francouzské revoluce.\n\nNarodil se v bohaté rodině obchodníků s látkami v Grenoblu roku 1755. Nejprve působil jako advokát v Grenoblu. Roku 1790 byl zvolen do Zákonodárného národního shromáždění, kde se připojil k Hoře. Byl přívržencem Maxmeliena Robespierra. Později byl zvolen předsedou národního shromáždění. Roku 1792 hlasoval pro smrt krále a po rozpuštění Národního shromáždění se stal se poslancem Národního konventu. Hrál zásadní roli v přijetí zákona levée en masse a svržení girondistů. Stal se členem Výboru pro všeobecnou bezpečnost, kde zůstal až do pádu jakobínské diktatury roku 1794, na které se zásadně podílel ale i přesto napomohl k jejímu svržení. Po potlačení lidového povstání Pařížanů roku 1795 byl načas zatčen. Za účast v Babeufově Spiknutí rovných byl vězněn, posléze mu byl zakázán pobyt v Paříži. Za vlády Napoleona se směl do Paříže vrátit. Nadále žil v ústraní a stal se stoupencem díla švédského mystika E. Swedenborga. Zemřel roku 1816 v Paříži.\n\n"}
{"id": "26332", "url": "https://cs.wikipedia.org/wiki?curid=26332", "title": "Paris", "text": "Paris\n\nParis je slovo s více významy:\n\n\n\n\n\n\n\n\n"}
{"id": "26333", "url": "https://cs.wikipedia.org/wiki?curid=26333", "title": "Antoine Balthazar Joseph, baron d'André", "text": "Antoine Balthazar Joseph, baron d'André\n\nAntoine Balthazar Joseph, baron d’André (2. července 1759 Aix-en-Provence – 16. července 1825 tamtéž) byl francouzský royalistický politik v období Velké francouzské revoluce.\n\nNarodil se v Aix-en-Provence roku 1759. Roku 1789 byl zvolen do shromáždění generálních stavů za třetí stav, později Národního shromáždění, kde patřil k vůdcům umírněné royalistické frakci, mezi roky 1790-1791 byl třikrát zvolen jeho předsedou. Po pádu monarchie se nejprve stáhl do ústraní, a poté emigroval do Británie, kde vstoupil do služeb britskému králi proti Francii. Roku 1797 se do Francie vrátil a kandidoval zde za royalisty, ale do Rady pěti set zvolen nebyl. Téhož roku musel však po Fructidorském převratu Francii znovu opustit a až do roku 1814 přebýval ve Švýcarsku, později v Rakousku. Po abdikaci Napoleona Bonaparta napomohl k restauraci Bourbonů a Ludvík XVIII. mu udělil funkci policejního prefekta v Paříži, kterou zastával do roku 1815. Zemřel roku 1825 v Aix-en-Provence.\n"}
{"id": "26334", "url": "https://cs.wikipedia.org/wiki?curid=26334", "title": "Chlorid rtuťnatý", "text": "Chlorid rtuťnatý\n\nChlorid rtuťnatý, triviální název sublimát, je bezbarvá krystalická nebo práškovitá látka, sloučenina chloru a rtuti, ve které je oxidační číslo rtuti II. Připravuje se zahříváním síranu rtuťnatého s chloridem sodným, při čemž vzniklý chlorid rtuťnatý z reakční směsi sublimuje:\n\nPrůmyslově se vyrábí většinou přímou reakcí plynného chloru s kovovou rtutí za zvýšené teploty:\n\nnebo působením chloru na chlorid rtuťný:\n\nVe vodném roztoku tvoří s chloridy komplexní soli, např.\n\nChlorid rtuťnatý snadno těká. Jak v parách, tak v krystalické mřížce nacházíme tříatomové molekuly, ve kterých jsou na jeden atom rtuti vázány kovalentními vazbami dva atomy chloru. Proto ve vodném roztoku se jen velice málo disociuje.\n\nChlorid rtuťnatý je rozpustný ve vodě, zejména horké, ale ještě lépe je rozpustný v organických rozpouštědlech: v methanolu, ethanolu, glycerolu, diethyletheru, benzenu aj.\n\nJe to velmi prudký jed, který zasahuje především játra a ledviny. Může se vstřebávat i kůží. Minimální smrtelná dávka LDLo je u člověka přibližně 20 mg/kg. Byla prokázána i jeho teratogenita. Je nebezpečný i pro životní prostředí, především vodní, kde velmi dlouho přetrvává a velice obtížně se likviduje. Podobně jako jiné sloučeniny rtuti se hromadí v zasažených organismech a vstupuje tak do potravního řetězce, čímž se může dostávat až do lidské potravy a způsobovat chronické otravy.\n\nDříve se používal jako desinfekční prostředek v případech, kdy nešlo o přímý kontakt s člověkem nebo zvířaty, dnes vzhledem k značnému riziku pro člověka i životní prostředí se jeho použití omezuje. V lékařství se používá jeho složka fixačních činidel v histologii (např. Zenkerovo činidlo). Používal se také jako impregnační činidlo dřeva proti hnilobě (např. u železničních pražců). Byl podezříván jako jed použitý při domnělé vraždě astronoma Tycho Brahe 24. října 1601 v Praze; vědecké zkoumání to ale nepotvrdilo.\n"}
{"id": "26336", "url": "https://cs.wikipedia.org/wiki?curid=26336", "title": "Antoine Perrenot de Granvelle", "text": "Antoine Perrenot de Granvelle\n\nAntoine kardinál Perrenot de Granvelle (20. srpna 1517, Besançon, Burgundsko – 21. září 1586, Madrid) byl aktér nizozemské revoluce.\n\nGranvelle se v roce 1540 stal biskupem v Arrasu, v roce 1560 arcibiskupem v Mechelenu, v roce 1561 kardinálem. V letech 1560 až 1564 byl hlavním rádcem Markéty Parmské, v letech 1585 až 1586 byl arcibiskupem v Besançonu. Byl renesanční člověk – měl rád jídlo, víno a galantní dobrodružství.\n"}
{"id": "26338", "url": "https://cs.wikipedia.org/wiki?curid=26338", "title": "Jizera (řeka)", "text": "Jizera (řeka)\n\nJizera ( , ) je řeka v České republice. Je to pravostranný přítok Labe. Délka toku je 164,6 km. Plocha povodí je 2193,4 km².\n\nPodle této řeky byly pojmenovány Jizerské hory, slovo samotné má starobylý, snad keltský původ. Základem slova je kořen \"*is-\", sufigovaný pomocí \"-(i)r-\", srovnej příbuzné staroindické \"isirás\" (prudký, rychlý, čerstvý, silný). Název je uváděn jako \"Gizera\" již roku 1297.\n\nPramení v Jizerských horách na jihovýchodním úbočí Smrku ve výšce cca. 980m, poté protéká Velkou jizerskou loukou (Národní přírodní rezervace Rašeliniště Jizery), tvoří v délce asi 15 km česko-polskou hranici. Původně měl tuto hranici tvořit celý její horní tok, po ustavičných a velice úporných hraničních sporech v letech 1537–1845 o to, který ze mnoha potůčků na \"Smrku\" je ten pravý, byla státní hranice rozhodčí komisí určena dvakrát lomenou přímkou od sedla mezi Smrkem a Smrekem po Velkou Jizerskou louku. Dále protéká po hranici Krkonošského národního parku, Podkrkonoším a následně přetíná Ještědsko-kozákovský hřbet. Po celou tuto dobu má řeka bystřinný charakter, až k Turnovu se tak střídají úseky s výrazným spádem a kamenitým řečištěm s klidnějšími úseky. Menší, levé rameno v Turnově se nazývá Malá Jizera. Od \"Turnova\" Jizera protéká otevřenou krajinou, kde má spíše mírný spád. Řeka se po 164 km vlévá do Labe pod Káraným (samo ústí se nachází již v katastrálním území Lázně Toušeň, mezi Brandýsem nad Labem a Čelákovicemi).\n\n\nJablonec nad Jizerou, Semily, Železný Brod, Turnov, Mnichovo Hradiště, Bakov nad Jizerou, Mladá Boleslav, Benátky nad Jizerou\n\nHlásné profily:\n\nJizera je významným vodním tokem, je to pstruhová řeka, má také vodácké využití. Především však slouží jako zdroj pitné vody, čerpají z ní úpravny vody v Benátkách nad Jizerou a Sojovicích. Úpravna vody v Káraném, nedaleko Jizery a jejího soutoku s Labem, je jedním ze zdrojů pitné vody pro Prahu.\n\n\n\n"}
{"id": "26340", "url": "https://cs.wikipedia.org/wiki?curid=26340", "title": "Hlince", "text": "Hlince\n\nNázev Hlince nese několik sídel:\n"}
{"id": "26341", "url": "https://cs.wikipedia.org/wiki?curid=26341", "title": "Vektorový prostor", "text": "Vektorový prostor\n\nVektorový prostor (též lineární prostor, ') je ústředním objektem studia lineární algebry, v jehož rámci jsou definovány všechny ostatní důležité pojmy této disciplíny. V jistém smyslu můžeme vektorový prostor chápat jako zobecnění množiny reálných, potažmo komplexních, čísel. Podobně jako v těchto množinách je i ve vektorovém prostoru definována operace sčítání a násobení s jistými přirozenými omezeními jako asociativita apod. Prvek vektorového prostoru se nazývá vektor\"' (angl. \"vector\"). Na vektorovém prostoru je důležité, že má lineární matematickou strukturu, tzn. dva vektory lze sečíst, přičemž tento součet je opět prvkem vektorového prostoru, a totéž platí i pro násobek vektoru. S konceptem vektorového prostoru se lze setkat v nejrůznějších odvětvích matematiky i fyziky. Tvoří základ, v rámci něhož lze elegantně popisovat a řešit jak úlohy numerické matematiky, tak třeba i úlohy chování fyzikálních systémů v klasické či kvantové mechanice.\n\nVektorový prostor je poměrně mladý matematický pojem, který vznikl abstrakcí dosud známých matematických objektů jako byly matice, soustavy lineárních rovnic nebo vektory ve fyzice. Podobně jako u samotné lineární algebry lze jeho vznik klást do konce devatenáctého a počátku dvacátého století. Slovo \"vektor\" pak pochází z latinského \"vector\" znamenající \"nosič\". Oproti skaláru se totiž vyznačuje navíc tím, že \"nese\" i směr.\n\nPrvní náznak pojmu vektorového prostoru lze najít v díle \"Die lineale Ausdehnungslehre, ein neuer Zweig der Mathematik\" od Hermanna Grassmanna z roku 1844.\nJeho práce však zůstala téměř nepovšimnuta, protože Grassmann nebyl profesionální matematik a svoji teorii popisoval filozofickým způsobem, který byl pro ostatní matematiky těžko srozumitelný. Přitom to byl on, kdo jako první zavedl pojmy lineární kombinace, lineární nezávislosti, dimenze, lineární obal, báze a další. Navíc též dokázal tvrzení, která nyní známe pod názvy Steinitzova věta o výměně, první věta o dimenzi, nezávislost dimenze na volbě báze, vzorec pro transformaci souřadnic při přechodu mezi dvěma bázemi vektorového prostoru a jiné.\n\nAxiomatickou definici vektorového prostoru pak jako první podává Giuseppe Peano ve svém díle \"Calcolo geometrico secundo l’Ausdehnungslehre di H. Grassmann, precedutto dalle operazioni della logica deduttiva\" z roku 1888. Vektorový prostor v dnešní podobě je poprvé definován v dizertační práci Stefana Banacha v roce 1920 a v moderních učebnicích se tento pojem poprvé objevuje v učebnici \"Modern Algebra\" od van der Waerdena z roku 1930. Více viz a článek Lineární algebra.\n\nJako motivaci pro zavedení pojmu vektorového prostoru uvažujme dva případy matematických objektů – fyzikální vektory (coby šipky) a polynomy. Pro každý z těchto případů podáme jeho základní charakteristiku a pokusíme se najít vlastnosti, které mají oba tyto případy společné. To nás už přímo povede k definování matematické struktury, splňující jisté vlastnosti, kterou půjde použít jak k popisu fyzikálních vektorů, tak k popisu polynomů. Touto matematickou strukturou bude právě vektorový prostor.\n\nJako první si představme fyzikální vektory, chápané jako šipky v rovině. Pro názornost mějme puk na ledové ploše a snažme se popsat jeho pohyb po ledě v závislosti na úderech hokejky dopadající na jeho strany s různou intenzitou a v různých směrech. Každý úder hokejky lze popsat velikostí síly, se kterou zasáhla puk, a směrem jejího působení. Úder můžeme tedy přirozeně vyjádřit jako šipku v rovině, jejíž délka odpovídá působící síle a její směr směru působící síly. Zajímá nás nyní, kam se puk posune, bude-li na něj v jeden okamžik působit více než jedna hokejka. V takovém případě se puk posune ve směru výslednice působících sil a jeho posunutí bude úměrné velikosti této výslednice. Výslednici sil přitom obdržíme složením všech \"šipek\", které v daný okamžik na puk působí. Pro konkrétnost uvažujme, že se nacházíme v situaci popsané obrázkem Obr. 1 vpravo, kde máme dvě působící síly. Abychom mohli s těmito šipkami lépe pracovat, zaveďme si na ledové ploše souřadnicovou soustavu a označme si šipky po řadě symboly formula_1 a formula_2, jak je ukázáno na Obr. 2. Výslednice těchto dvou šipek pak vznikne jejich složením, označme si ji formula_3, viz Obr. 3. Složením dvou šipek jsme tedy opět obdrželi nějakou šipku, která nyní popisuje výslednici působících sil popsaných šipkami formula_1 a formula_2 – výsledek naprosto zjevný, pro další diskuzi však klíčový. Pokud pohlédneme na souřadnice jednotlivých šipek v námi zavedené souřadnicové soustavě, dostáváme\nkde jsou jednotlivé barvy zvoleny tak, aby byl zjevný vztah čísel k obrázkům vpravo. Pod souřadnicemi šipky jsou myšleny souřadnice bodu, ve kterém šipka \"končí\". Není třeba vypisovat souřadnice bodu, ve kterém šipka \"začíná\", protože všechny šipky, včetně výslednic a násobků, začínají v tomtéž bodě – puku (který má v naší souřadné soustavě souřadnice formula_7). Pokud se nyní podíváme na souřadnice výslednice sil formula_3, vidíme, že horní složka má hodnotu 1 (\"x\"-ová souřadnice) a spodní (\"y\"-ová souřadnice) má hodnotu 1,5 (viz Obr. 3, jeden dílek na ose představuje hodnotu 0,5). Pro souřadnice vektorů tedy platí vztah\nPokud výše uvedenou rovnost přepíšeme do kompaktnějšího tvaru, máme formula_10. Dá se ukázat, že tento vztah platí obecně pro jakoukoli volbu šipek formula_1 a formula_2 a jejich výslednici formula_3. Vidíme tedy, že výslednici dvou působících sil formula_1 a formula_2 můžeme vyjádřit jako jejich součet formula_16.\n\nDále je zřejmé, že pokud na puk udeříme dvakrát vyšší silou, tak odpovídající šipka bude dvakrát delší, ale zachová si svůj směr. Obecně tedy, mějme nějakou šipku formula_1 odpovídající jisté síle. Pak formula_18-krát vyšší síle bude odpovídat formula_18-krát delší šipka, která bude mít stejný směr jako formula_1.\n\nMůžeme tedy šipky různě násobit číslem a vzájemně sčítat a opět dostaneme nějakou šipku. Zároveň je vidět, že je jedno jestli složím šipku formula_1 se šipkou formula_2, nebo naopak. Neboli\nTéto vlastnosti se říká \"komutativita\". Mějme nyní tři šipky formula_24. Podobně jako v předchozím případě je jedno, jestli nejdříve složím šipku formula_1 se šipkou formula_2 a jejich výslednici složím se šipkou formula_3, nebo jestli nejdříve složím šipku formula_2 se šipkou formula_3 a jejich výslednici se šipkou formula_1. Neboli\nTéto vlastnosti se říká \"asociativita\". Je také vidět, že pokud k jakémukoli vektoru formula_1 přičtu vektor\ntak dostanu opět vektor formula_1. Vektoru formula_35 odpovídá \"šipka\" nulové délky a říká se mu \"nulový vektor\". A konečně také vidíme, že když přesně proti sobě na puk působí dvě síly formula_36 a formula_37 stejné velikosti, tak se jejich účinek vyruší, tj. puk stojí na místě. Neboli jejich výslednice, tj. součet, je nulový vektor. Tedy formula_38, neboli formula_39. Máme-li nějaký vektor formula_36, tak k němu vždy, jak vidíme, existuje jistý vektor formula_41 takový, že jejich výslednice je nulový vektor. Vektoru formula_41 říkáme \"vektor opačný\" k vektoru formula_36.\n\nShrňme si nyní, na co jsme zatím přišli:\n\nPodobnou diskuzi vztahu šipek a \"fyzikálních\" vektorů lze nalézt v oddíle Geometrická interpretace v článku lineární kombinace.\n\nKdyž jsme nyní vypsali základní vlastnosti množiny šipek spolu s jejich sčítáním a násobením číslem, přesuňme svoji pozornost na polynomy. Neboli na funkce formula_44 tvaru\nKdyž sečteme dva polynomy formula_44 a formula_47, tak dostaneme funkci\ncož je ale opět polynom, jehož koeficienty jsou nyní rovny součtům koeficientů polynomu formula_44 a polynomu formula_47. Tyto koeficienty jsou zjevně stejné bez ohledu na pořadí sčítání formula_44 a formula_47, neboli\nPlatí tedy komutativita. Snadno by se ověřila i asociativita sčítání. Též je vidět, že funkce formula_54 vzniklá vynásobením polynomu formula_44 číslem formula_18 je opět polynom, který má nyní koeficienty rovné formula_57, kde formula_58 jsou koeficienty polynomu formula_44. Dále je patrné, že nulová funkce, která každému bodu přiřazuje nulu, je polynom (jehož všechny koeficienty jsou nulové). Říkáme mu \"nulový polynom\". Když k nulovému polynomu přičteme libovolný polynom, tak součet bude roven přičítanému polynomu. Konečně, mějme nějaký polynom formula_44. Když ho vynásobíme číslem -1, tak dostaneme polynom formula_61, kterému říkáme \"opačný polynom\". Platí, že\nSoučet polynomu a k němu opačného polynomu tedy dává nulový polynom. Opět si shrňme dosavadní zjištění:\n\nSeznam vlastností šipek i seznam vlastností polynomů výše byly záměrně napsány v co nejshodnější podobě. Jak vidíme, i přes zjevnou rozdílnost mají šipky i polynomy mnoho vlastností totožných. Jde například o komutativitu či asociativitu sčítání nebo o existenci nulového prvku. Podobnosti mezi vlastnostmi různých matematických objektů, jako v případě těch dvou výše zmíněných, vedly matematiky k zavedení matematické struktury, která je určena právě těmito vlastnosti. Jedná se o množinu, kdy není specifikován konkrétní tvar jejích prvků, ale zajímají nás především jejich vzájemné vztahy. Nezáleží tedy moc na tom, zda uvažujeme šipky či polynomy, ale velkou roli hraje např. to, že oboje lze sčítat a nezáleží na pořadí sčítání.\n\nMějme nyní tedy množinu, kterou si označme formula_63 a jejíž prvky budeme značit v analogii se šipkami jako formula_64, aniž bychom nějak blíže věděli, co tyto prvky jsou. Nezajímá nás tedy, zda je formula_36 šipka či polynom. Po těchto prvcích však požadujeme, aby splňovaly následující vlastnosti:\n\nDosud jsme uvažovali prvky z formula_63 násobené číslem. Pojem čísla je ale pro matematiku příliš konkrétní a tak lze místo množiny čísel uvažovat obecnější množinu, tzv. těleso. Těleso samotné má pak také dodatečnou strukturu určenou požadavky, které se podobají těm, které klademe na prvky množiny formula_63. Označme si těleso písmenem formula_71. Konkrétně od něho požadujeme, aby pro libovolné dva prvky formula_72 tělesa formula_71 platilo:\n\nTěleso je tedy množina vybavená operací sčítání a operací násobení. První dva požadavky výše vyjadřují, že je těleso pro tyto dvě operace uzavřené. Můžeme v něm navíc najít jak neutrální prvek vůči operaci sčítání, který označujeme 0, tak i neutrální prvek vůči operaci násobení, který označujeme 1. Výraz formula_82 ve čtvrtém bodě výše pak vyjadřuje inverzní prvek pro formula_18 vůči operaci násobení.\n\nDospěli jsme tak zatím k matematické struktuře sestávající z množiny formula_63, ke které je přidruženo těleso formula_71, přičemž součet prvků z formula_63 a jejich násobek prvkem z formula_71 leží opět ve formula_63 a přitom jsou splněny jisté dodatečné podmínky. Když matematicky precizně přeformulujeme právě uvedené požadavky, dodáme pár požadavků dalších a celou věc trochu zobecníme, tak dospíváme k současné definici vektorového prostoru jak je podána v následujícím oddíle.\n\nNechť jsou dány\nŘekneme, že formula_63 je \"vektorový prostor nad tělesem formula_71 s vektorovými operacemi formula_98\", právě když je množina formula_63 uzavřená na operace formula_100 a formula_101 a současně platí tzv. axiomy vektorového prostoru. Těchto axiomů je osm a jejich znění je následující:\n\nAxiomy 1 až 4 vyjadřují, že množina formula_63 tvoří vzhledem ke sčítání vektorů komutativní grupu, kde nulový vektor představuje neutrální prvek grupy a opačný vektor představuje inverzní prvek k danému prvku grupy alias vektoru. Z definice operací formula_100 a formula_101 implicitně vyplývá, že uvažujeme pouze ty operace sčítání vektorů a násobení vektoru prvkem z tělesa, pro něž je množina formula_63 uzavřená. Běžně se místo znaku formula_100 pro sčítání používá znaménko + a místo znaku formula_101 pro násobení se užívá znaménka formula_93. Zde byly tyto symboly použity, aby se odlišilo sčítání dvou vektorů a sčítání dvou prvků tělesa, resp. násobení vektoru prvkem tělesa a násobení dvou prvků tělesa. Z kontextu je ale vždy patrné, kterou operaci je nutno použít.\n\nZdaleka nejčastěji se uvažují číselná tělesa reálných či komplexních čísel. Vektorový prostor nad tělesem reálných čísel formula_109 se nazývá reálný vektorový prostor, vektorový prostor nad tělesem komplexních čísel formula_110 se pak jmenuje komplexní vektorový prostor. Vektorový prostor obsahující pouze nulový vektor se označuje jako nulový (nebo triviální) vektorový prostor. Triviální prostor je nejjednodušším příkladem vektorového prostoru. Dokonce z definice tělesa vyplývá, že i těleso samotné je spolu s operací sčítání a násobení prvkem z tělesa vektorovým prostorem samo nad sebou.\n\nPro značení vektorů se používají různé notace, nejčastěji se lze setkat buď s polotučným sázením symbolů pro vektory jako x, y, z, anebo se symboly vysázenými italikou majícími nad sebou šipku jako formula_111. Zde se budeme držet druhé jmenované konvence. Přísně vzato je z definice vektorový prostor uspořádaná čtveřice formula_112, obvykle se ale takový vektorový prostor značí prostě jako formula_63 a buď se předpokládá, že čtenář ví, které těleso a operace jsou použity, nebo jsou tyto specifikovány vždy při definici množiny formula_63. V případě běžně používaných vektorových prostorů jako např. formula_115 jsou příslušné operace a dané těleso definovány v podstatě kanonicky a nemůže dojít k nejasnostem.\n\nStejně jako u každé jiné množiny, můžeme i v případě vektorového prostoru uvažovat jeho podmnožiny. Máme na mysli konkrétně podmnožiny množiny formula_63, kde formula_112 je daný vektorový prostor. Výsadní postavení mezi všemi podmnožinami mají pak ty z nich, které jsou sami o sobě vektorovými prostory. Tyto podmnožiny nazýváme \"podprostory\" daného vektorového prostoru. Více viz článek Vektorový podprostor.\n\nV následujícím uvažujeme vektorový prostor formula_63 nad tělesem formula_71. Z definice vektorového prostoru lze dokázat například tyto vlastnosti:\n\n\n\n\n\n\n\nKromě aritmetických operací definovaných nad samotnými vektory a prvky tělesa můžeme též uvažovat obdobné operace nad celými množinami vektorů potažmo prvků tělesa. Zavedení těchto operací umožňuje mimo jiné kompaktnější zápis některých vztahů mezi množinami vektorů a dává tak vyniknout jejich vzájemným souvislostem.\n\nMějme vektorový prostor formula_63 nad tělesem formula_71. Dále uvažujme dvě neprázdné podmnožiny formula_180 a formula_181 vektorového prostoru formula_63. Pro tyto můžeme definovat jejich součet následujícím způsobem:\nSoučet dvou podmnožin vektorového prostoru nazýváme direktní součet, právě když lze každý vektor formula_36 z množiny formula_185 vyjádřit ve tvaru formula_186 právě jedním způsobem, kde formula_187 a formula_188. Direktní součet množin formula_180 a formula_181 značíme formula_191. Neboli\n\nUvažujeme-li ještě neprázdnou podmnožinu formula_193 tělesa formula_71, tak jako násobek množiny formula_193 a formula_180 označujeme množinu\n\nBěžně se pro zjednodušení zápisu používají následující konvence (formula_198):\n\nPro operace sčítání a násobení nad podmnožinami vektorového prostoru, resp. tělesa, lze snadno odvodit následující vlastnosti (formula_203):\n\nTam, kde je výše místo rovnosti vyznačená jen inkluze, obecně rovnost neplatí. Ukažme si vzhledem k inkluzi ještě jedno další tvrzení, jehož důkaz je triviální:\n\nV souvislosti s direktním součtem dvou vektorových podprostorů formula_217 je velmi užitečné si uvézt následující tvrzení:\nPro důkaz viz oddíl Rovnosti a inkluze v článku Vektorový podprostor.\n\nUveďme si nejprve několik pojmů, které se úzce vážou k vektorům a jejich množinám. Tyto pojmy nám pak pomohou lépe pochopit strukturu vektorového prostoru a umožní i snazší zacházení s vektory.\n\nNejzákladnější věc, kterou můžeme s vektory udělat, je sečíst je nebo je vynásobit prvkem z tělesa. Když budeme mít formula_230 vektorů formula_231, z nichž každý vynásobíme prvkem z tělesa (prvky formula_232) a nakonec je všechny sečteme, tak dostaneme vektor\nTento vektor nazýváme \"lineární kombinace\" vektorů formula_231.\n\nPojem lineární nezávislosti zachycuje intuitivní fakt, že některé vektory si jsou podobnější než jiné. Máme-li například dvě šipky stejného směru, ale různé délky, pak dokážeme jednu šipku vyjádřit jako násobek druhé šipky. Šipky jsou tedy v jistém smyslu na sobě závislé. Budeme-li ale mít dvě šipky různých směrů, pak jednu nedokážeme vhodným násobkem převést na šipku druhou. Obě šipky jsou tedy na sobě nezávislé. Obecněji, pokud máme formula_230 šipek a přitom formula_230-tou šipku jsme schopni vyjádřit jako lineární kombinaci předchozích formula_237 šipek, pak říkáme, že jsou tyto šipky alias vektory \"lineárně závislé\". Pokud nejsme schopni žádnou ze šipek vyjádřit jako lineární kombinaci šipek ostatních, pak říkáme, že jsou tyto šipky \"lineárně nezávislé\".\n\nVraťme se na chvíli k oddílu Motivace výše na případ šipek v rovině a na polynomy. Abychom mohli šipky vhodně popisovat, zavedli jsme si v rovině souřadnicovou soustavu. Každé šipce jsme tedy schopni jednoznačně přiřadit dvojici čísel – její formula_238-ovou a formula_239-ovou souřadnici v dané souřadnicové soustavě. Vidíme tedy, že nám k plnému určení šipky v rovině stačí dvě čísla. Zkoumejme nyní případ polynomů. Označme si množinu všech polynomů jako formula_240. Víme, že obecný tvar polynomu vypadá následovně\nkde formula_242 je nějaké přirozené číslo vyjadřující stupeň polynomu. Pokud nenaložíme omezení na velikost tohoto čísla, tak může nabývat libovolně velké hodnoty. Máme-li tedy množinu všech polynomů formula_240, tak ať nás napadne jakkoli velké formula_242, tak určitě v této množině nalezneme polynom, jehož stupeň je právě formula_242. Každý polynom je popsán svými koeficienty, pokud může být ale formula_242 libovolně velké, může být libovolně velký i počet koeficientů polynomu, který \"náhodně vytáhneme\" z množiny formula_240. Protože dopředu nevíme, jaký polynom \"vytáhneme\", musíme uvažovat nejhorší možný případ, tj. když je koeficientů nekonečně mnoho. Pro popis libovolného polynomu z množiny formula_240 je tedy nutno nekonečně mnoho čísel. To je v protikladu k případu šipek v rovině, k jejichž plnému určení stačila čísla dvě. O prostoru šipek pak říkáme, že má dimenzi dva, o prostoru všech polynomů formula_240 pak, že jeho dimenze je nekonečná. Získali jsme tak nejvýraznější charakteristiku vektorových prostorů – buď mají konečnou dimenzi, anebo nekonečnou.\n\nPojem \"dimenze\" lze formalizovat následovně: pokud ve vektorovém prostoru existuje formula_230 vektorů, které jsou lineárně nezávislé, a přitom každý soubor formula_251 vektorů už je lineárně závislý, tak má daný vektorový prostor dimenzi rovnou formula_230. Pokud pro každé formula_230 najdu ve vektorovém prostoru lineárně nezávislý soubor formula_230 vektorů, pak je daný vektorový prostor nekonečné dimenze.\n\nPokud má vektorový prostor dimenzi formula_242, tak v něm nalezneme soubor formula_242 lineárně nezávislých vektorů. Přitom všechny vektory v daném vektorovém prostoru jsme schopní vyjádřit jako jistou lineární kombinaci těchto formula_242 vektorů. Tyto proto nazýváme \"báze\" daného vektorového prostoru. Posledně jmenovaná vlastnost plyne z definice dimenze vektorového prostoru. Kdyby totiž existoval vektor, který by nešlo vyjádřit jako lineární kombinaci výše zmíněných formula_242 vektorů, tak bychom obdrželi soubor formula_259 vektorů, který je lineárně nezávislý. To je ale ve sporu s tím, že je dimenze prostoru rovna formula_242.\n\nJak již bylo řečeno výše, \"podprostor\" vektorového prostoru je taková jeho podmnožina, která je sama o sobě vektorovým prostorem.\n\nJedná se o speciální případ podprostoru. Mějme formula_230 vektorů formula_231 a uvažujme všechny jejich možné lineární kombinace. Pak množinu všech těchto lineárních kombinací nazýváme \"lineárním obalem\" vektorů formula_231. Že se skutečně jedná o podprostor, není těžké dokázat.\n\nUveďme si nyní příklady nejčastěji používaných vektorových prostorů. V numerické matematice nejčastěji používanými vektorovými prostory jsou ty konečnědimenzionální, které jsou navíc definované nad číselnými tělesy. Velkou výhodou prostorů konečné dimenze je to, že v nich lze snadno zavést bázi. Každý vektor tak lze popsat pomocí jeho souřadnic v této bázi. Souřadnice přitom tvoří \"n\"-tice čísel. Při studiu libovolného konečněrozměrného prostoru se tak stačí omezit na studium prostoru \"n\"-tic čísel, jehož vlastnosti si přiblížíme v následujícím oddíle. Z tohoto pohledu jsou co do struktury mnohem bohatší prostory s nekonečnou dimenzí, jako např. prostor spojitých funkcí či prostor posloupností, jejichž příklady zde také uvádíme. Další příklady vektorových prostorů lze nalézt i v oddíle Vektorové prostory s dodatečnou strukturou níže.\n\nMějme těleso formula_71 a jisté přirozené číslo formula_242. Uvažujme dále kartézský součin formula_266, tj. prostor uspořádaných n-tic prvků z tělesa formula_71. Na tomto prostoru si definujme operaci sčítání a operaci násobení prvkem z tělesa následovně:\nNechť formula_268 a formula_269 jsou dvě uspořádané formula_242-tice, jejich součet formula_271 je pak definován jako\ntedy jako jiná uspořádaná formula_242-tice, jejíž složky jsou rovny součtům složek dvou předešlých uspořádaných formula_242-tic. Nechť dále je formula_18 prvek tělesa, násobek formula_276 pak definujeme jako\nVýsledkem je tedy opět uspořádaná formula_242-tice.\n\nMnožina všech uspořádaných formula_242-tic s tělesem formula_71 a s výše definovanými operacemi sčítání a násobení je vektorový prostor (což lze snadno dokázat z definice vektorového prostoru výše). Nazýváme ho aritmetickým vektorovým prostorem dimenze formula_242 nad tělesem formula_71 (nebo \"formula_242-rozměrným aritmetickým vektorovým prostorem nad tělesem formula_71\"). Jeho prvky pak nazýváme aritmetické vektory. Protože je tento typ vektorů používán velmi často, tak se obvykle přívlastek \"aritmetický\" vynechává a hovoří se pouze o \"vektorech\". Občas se lze setkat i s frází: \"vektorový prostor formula_285 s přirozeně definovanými aritmetickými operacemi\" či \"vektorový prostor formula_285 s přirozeně definovanými operacemi sčítání a násobení\". V takovém případě se myslí právě výše zavedený prostor, kde se dva vektory sčítají a násobí číslem \"po složkách\". Můžeme totiž definovat i jiné operace sčítání a násobení číslem, při kterých by prostor uspořádaných formula_242-tic též tvořil vektorový prostor. Pak bychom mu už ale neříkali aritmetický vektorový prostor.\n\nPrakticky vždy se za těleso bere množina reálných či komplexních čísel, dostáváme tedy prostory formula_115 či formula_289. Prvky těchto prostorů se obvykle značí jako sloupce\nkde formula_242 udává počet složek. Takto zapisovaným formula_242-ticím říkáme sloupcové vektory. Lze se ale setkat i s vektory psanými do řádku\nkteré nazýváme řádkové vektory. Pro práci se sloupcovými vektory viz Příklad 1 v článku Lineární kombinace, Příklad 1 v článku Lineární nezávislost či Příklad 1 a Příklad 2 v článku Lineární obal. Pokud pracujeme pouze se samotnými aritmetickými vektory, tak je jedno, zda používáme řádkový či sloupcový zápis. Rozdíl ale začne být patrný, budeme-li chtít těmito vektory násobit matici. Více viz články Sloupcový vektor a Řádkový vektor. Prostor uspořádaných \"n\"-tic má dimenzi rovnou \"n\". Jednotlivé složky obecného \"n\"-složkového aritmetického vektoru jsou totiž navzájem nezávislé a k určení každého vektoru v daném vektorovém prostoru je tedy třeba právě \"n\" čísel.\n\nJak bylo ukázáno v Motivaci, prostor šipek v rovině odpovídá prostoru dvousložkových aritmetických vektorů. Přesněji řečeno, námi rozebíraný případ je případ aritmetického vektorového prostoru formula_294 definovaného nad tělesem reálných čísel formula_109 a s přirozeně zavedenými aritmetickými operacemi. Prostor šipek ve trojrozměrném prostoru by odpovídal množině formula_296. Analogicky pak prostor šipek v formula_230-rozměrném prostoru odpovídá množině formula_298 nad tělesem formula_109 s přirozeně definovanými operacemi sčítání a násobení.\n\nV předchozím oddílu jsme zkoumali prostor uspořádaných \"n\"-tic čísel, tedy prvků množiny formula_285. Podívejme se nyní na lehce obecnější množinu formula_301, která vznikne jako kartézský součin \"n\" krát \"m\" množin, z nichž každá je rovna tělesu formula_71. Jedná se tedy prakticky o množinu uspořádaných formula_230-tic, kde formula_304. Oproti aritmetickým vektorům ale uděláme jednu věc navíc. Jednotlivé složky prvku z formula_305 totiž seřadíme do obdélníku o rozměrech \"n\" krát \"m\", jak je uvedeno níže\nTakovýmto objektům se říká \"matice\". Je obvyklé označovat matice velkými tučnými či konturovými písmeny, jak je vyznačeno výše. Mohli jsme ale stejně tak místo formula_307 psát formula_36, jedná se pouze o značení. Máme tedy množinu formula_309, těleso formula_71. Zbývá nám tedy definovat operaci sčítání a operaci násobení. Obě definujeme stejně jako v případě aritmetických vektorů, tzn.\nTento způsob sčítání, resp. násobení, se označuje jako sčítání, resp. násobení \"po složkách\". Jedná se o klasický způsob zavedení těchto operací, kterým tak občas říkáme \"přirozeně definované aritmetické operace\". S takto definovanými operacemi lze snadno ukázat, že množina formula_309 s tělesem formula_71 tvoří vektorový prostor. Opět se nejčastěji za formula_71 bere množina reálných či komplexních čísel.\n\nTo, že jsme jednotlivé složky vektoru alias matice uspořádali do obdélníku ještě nic neznamená, stále s nimi totiž pracujeme jako s aritmetickými vektory. Rozdíl nastává teprve v tom, že pro matice můžeme definovat i jejich vzájemné násobení. Můžeme tedy násobit spolu dva vektory (matice), v obecném případě můžeme pouze vektor násobit prvkem z tělesa (číslem). Možnost násobit mezi sebou matice je ale mimo rámec definice vektorového prostoru a není pro jeho zavedení nutná. Čtenáře proto pro podrobnosti odkážeme na článek Matice. Analogicky jako v případě aritmetických vektorů by se ukázalo, že dimenze prostoru formula_309 je formula_316.\n\nDosud jsme se zabývali vektorovými prostory formula_317. Uvažujme nyní zobrazení množiny formula_63 na sebe. Jinými slovy, uvažujme zobrazení formula_319, které vezme vektor z formula_63 a vrátí obecně nějaký jiný vektor z formula_63. Na vlastnosti tohoto zobrazení formula_322 naklademe dvě podmínky:\n\nPrvní podmínku lze vyjádřit slovy \"obraz součtu je součet obrazů\" a matematicky se nazývá aditivita. Druhou podmínku pak můžeme popsat jako \"obraz násobku je násobek obrazu\" a matematicky se jí říká homogenita. Zobrazení splňujícímu výše uvedené podmínky se říká \"lineární operátor\". Nechť je nyní vektorový prostor formula_63 konečné dimenze, můžeme pro konkrétnost brát aritmetický vektorový prostor dimenze formula_242. Pak lineární operátor formula_322 působící na tomto prostoru bere aritmetické vektory a vrací jiné aritmetické vektory, přičemž splňuje vlastnost\nUvažujme nějaké dva lineární operátory formula_217 působící na formula_63. Podobně jako v případě běžných funkcí bychom i nyní chtěli tyto dva lineární operátory umět sečíst. Chtěli bychom si tedy zavést, co to přesně znamená, když operátor formula_180 sečteme s operátorem formula_181. Jak by mnohého napadlo, definujeme si součet dvou lineárních operátorů následovně\nkde formula_126 je libovolný vektor z prostoru formula_63. Na levé straně poslední rovnosti vystupuje \"jediný\" lineární operátor, který jsme si \"označili\" jako formula_225 a nazýváme ho \"součet lineárních operátorů formula_180 a formula_181\". Výrazem výše jsme tak definovali hodnotu tohoto lineárního operátoru pomocí hodnot operátorů formula_180 a formula_181. Podobně si definujme i násobek lineárního operátoru prvkem z tělesa jako\nkde opět formula_126 je libovolný vektor z prostoru formula_63 a na levé straně rovnosti vystupuje operátor, který jsme si \"označili\" jako formula_344. Jeho hodnotu pro každý vektor formula_36 jsme pak definovali výrazem na pravé straně rovnosti. Znovu zdůrazněme, že nyní nesčítáme vektory a nenásobíme vektory z formula_63, ale samotné lineární operátory. Označme množinu všech lineárních operátorů působících na prostoru formula_63 jako formula_348. O této množině lze ukázat, že spolu s tělesem formula_71 a právě zavedenými operacemi sčítání a násobení tvoří vektorový prostor. Máme tedy vektorový prostor lineárních operátorů formula_348, z nichž každý působí na dalším vektorovém prostoru, prostoru formula_63(!) Lineární operátory jsou navíc jen speciálním případem obecnějšího druhu zobrazení, které nazýváme \"lineární zobrazení\". Ta mají stejné vlastnosti jako lineární operátory až na to, že místo toho, aby vraceli své hodnoty do vektorového prostoru formula_63, tak je vrací do ještě dalšího vektorového prostoru, označme si ho formula_353. Lineární zobrazení je tedy zobrazení z vektorového prostoru formula_63 do vektorového prostoru formula_353, které splňuje podmínku aditivity a homogenity (viz výše). I tato zobrazení můžeme sčítat a násobit prvkem z tělesa. Podobně jako pro lineární operátory by se i u těchto zobrazení dalo ukázat, že tvoří vektorový prostor. Jedná se o vektorový prostor zobrazení, která berou vektory z jednoho vektorového prostoru formula_63 a vrací hodnoty do jiného vektorového prostoru formula_353.\n\nDimenze prostoru všech lineárních operátorů formula_348 závisí na dimenzi vektorového prostoru formula_63, na kterém tyto operátory působí. Pokud je dimenze formula_63 nekonečná, pak je nekonečná i dimenze prostoru formula_348. Pokud je dimenze prostoru formula_63 konečná a rovná jistému přirozenému číslu formula_242, pak je dimenze prostoru formula_348 taky konečná a je rovna formula_365. Máme-li totiž vektor formula_36 z vektorového prostoru formula_63 dimenze formula_242, tak jsme tento vektor schopni vyjádřit jako lineární kombinaci vektorů báze. Označme si tyto vektory báze jako formula_369, pak\nkde formula_371 jsou souřadnice vektoru formula_36 ve zvolené bázi. Když zapůsobíme na formula_36 lineárním operátorem formula_322, tak z definice vlastností tohoto operátoru plyne\nkde jsme označili formula_376. Vektory formula_377 ale zase leží ve formula_63, můžeme je tedy vyjádřit v bázi formula_369\npro každé formula_381. Celkově tak můžeme psát\nKoeficienty formula_383 popisují působení lineárního operátoru formula_322 na vektory z formula_63. Těchto koeficientů je zjevně dohromady formula_365. Máme tedy formula_365 čísel, pomocí nichž můžeme popsat libovolný operátor působící na formula_63 a dimenze prostoru formula_348 je tedy rovna tomuto číslu.\n\nJistým zobecněním aritmetických vektorů na nekonečnou dimenzi jsou posloupnosti prvků z tělesa. Místo uspořádaných \"n\"-tic nyní bereme posloupnosti, které mají složek nekonečně mnoho. Operace sčítání a násobení prvkem z tělesa můžeme zavést podobně jako pro aritmetické vektory. Podobně bychom i ověřili, že množina všech posloupností prvků daného tělesa tvoří vektorový prostor. Nulovým vektorem by byla posloupnost nul, opačný vektorem k dané posloupnosti by byla posloupnost opačných prvků atd. Více nás ale zajímají posloupnosti, které konvergují. Aby tyto posloupnosti vůbec tvořily vektorový prostor, tak ale nejprve musíme zjistit, zda součet konvergentních posloupností je opět konvergentní posloupnost a podobně pro násobek. Omezíme-li se nyní na těleso reálných čísel a využijeme vlastností limity\nvidíme, že součet dvou konvergentních posloupností formula_391 je konvergentní posloupnost a totéž platí i pro formula_392 násobek konvergentní posloupnosti. Množina reálných konvergentních posloupností je tedy uzavřená na součet svých prvků a na násobení svých prvků číslem. Tato množina tvoří podprostor vektorového prostoru všech posloupností reálných čísel. Viz též Příklad 3 v článku Vektorový podprostor. Ač jsou kvůli konvergenci na prvky posloupnosti nakladena jistá omezení, má prostor konvergentních posloupností nekonečnou dimenzi. Jedná se tedy o nekonečnědimezionální podprostor prostoru všech posloupností.\n\nUvažujme nyní množinu všech spojitých reálných funkcí jedné reálné proměnné. K ní si vezměme těleso reálných čísel a definujme si operace sčítání dvou funkcí a násobení funkce číslem bodově: pro libovolné dvě funkce formula_393 a číslo formula_392 mějme\nkde formula_238 probíhá reálnou osu. V matematické analýze se dokazuje, že součet dvou spojitých funkcí je opět spojitá funkce. Podobně násobek spojité funkce je spojitá funkce. Množina všech spojitých reálných funkcí reálné proměnné je tedy uzavřená na sčítání funkcí a násobení funkcí číslem, což je nutný předpoklad k tomu, aby mohla být vektorovým prostorem. Ověřením axiomů vektorového prostoru se dá skutečně dokázat, že tato množina tvoří vektorový prostor. Tento prostor přitom představuje podprostor v prostoru všech reálných funkcí reálné proměnné, viz Příklad 2 v článku Vektorový podprostor. Lze též dokázat, že vektorový prostor uvažovaných spojitých funkcí je nekonečné dimenze.\n\nV Motivaci jsme použili prostor všech polynomů (všech číselných polynomů jedné reálné proměnné), abychom se abstrakcí jeho vlastností dobrali pojmu vektorový prostor. Není těžké ověřit, že tato množina skutečně splňuje všechny axiomy vektorového prostoru, kde součet a násobek polynomů je definován stejně jako pro všechny ostatní spojité funkce, viz předchozí příklad. Dále, v oddíle Dimenze výše bylo naznačeno, že vektorový prostor všech polynomů je nekonečněrozměrný, značíme ho formula_397. Můžeme v něm ale najít jistou podmnožinu, která bude tvořit konečněrozměrný vektorový podprostor. Máme na mysli konkrétně množinu všech polynomů, jejichž stupeň je menší nebo roven jistému zadanému přirozenému číslu \"n\". Je snadné si rozmyslet, že součtem polynomů, jejichž stupeň je menší než \"n\" opět dostanu polynom se stupněm nepřevyšujícím \"n\". Podobně pro násobek polynomu číslem. Označme si množinu těchto polynomů jako formula_398. Do této množiny zahrnujeme i nulový polynom, jehož stupeň se obvykle nedefinuje. Protože je polynom stupně \"n\" popsán \"n+1\" koeficienty (jeden koeficient u každé mocniny nezávisle proměnné plus absolutní člen, u něhož žádná mocnina není), je dimenze prostoru formula_398 rovna \"n+1\".\n\nV praxi je velmi užitečné vybavit vektorový prostor dodatečnou strukturou. Příkladem může být např. zavedení pojmu délky, čímž se vektorový prostor stane navíc metrickým prostorem. Formálně se tento pojem zavádí jako jisté zobrazení z množiny vektorů do množiny kladných (reálných) čísel. Tomuto zobrazení se říká norma a musí splňovat jisté podmínky, viz níže oddíl Normované vektorové prostory. Dále můžeme zavést na vektorovém prostoru skalární součin, který nám mj. umožní měřit úhly mezi dvěma vektory, viz Prostory se skalárním součinem níže. Pokročilejším příkladem zavedení dodatečné struktury na vektorovém prostoru se pak zabývá oddíl Topologický vektorový prostor.\n\nUvažujme v dalším vektorový prostor formula_63 nad číselným tělesem formula_71. Jak bylo zmíněno v úvodu nadřazené sekce, je z různých důvodů velmi užitečné zavést ve vektorovém prostoru pojem délky. Matematicky je tento realizován pomocí pomocného zobrazení zvaného norma, které zobrazuje vektorový prostor do množiny nezáporných (reálných) čísel. Každému vektoru je tedy jednoznačně přiřazeno nezáporné číslo – jeho \"délka\". Je přitom přirozené požadovat, aby měl nulový vektor nulovou délku a žádný jiný vektor nenulovou délku neměl. Neboli, nulovou délku má právě jen nulový vektor. Dále požadujeme, že prodloužíme-li daný vektor formula_18-krát, tak i jeho délka vzroste formula_18-krát (pro formula_18 kladné, jinak bychom brali absolutní hodnotu formula_405). Nakonec, protože je norma zobecněním pojmu absolutní hodnoty na reálných číslech, tak od ní požadujeme splnění trojúhelníkové nerovnosti. Že se jedná též o přirozený požadavek je názorně vidět z příkladu šipek v rovině, viz Motivace a obrázek Obr. 3., kde součet délek šipek formula_1 a formula_2 musí být alespoň tak velký jako délka šipky formula_10. Jinak bychom nemohli sestrojit trojúhelník o stranách formula_1, formula_2 a formula_3. Přeformulujeme-li právě uvedené požadavky do matematické podoby, dostáváme matematickou definici normy:\n\nNorma, značíme formula_412, je zobrazení vektorového prostoru formula_63 (nad tělesem formula_71) do nezáporných čísel, formula_415, splňující následující tři požadavky:\n\nZavedením normy na vektorovém prostoru se tento stává metrickým prostorem. Norma totiž vyhovuje definičním podmínkám metriky. Níže si uvedeme pár příkladů normovaných vektorových prostorů. Další příklady normovaných prostorů lze přitom nalézt v sekci Prostory se skalárním součinem, neboť skalární součin indukuje normu a každý prostor se skalárním součinem je tak automaticky i normovaným vektorovým prostorem.\n\nVraťme se nejprve k vektorovým prostorům aritmetických vektorů a ukažme, jak lze na těchto prostorech zavést normu. Uvažujme číselné těleso formula_71 a aritmetický prostor formula_115, popř. formula_289, kde formula_422 je pevně dané přirozené číslo (viz výše). Vektory jsou tedy uspořádané \"n\"-tice, formula_268. V definici normy nebyl nijak specifikován explicitní tvar tohoto zobrazení a možností, jak zvolit normu je tedy mnoho. V praxi se však často vymezuje jistá třída norem, kterým se občas říká \"p-normy\". Jejich definice zní takto\nkde formula_425, popř. formula_426 označuje danou \"p\"-normu. Pro formula_427 dostáváme klasickou \"Euklidovu normu\" vektoru. Dokázat první a druhou definiční vlastnost normy pro právě zavedená zobrazení je snadné. Pro důkaz trojúhelníkové nerovnosti lze pak použít Minkowského nerovnosti. Máme tak nyní vektorový prostor aritmetických vektorů, na němž je definován jednoparametrický systém norem. Pro práci s vektory a pro měření jejich délek si vždy zvolíme tu normu, s níž se nám v daném kontextu nejlépe pracuje.\n\nVýše jsme se zmínili, že matice mají velmi podobnou strukturu jako aritmetické vektory. Podobně jako na těchto vektorech bychom analogicky mohli zavést normu i na maticích obecných rozměrů. Na rozdíl od aritmetickým vektorů jsou však složky matic rozloženy do obdélníku, kterážto vlastnost umožňuje definovat násobek dvou matic. Obě matice přitom musí splňovat jednoduché požadavky na své rozměry. Násobit tedy nelze jakékoliv dvě matice. Pokud se ale omezíme jen na čtvercové matice (tj. ty mající stejný počet řádků a sloupců), tak toto omezení odpadá. Uvažujme nyní tedy prostor všech čtvercových matic řádu \"n\" a za těleso vezměme množinu reálných či komplexních čísel. Na tomto prostoru lze také zavést normu. V případě matic se ale kromě tří požadavků v definici normy požaduje ještě jedna vlastnost související s násobením matic. A sice\nkde formula_71 je buď množina reálných či komplexních čísel.\nNorma na prostoru matic je tedy zobrazení, které matici přiřadí nezáporné číslo a splňuje přitom čtyři požadavky zmíněné výše. Pokud bychom uvažovali prostor matic, které nejsou obdélníkové a které tedy nelze mezi sebou násobit, tak čtvrtý požadavek odpadá, protože nemá smysl. Norem na prostoru matic existuje nekonečně mnoho, v praxi se jich však používá jen pár. Příkladem je např. \"Euklidova norma\", které se též říká \"Frobeniova norma\" či \"Hilbert-Schmidtova norma\" a která je pro libovolnou matici formula_430 definována následovně\nkde formula_432 jsou prvky matice formula_307. Jak je vidno, Euklidova norma na prostoru matic je přímým zobecněním Euklidovy normy na prostorech aritmetických vektorů.\n\nJak jsme si výše ukázali, lineární operátor definovaný na vektorovém prostoru dimenze formula_242 lze popsat pomocí formula_365 čísel (uvažujeme-li prostory nad číselnými tělesy). Tato čísla přitom můžeme uspořádat do čtvercové matice řádu formula_242, čímž dostáváme \"matici lineárního operátoru\". Každému lineárnímu operátoru tak přísluší jistá matice. Na vektorový prostor lineárních operátorů se tedy můžeme dívat podobně jako na prostor matic a obdobným způsobem na něm zavést normu, viz předchozí příklad. Násobení matic pak odpovídá skládání lineárních operátorů.\n\nZaměřme se nyní na lineární operátory definované na normovaném vektorovém prostoru formula_63 nekonečné dimenze. Tyto operátory už nelze popsat maticí. Ta by totiž musela mít nekonečně mnoho řádků a sloupců. Mezi všemi operátory však můžeme vymezit podmnožinu tvořenou spojitými operátory, kterým se běžně říká \"omezené operátory\". Pro každý omezený operátor formula_322 existuje kladné číslo formula_439 takové, že pro libovolný vektor formula_126 platí nerovnost\nObraz vektoru formula_36 při zobrazení formula_322 má tedy normu nejvýše formula_439-krát větší, než je norma původního vektoru formula_36. Zatím tedy uvažujeme, že je operátor definovaný na normovaném prostoru, do něhož spadají vektory formula_36. Chceme nyní definovat normu samotného lineárního zobrazení.\n\nZ právě uvedené definice je lineární operátor formula_322 omezený, pokud existuje alespoň jedno číslo formula_439 s vlastností výše. Takových čísel ale může být více, může jich být dokonce nekonečně mnoho. Když budeme uvažovat infimum množiny všech těchto čísel, tak dostaneme opět číslo, které splňuje danou vlastnost. Toto číslo nazýváme \"norma omezeného lineárního operátoru formula_322\". V symbolech\nAčkoli jsme právě zavedli objekt, jenž jsme pojmenovali norma, neověřili jsme dosud, že skutečně splňuje definiční podmínky normy. Je tedy potřeba dokázat, že právě zavedené zobrazení, které omezenému lineárnímu operátoru přiřazuje infimum jisté množiny, skutečně normou je. To není těžké nahlédnout, vyjdeme-li z vlastností normy na vektorovém prostoru formula_63. Dokonce je pak rovnou splněn i vztah analogický čtvrtému požadavku na normu v prostoru matic. Sice\nkde formula_217 jsou omezené lineární operátory a formula_454 je jejich složení. Máme-li již dokázané vlastnosti normy, můžeme právě uvedenou nerovnost odvodit následovně\nkde jsme v první rovnosti využili vlastností skládání zobrazení a pak po řadě definice normy pro operátor formula_180 a formula_181. Jak vidíme, číslo formula_458 je příkladem čísla formula_439 z definice výše, když položíme formula_460. Protože norma operátoru formula_454 je z definice infimum všech čísel formula_439, je nutně\ncož bylo dokázat.\n\nVektorový prostor omezených lineárních operátorů definovaných na nekonečněrozměrném normovaném vektorovém prostoru je tedy také nekonečněrozměrný normovaný vektorový prostor.\n\nVýše jsme se zmínili o prostoru konvergentních posloupností. V této množině můžeme dále rozlišovat podmnožiny číselných posloupností, které konvergují \"různě rychle\". Matematicky je tento fakt zachycen v definici \"l\" prostorů (\"l\" zde označuje malé písmeno L). Definice těchto prostorů umožňuje přímočaře zavést normu a jsou tak jedním z příkladů normovaných vektorových prostorů. Norma je přitom zavedena v analogii na formula_44-normy aritmetických vektorů, jak je naznačeno v předchozím příkladě. Konkrétně se pro dané formula_465 definuje\nNavíc se dodefinovává\nkde formula_468 označuje supremum všech prvků posloupnosti. O těchto množinách se dá díky Minkowského nerovnosti ukázat, že jsou uzavřené na součet dvou svých prvků. Součtem dvou řad z dané množiny dostaneme opět prvek dané množiny a má smysl hovořit o zavedení vektorového prostoru. Ověření axiomů vektorového prostoru je pak již rutinní záležitost. Normu lze v takovýchto prostorech definovat jako\nK ověření, že takto definované zobrazení, které číselné posloupnosti přiřadí nezáporné číslo, splňuje trojúhelníkovou nerovnost přitom opět můžeme s úspěchem použít Minkowského nerovnosti. Dostali jsme tak rovnou jednoparametrický systém normovaných prostorů, pro každou konkrétní hodnotu parametru formula_470 máme daný \"l\" prostor s danou formula_44 normou.\n\nAnalogii, či spíše zobecnění, \"l\" prostorů představují \"L\" prostory. Zde se oproti předchozímu příkladu neuvažují číselné posloupnosti, ale měřitelné funkce. V definičních podmínkách se pak místo sum objevují integrály. Konkrétně nechť formula_472 je prostor s mírou, pak pro formula_465 definujeme\nNavíc se dodefinovává\nkde formula_476 označuje esenciální supremum funkce formula_477 na množině formula_478.\nAnalogicky jako v případě \"l\" prostorů bychom pomocí integrální podoby Minkowského nerovnosti ověřili uzavřenost daných množin na součet dvou funkcí a platnost axiomů vektorového prostoru (kde uvažujeme klasické sčítání funkcí a jejich násobení číslem). Definice daných množin nás opět přímočaře vede na definici normy\nPři ověřování trojúhelníkové nerovnosti bychom přitom opět využili integrální podoby Minkowského nerovnosti. Pro každé formula_470 tak máme daný \"L\" prostor s danou formula_44 normou.\n\nDalším příkladem zobrazení, kterým můžeme dodatečně vybavit vektorový prostor, je skalární součin. Toto zobrazení nám umožňuje například zavést úhly mezi vektory či ortogonalitu. Shrňme si v krátkosti definici skalárního součinu na vektorovém prostoru formula_63 (nad číselným tělesem formula_71) následovně:\n\nSkalární součin, značíme formula_484, je zobrazení formula_485, které každé dvojici vektorů přiřadí (obecně komplexní) číslo a splňuje následující čtyři podmínky:\nkde pruh nad číslem označuje jeho komplexní sdružení. Jinými slovy, skalární součin je pozitivní nedegenerovaná sesquilineární forma.\n\nO dvou vektorech formula_490 pak říkáme, že jsou na sebe \"kolmé\", resp. že jsou \"ortogonální\", právě když jejich skalární součin je nula, tj. formula_491. Máme-li navíc zadaný skalární součin, tak jsme s jeho pomocí schopni zavést i normu. Norma se pomocí skalárního součinu přitom zavádí kanonicky následovně: máme-li formula_484 skalární součin, tak můžeme definovat zobrazení formula_412 tak, že\npro každý vektor formula_126. První požadavek v definici skalárního součinu nám přitom zajišťuje, že se pod odmocninou objeví jen nezáporná čísla a odmocnina tak má vždy v reálných číslech smysl. Ověřme nyní, že právě zavedené zobrazení je skutečně norma. První a druhý požadavek, jak jsou uvedeny v oddíle Normované vektorové prostory, je snadné dokázat. Zaměřme se na požadavek třetí, tedy trojúhelníkovou nerovnost. Využijeme-li vlastností skalárního součinu, obdržíme\nkde formula_497 označuje reálnou část čísla formula_498. Tuto můžeme seshora odhadnout absolutní hodnotou téhož čísla, tj. formula_499. Absolutní hodnotu skalárního součinu můžeme navíc díky Schwarzově nerovnosti odhadnout jako formula_500. Celkově tedy dostáváme výraz\njenž jsme měli dokázat. Zobrazení definované pomocí skalárního součinu způsobem výše je tedy skutečně norma. Jak vidno, každý prostor se skalárním součinem je současně i normovaným prostorem. Naopak to však platit nemusí. Níže si nicméně uvedeme příklady těch normovaných prostorů, na kterých se navíc dá zavést i skalární součin.\n\nVraťme se opět k našemu oblíbenému vektorovému prostoru aritmetických vektorů definovanému nad číselným tělesem. Pro konkrétnost uvažujme prostor formula_289 nad tělesem formula_110. Podobně jako v případě normy, tak i v případě skalárního součinu je více možností jak toto zobrazení zavést. My se zde zmíníme o nejčastěji užívaném součinu, standardním skalárním součinu. Ten je dán vztahem\nkde formula_268 a formula_269 jsou libovolné dva vektory z formula_289. Pruh nad složkou vektoru označuje komplexní sdružení daného čísla. Nejprve musíme ověřit, že toto zobrazení, které dvěma vektorům přiřadí obecně komplexní číslo, skutečně splňuje axiomy skalárního součinu a své jméno si tedy zaslouží. Ověření všech náležitostí je ale snadné, máme tak aritmetický vektorový prostor vybavený standardním skalárním součinem. Zaveďme nyní s pomocí tohoto skalárního součinu normu na prostoru formula_289 postupem zmíněným v úvodu nadřazené sekce. Pro libovolný vektor formula_268 tedy dostáváme\nJak vidíme, tato norma je rovna Euklidově normě definované v oddíle Aritmetické prostory. Standardní skalární součin tedy indukuje Euklidovu normu formula_511. Pokud místo komplexních čísel uvažujeme všude reálná čísla, tj. vektorový prostor formula_115 nad tělesem formula_109, tak se nám standardní skalární součin redukuje do tvaru\nkde formula_268 a formula_269 jsou libovolné dva vektory z formula_115. I tento skalární součin samozřejmě indukuje Euklidovu normu, tentokrát na prostoru formula_115. Vektorovému prostoru formula_115 nad tělesem formula_109 s výše definovaným skalárním součinem a odpovídající normou se říká \"Eukleidův prostor\" dimenze formula_242.\n\nUvažujme nyní \"l\" prostor, tj. \"l\" prostor definovaný výše, kde položíme \"p = 2\". Tento prostor tvoří konvergentní posloupnosti formula_522 komplexních čísel, pro které platí\nProtože jsou posloupnosti jistým zobecněním aritmetických vektorů, zaveďme v analogii s předchozím příkladem zobrazení\nkde formula_525 a formula_526 jsou libovolné dvě posloupnosti z prostoru \"l\". O tomto zobrazení bychom chtěli opět ukázat, že se jedná o skalární součin. Jednotlivé vlastnosti skalárního součinu bychom ověřovali podobně jako u aritmetických vektorů, zde ale navíc ještě potřebujeme vědět, zda řada, vystupující v definici zobrazení výše, má konečný součet. V této souvislosti lze užít Hölderovy nerovnosti ve tvaru\nProtože vybíráme posloupnosti s prostoru \"l\", tak jsou řady na pravé straně nerovnosti konečné a číslo na pravé straně je tedy konečné. Z toho plyne, že je konečná i řada na levé straně. Pro tuto řadu ale zjevně platí\nMáme tak ověřeno, že zobrazení výše je skalární součin, který každé dvojici posloupností z prostoru \"l\" přiřazuje (konečné) číslo. Obdobně jako v předchozím příkladu bychom i nyní ověřili, že tento skalární součin definuje normu, která je totožná s normou formula_511 definovanou v oddíle \"l\" prostory, když položíme \"p=2\".\n\nPřejděme nyní od \"l\" prostorů číselných posloupností k \"L\" prostorům měřitelných funkcí. Uvažujme konkrétně \"L\" prostor. Tedy množinu měřitelných funkcí definovaných na prostoru s mírou formula_472, které splňují vztah\nI na tomto prostoru chceme zavést skalární součin. Vyjdeme-li z výrazu pro skalární součin posloupností v předchozím příkladu, kde sumu zaměníme za integrál, tak obdržíme definiční vztah\nkde formula_533 jsou libovolné (komplexní) funkce z \"L\". Analogicky jako pro posloupnosti bychom i zde ověřili, že zadaný vztah definuje skalární součin, opět bychom pro ověřování trojúhelníkové nerovnosti využili Hölderovy nerovnosti, tentokrát v integrálním tvaru. A podobně jako v případě posloupností bychom i nyní ukázali, že takto definovaný skalární součin indukuje normu, která je totožná s normou formula_511 objevující se v oddíle \"L\" prostory, když položíme \"p=2\". Vektorovému prostoru \"L\" vybavenému skalárním součinem definovaným výše se říká \"prostor kvadraticky integrabilních funkcí\". Tento prostor hraje zvlášť důležitou roli v kvantové mechanice. Zhruba řečeno, všechny vlnové funkce popisující stav kvantového systému totiž musejí v souladu s Bornovým postulátem patřit do tohoto prostoru.\n\nDosud jsme si uváděli příklady vektorových prostorů, k nimž byla dodatečná struktura dodána pomocí jistých zobrazení, která vektorům přiřazovala čísla. Na vektorový prostor však můžeme nahlížet i z topologického hlediska. Můžeme ho totiž současně chápat jako topologický prostor s jistou topologií. Zajímavý je pak příklad, kdy je topologie vektorového prostoru spojena s jeho lineární strukturou. Tímto spojením máme na mysli situaci, při níž jsou operace sčítání vektorů a násobení vektoru prvkem z tělesa v dané topologii spojitými zobrazeními. Dospíváme tak k objektu nazvanému \"topologický vektorový prostor\", jehož matematickou definici uvádíme v následujícím.\n\nVektorový prostor formula_63 nad tělesem formula_71 vybavený topologií formula_537 tvoří topologický vektorový prostor, právě když jsou splněny tři podmínky:\n\nPředpokládáme přitom, že na tělese formula_71 je též zavedena jistá topologie. Topologie formula_544 v první podmínce představuje součinovou topologii na kartézském součinu formula_545, topologie formula_546 ve druhé podmínce pak součinovou topologii na kartézském součinu formula_547. Poslední požadavek pak nakládá omezení na vzhled topologie formula_537 vektorového prostoru formula_63. Sice, že pro každé dva vektory existují jejich okolí, která jsou navzájem disjunktní. Ne každý vektorový prostor, na němž je definována topologie, tedy musí být nutně topologickým vektorovým prostorem.\n\nJednoduchým příkladem topologického vektorového prostoru je prostor aritmetických vektorů formula_550, kde za topologii vezmeme topologii indukovanou euklidovskou normou. Jinými slovy, okolími daného vektoru jsou koule o jistém poloměru mající svůj střed v tomto vektoru. Tedy například (otevřená) koule formula_551 o (kladném) poloměru formula_552 se středem ve vektoru formula_268 má množinový tvar\nTopologii pak sestrojíme jako sjednocení všech možných koulí, tj. koulí o všech možných (nenulových) poloměrech se středy ve všech možných vektorech prostoru formula_115. K nim ještě musíme do topologie přihodit všechny možné průniky konečně mnoha libovolných koulí, prázdnou množinu a celou množinu formula_115. Za těleso bereme reálnou osu formula_109, jehož topologii sestrojíme analogicky případu výše, kde položíme formula_558. V takovém případě se nám otevřená koule redukuje na otevřený interval\nSoučinová topologie formula_546 pro kartézský součin formula_547 je pak tvořena kartézskými součiny koulí z prostorů formula_562 a formula_550, jejich konečnými průniky a libovolnými sjednoceními, kde navíc vezmeme ještě prázdnou množinu a celou množinu formula_547. Podobně pro topologii formula_544 na kartézském součinu formula_545.\n\nUkažme nejprve spojitost součtu dvou aritmetických vektorů v námi zavedené topologii. Naším úkolem je ověřit, že pro kterékoliv dva vektory formula_567 a formula_568 a kterýkoli kladný poloměr formula_552 leží vektor tvaru formula_271 v okolí formula_571, kde formula_572 a formula_573 pro jisté poloměry formula_574 a formula_575. Neboli chceme, aby platilo formula_576. Pokud pro každé formula_552 najdeme odpovídající formula_574 a formula_575 tak, aby byla splněna tato podmínka, tak můžeme uzavřít, že sčítání vektorů je spojité, neboť pro každé okolí formula_580 součtu jsme našli odpovídající okolí formula_581 v součinové topologii množiny formula_545, které vystupuje v definici spojitosti. Za tím účelem však stačí položit formula_583, abychom měli\nOdhadli jsme tedy patřičnou normu jak jsme měli a ověřili jsme tak spojitost sčítání vektorů.\n\nPodobně nyní ověřme spojitost násobení vektoru číslem. Chceme ukázat, že pro každý násobek formula_585 čísla formula_586 a vektoru formula_567 a pro každé jeho okolí formula_588 najdeme okolí formula_589 čísla formula_586 a okolí formula_591 vektoru formula_567 tak, že ať vynásobím libovolné číslo z okolí formula_589 s libovolným vektorem z okolí formula_591, tak dostanu opět vektor, který leží v okolí formula_580. Jinými slovy, mějme kouli formula_596 se středem v formula_585 a poloměrem formula_552. Chceme najít poloměr formula_574 koule formula_600 se středem v formula_586 a poloměr formula_575 koule formula_603 se středem v formula_567 tak, aby libovolný vektor tvaru formula_276 ležel v množině formula_580, kde formula_607 a formula_608. S použitím vlastností normy můžeme odhadnout seshora výraz formula_609 následovně\nkde jsme ve druhé nerovnosti využili definic příslušných okolí, jak jsou specifikována výše. Diskutujme nyní dva případy. Za prvé, když platí formula_611, kde formula_552 je poloměr okolí formula_580. V takovém případě stačí položit formula_614 a formula_615, abychom obdrželi\nUkázali jsme tedy, že pokud formula_611, tak jsme našli poloměry okolí formula_600 a formula_603 tak, že vyhovují definici spojitosti násobení vektoru číslem. Podívejme se nyní na případ, kdy formula_620. Tehdy můžeme položit\nkde formula_552 je poloměr okolí formula_580. Dostáváme tak\nProtože řešíme případ pro formula_620, můžeme první člen v závorce odhadnou seshora jedničkou, abychom dostali výraz\nV případě formula_620 jsme tedy též našli poloměry formula_628 daných okolí tak, že je splněna podmínka spojitosti. Ověřili jsme tak platnost druhé definiční podmínky topologického vektorového prostoru.\n\nProstor formula_550 je zajisté Hausdorffův, protože pro každé dva vektory formula_490 jsme schopni zjistit jejich vzdálenost pomocí Euklidovy normy, označme si ji formula_631. Když pak vezmu kouli formula_632 o poloměru formula_633 a kouli formula_634 o témže poloměru, tak tyto dvě koule tvoří okolí vektoru formula_36 a vektoru formula_37 a jsou přitom disjunktní. Je tedy splněn i třetí požadavek a můžeme uzavřít, že prostor formula_550 nad tělesem formula_562 s přirozeně zavedenou topologií je topologickým vektorovým prostorem.\n\nZdaleka nejčastěji používanými vektorovými prostory jsou ty definované nad tělesem reálných či komplexních čísel. Lze však uvažovat i jiná než tato tělesa, která ani nemusí mít nekonečnou mohutnost. Zvláštním případem vektorového prostoru je vektorový prostor definovaný nad konečným tělesem.\n\nJiž před zavedením pojmu vektorového prostoru se objevil koncept vektoru ve fyzice, kde se s jeho pomocí popisuje působení sil, momentů sil a dalších veličin, pro jejichž určení je důležitá nejen jejich velikost, ale i směr působení. Vektor samotný pak obvykle vyjadřujeme jako šipku, jejíž směr udává směr působení a její délka velikost působící veličiny. Více se o tomto tématu zmiňuje článek Vektor.\n\nJistým zobecněním vektoru je pojem tenzoru. Ten lze vyjádřit pomocí dvourozměrného lineárního objektu – matice. Příkladem může být např. tenzor momentu setrvačnosti, tenzor elektromagnetického pole atd. S tenzory se lze setkat kromě mechaniky např. i v obecné teorii relativity.\n\nS dalším příkladem využití vektorového prostoru se můžeme hojně setkat v kvantové mechanice, kde se s jeho pomocí popisuje stav částice či jiného fyzikálního systému. V této souvislosti velkého významu nabývají tzv. L prostory integrabilních funkcí. Fyzikální stav systému lze popsat jako komplexní funkci, kterou lze opět chápat jako vektor. Fyzikální veličiny jsou pak v souladu s axiomy kvantové mechaniky vyjádřeny jako lineární operátory působící na těchto vektorech.\n\nZnačná obliba lineárních objektů ve fyzice vyvěrá z faktu, že k popisu přírodních procesů se dosti často používají rovnice, které jsou obtížně řešitelné. Pokud se namísto s přesným analytickým řešením spokojíme s alespoň přibližným řešením (často nám kvůli obtížnosti úlohy ani nic jiného nezbývá), tak nejjednodušším možným způsobem je předpokládat, že řešením je lineární objekt. Ten dosadíme do rovnice popisující přírodní proces a snažíme se najít takový tvar lineárního objektu, aby byla vzniklá odchylka od přesného řešení minimální. Tato metoda nalezení přibližného řešení funguje překvapivě často. Lineární objekty mají tu výhodu, že se s nimi snadno pracuje a je pro ně vybudována rozsáhlá matematická teorie. V kvantové mechanice se dokonce lineární struktura fyzikálního světa rovnou předpokládá a je ukotvena v axiomech kvantové mechaniky.\n\nKromě fyziky zaujímá pojem vektorového prostoru či obecněji lineární algebry jako celku nezastupitelné místo třeba v oblasti numerické matematiky či informatiky. Lineární algebra poskytuje rámec, ve kterém je možno různé výpočetní problémy formulovat elegantním a přehledným způsobem. Zejména teorie matic nalézá v numerické matematice široké uplatnění. Koncept vektorového prostoru je možno nalézt i v teoretičtějších partiích matematiky. Příkladem za všechny může být \"tečný prostor\" zavedený na fibrovaném prostoru, což je struktura studovaná odvětvím diferenciální geometrie.\n\n\n\n\n"}
{"id": "26342", "url": "https://cs.wikipedia.org/wiki?curid=26342", "title": "Jizera", "text": "Jizera\n\nSlovo Jizera má několik významů:\n\n\n"}
{"id": "26345", "url": "https://cs.wikipedia.org/wiki?curid=26345", "title": "Kočín", "text": "Kočín\n\nNázev Kočín nese několik sídel:\n\n"}
{"id": "26348", "url": "https://cs.wikipedia.org/wiki?curid=26348", "title": "Kozolupy", "text": "Kozolupy\n\nNázev Kozolupy nese několik sídel:\n"}
{"id": "26352", "url": "https://cs.wikipedia.org/wiki?curid=26352", "title": "Kozlany", "text": "Kozlany\n\nNázev Kozlany nese několik sídel:\n\n"}
{"id": "26353", "url": "https://cs.wikipedia.org/wiki?curid=26353", "title": "Kožlany", "text": "Kožlany\n\nKožlany (v lat. a něm. textech \"Kozlan\") jsou město severovýchodně od Kralovic v okrese Plzeň-sever v Plzeňském kraji. Pod Kožlany spadají čtyři vesnice: Hedčany, Dřevec, Buček a Hodyně. Celkem mají obyvatel.\n\nHistorie Kožlan se začíná psát pravděpodobně za doby Přemysla Otakara I., který zde nechal postavit lovecký dvorec. Později Kožlany od královské komory koupil plaský cisterciácký klášter, ale již v roce 1238 získal Václav I. ves zpět výměnou za ves Žihli.\n\nNa začátku roku 1924 bylo město přejmenováno z Kozlany na Kožlany.\n\nKdyž král Vladislav II. obnovoval v roce 1472 povýšení Kožlan na městečko, dal jim zároveň i znak. Vodorovně rozdělený štít nese v horní polovině bílého kozla s černými chlupy od pasu nahoru. Kozel má rohy obrácené vpřed, na předních nohách železné rukavice a v nich drží válečnou sekeru. V dolní polovině jsou střídavě malované čtyři diagonální pruhy, dva bílé a dva modré.\n\n\n\n\nNa severovýchodním okraji města je fotbalové hřiště a Vožehův rybník, lidově Vožehák, s rekreačním střediskem. Kožlany sousedí na západě s městem Kralovice, na severozápadě s Hradeckem, na severovýchodě s Břežany, na východě s Hedčany, na jihovýchodě s Černíkovicemi a na jihu s Dřevcem. Na sever od města začíná přírodní park Jesenicko. Severovýchodně od města na ostrožně nad soutokem Javornice a Hradeckého potoka jsou zbytky středověkého hradu Angerbach.\n\n\n"}
{"id": "26356", "url": "https://cs.wikipedia.org/wiki?curid=26356", "title": "Sublimát", "text": "Sublimát\n\nSlovo sublimát má dva významy:\n\n"}
{"id": "26358", "url": "https://cs.wikipedia.org/wiki?curid=26358", "title": "Kyselina dusitá", "text": "Kyselina dusitá\n\nKyselina dusitá HNO je nestálá, středně silná jednosytná kyselina, která je stabilní jen ve studených, zředěných, slabě modře zbarvených vodných roztocích.\n\nTeoreticky ji lze připravit reakcí oxidu dusitého s vodou:\n\nale vzniklá kyselina dusitá rychle disproporcionuje za vzniku kyseliny dusičné, oxidu dusnatého a vody:\n\nPři reakci oxidu dusičitého s vodou vzniká směs kyseliny dusičné s kyselinou dusitou:\n\nV přírodě byla prokázána jako nepatrná součást smogu (až 10 μg/m), kde vzniká již uvedenou reakcí oxidu dusičitého s vodní párou, ale téměř okamžitě se dále rozpadá.\n\nKyselinu dusitou také připravit rozkladem dusitanů silnými kyselinami, např. kyselinou chlorovodíkovou:\n\nKyselina dusitá tvoří jednu řadu solí, které se nazývají dusitany, a jsou stálé. Například dusitan sodný můžeme připravit reakcí oxidu dusitého s hydroxidem sodným:\n\nOxid dusičitý reaguje s vodou za vzniku kyseliny dusité a kyseliny dusičné.\n\nZředěné a chladné roztoky kyseliny dusité se rychle rozkládají na oxid dusičitý, oxid dusnatý a vodu.\nV horkých koncentrovaných roztocích kyseliny dusité při rozkladu vzniká kyselina dusičná, oxid dusnatý a voda.\n\nV organické chemii se používá při přípravě nestálých diazoniových solí z primárních aminů, zejména aromatických. Všeobecně reakcí s kyselinou dusitou jako činidlem lze od sebe odlišit primární, sekundární a terciární aminy; kyselina dusitá se přitom získává uvolněním z dusitanů silnou kyselinou přímo v reakční směsi.\n"}
{"id": "26359", "url": "https://cs.wikipedia.org/wiki?curid=26359", "title": "Královice", "text": "Královice\n\nNázev Královice nese několik sídel:\n\n\n"}
{"id": "26360", "url": "https://cs.wikipedia.org/wiki?curid=26360", "title": "Kyselina thiokyanatá", "text": "Kyselina thiokyanatá\n\nKyselina thiokyanatá (zastarale kyselina rhodanovodíková) je chemická sloučenina se vzorcem HSCN, která se vyskytuje ve směsi se svým izomerem, kyselinou isothiokyanatou (HNCS). Je sirným analogem kyseliny kyanaté (HOCN).\n\nU HSCN se předpokládá, že má v molekule trojnou vazbu mezi uhlíkem a dusíkem. Byla pozorována spektroskopicky, nebyla však izolována jako čistá látka.\n\nSoli a estery kyseliny thiokyanaté se nazývají thiokyanatany (též zastarale \"rhodanidy\"). Soli se skládají z thiokyanatanového aniontu (SCN) a příslušného kovového kationtu (např. thiokyanatan draselný, KSCN). Estery kyseliny thiokyanaté mají obecnou strukturu R-SCN.\n"}
{"id": "26361", "url": "https://cs.wikipedia.org/wiki?curid=26361", "title": "Casus belli", "text": "Casus belli\n\nCasus belli [kázus belí] je latinský výraz z mezinárodního práva, který označuje incident, událost nebo skutečnost postačující jako důvod k vyhlášení války.\n\n\nTzv. (\"operace pod falešnou vlajkou\") se dá označit za takové , které byly provedeny jednotkami agresora proti vlastním cílům s cílem získat záminku pro napadení protivníka. Rozdíl je tedy v přímém úmyslu válku vyvolat, zatímco v ostatních případech je válka „nechtěným“ následkem. Přepadení vysílačky v Gliwicích je příkladem zdokumentované operace pod falešnou vlajkou.\n"}
{"id": "26362", "url": "https://cs.wikipedia.org/wiki?curid=26362", "title": "Krašovice", "text": "Krašovice\n\nNázev Krašovice má více sídel:\n\n\nPodobný název mají\n"}
{"id": "26364", "url": "https://cs.wikipedia.org/wiki?curid=26364", "title": "Mladotice", "text": "Mladotice\n\nNázev Mladotice nese několik sídel:\n"}
{"id": "26365", "url": "https://cs.wikipedia.org/wiki?curid=26365", "title": "Soustava lineárních rovnic", "text": "Soustava lineárních rovnic\n\nV matematice a lineární algebře se jako soustava lineárních rovnic označuje množina dvou nebo více lineárních rovnic se dvěma nebo více proměnnými\n\nNapříklad soustava 3 lineárních rovnic se 3 proměnnými\nformula_1\n\nformula_2\n\nformula_3\nŘešením je najít takové hodnoty \"x\", \"x\" a \"x\" pro které platí všechny rovnice zároveň.\n\nŘešení soustav lineárních rovnic patří v matematice k nejstarším problémům a má mnoho aplikací, například při odhadování, v předpovědích a v lineárním programování.\n\nTeorie soustav lineárních rovnic je významná část lineární algebry , předmětu, který je používán ve většině částí moderní matematiky. Výpočtové algoritmy pro nalezení řešení jsou důležitou součástí numerické lineární algebry a hrají významnou roli ve strojírenství , fyzice , chemii , informatice a ekonomii . Soustava nelineárních rovnic může být často aproximována lineární soustavou rovnic (viz linearizace ), což je užitečná technika při vytváření matematického modelu nebo počítačové simulace nebo komplexního systému .\n\nObecně může být soustava \"m\" lineárních rovnic s \"n\" proměnnými zapsána jako\n\nkde proměnné \"x\", … ,\"x\" jsou neznámé a \"a\" jsou \"koeficienty soustavy rovnic\". Čísla formula_4, kde formula_5, jsou \"absolutní členy soustavy\" (nebo také tzv. \"pravá strana soustavy\"). V obecném případě mohou být koeficienty i absolutní členy komplexními čísly.\n\nKoeficienty lze zapsat ve tvaru matice:\nTuto matici označujeme jako \"matici soustavy\".\n\nNeznámé a pravou stranu soustavy je možné vyjádřit jako vektory\n\nCelou soustavu rovnic je tedy možné vyjádřit jako\nnebo zkráceně v maticovém zápisu:\npopř. ve složkovém zápisu:\npro formula_12.\n\nPro řešení soustavy lineárních rovnic se také využívá tzv. \"rozšířená matice soustavy\"\n\nPokud jsou všechna formula_14, lze soustavu zapsat jako\npro formula_16, nebo také\n\nTakovou soustavu označujeme jako \"homogenní\". Pokud je alespoň jedno formula_4 nenulové, hovoříme o \"nehomogenní soustavě lineárních rovnic\".\n\nVektorový podprostor tvořený všemi řešeními homogenní soustavy lineárních rovnic formula_19 označujeme jako jádro matice formula_20, značíme formula_21 (z anglického \"kernel\" = jádro), nebo jako nulový prostor matice formula_20.\n\nPro řešení nehomogenní soustavy nad nekonečným tělesem (což jsou například reálná či komplexní čísla) může nastat pouze jeden z těchto případů:\n\nHomogenní soustava lineárních algebraických rovnic má vždy \"triviální řešení\", tzn. formula_23 pro všechna i.\n\nNěkteré z rovnic nehomogenní soustavy mohou být lineární kombinací ostatních rovnic soustavy. Tyto rovnice lze označit jako \"nadbytečné (nadpočetné)\". Tyto rovnice nekladou na řešení soustavy žádné další podmínky, takže je lze ze soustavy rovnic vyloučit (eliminovat). Tento postup lze opakovat, aby upravená soustava rovnic obsahovala pouze rovnice lineárně nezávislé.\n\nMezi lineárně nezávislými rovnicemi mohou být některé, které jsou vzájemně rozporné, tzn. levou stranu některé z rovnic lze vyjádřit jako lineární kombinaci levých stran ostatních rovnic, avšak pravá strana dané rovnice není stejnou lineární kombinací pravých stran. Soustavu lze tedy zapsat tak, že bude obsahovat dvě rovnice, jejichž levé strany jsou stejné, avšak pravé strany jsou rozdílné. Takováto soustava je vnitřně rozporná a nemá žádné řešení.\n\nK obdobnému rozporu může dojít v případě, že počet lineárně nezávislých rovnic soustavy je větší než počet neznámých. Taková, tzv. \"přeurčená\" soustava také nemá žádné řešení.\n\nNehomogenní soustava lineárních algebraických rovnic má řešení pouze v případě, že hodnost matice soustavy formula_24 je rovna hodnosti rozšířené matice soustavy formula_25 (tj. soustava je vnitřně bezrozporná). Pokud je formula_24 rovno počtu neznámých, má soustava jedno řešení; pokud je formula_24 menší než počet neznámých, je řešení nekonečně mnoho (je-li větší než počet neznámých, nemůže být splněna předchozí podmínka a soustava tedy nemá řešení).\n\n\n\n"}
{"id": "26366", "url": "https://cs.wikipedia.org/wiki?curid=26366", "title": "Mrtník", "text": "Mrtník\n\nNázev Mrtník nese několik sídel:\n\n… nebo drobných rostlin:\n"}
{"id": "26367", "url": "https://cs.wikipedia.org/wiki?curid=26367", "title": "Pláně", "text": "Pláně\n\nNázev Pláně není jednoznačný, může se jednat o\n"}
{"id": "26370", "url": "https://cs.wikipedia.org/wiki?curid=26370", "title": "Kvaternion", "text": "Kvaternion\n\nV matematice jsou kvaterniony (z lat. \"quaternion\", čtveřice) nekomutativní rozšíření oboru komplexních čísel. Lze je definovat jako uspořádané čtveřice reálných čísel se speciálně definovanými operacemi sčítání a násobení.\n\nPoprvé byly kvaterniony popsány Williamem Rowanem Hamiltonem v roce 1843. Nejdříve byly považovány za nevhodný a uměle vykonstruovaný objekt, jelikož porušovaly komutativní zákon, postupně ale našly uplatnění jak v teoretické fyzice, tak v aplikované matematice (přestože mnohdy se jejich použití lze za jistou cenu vyhnout s pomocí vektorů).\n\nZatímco komplexní čísla jsou vytvořena z reálných čísel přidáním prvku \"i\" splňujícího \"i\" = −1, kvaterniony jsou vytvořeny přidáním prvků \"i\", \"j\" a \"k\" tak, že jsou splněny následující vztahy.\n\nKaždý kvaternion je lineární kombinací prvků 1, \"i\", \"j\" a \"k\", což znamená, že jej lze psát jako \"a\" + \"bi\" + \"cj\" + \"dk\" kde \"a\", \"b\", \"c\" a \"d\" jsou reálná čísla.\n\nNechť\n\nPak (při násobení se využívají vztahy uvedené výše)\n\nMnožina kvaternionů se v matematice obvykle značí písmenem formula_5 (podle objevitele Hamiltona), ℍ v Unicode .\n\nKvaterniony jsou asociativní algebra s dělením nad tělesem reálných čísel. Je na nich definováno (pravé a levé) dělení a jako množina spolu se sčítáním, násobením a dělením tvoří těleso. Je nekomutativní, jeho centrum je formula_6.\n\nPro kvaternion formula_7 je definován sdružený kvaternion jako formula_8. Platí, že součin formula_9 je nezáporné reálné číslo a je rovno nule pouze pro nulový kvaternion formula_10.\n\nPomocí sdruženého kvaternionu se získá inverzní prvek, ke kvaternionu formula_11 je inverzní kvaternion formula_12 (dělení reálným číslem formula_13 je definováno po složkách).\n\nNorma kvaternionu h se definuje jako formula_14. Norma je homomorfismus násobení, pro kvaterniony h,q platí formula_15. Z toho plyne, že množina kvaternionů normy 1 tvoří grupu (jádro homomorfismu). Tato množina je trojrozměrná sféra formula_16 a jako Lieova grupa je izomorfní formula_17 (Jediné sféry, které jsou i Lieovy grupy, jsou formula_18).\n\nGrupa automorfizmů kvaternionů je izomorfní formula_19. Prvku formula_20 se přiřadí automorfismus formula_21, kde formula_22 a formula_23 pro formula_24. Podobně grupa všech automorfismů i antiautomorfismů je izomorfní grupě formula_25.\n\nAlgebra kvaternionů je izomorfní Cliffordově algebře formula_26.\n\nKaždý kvaternion můžeme zapsat ve tvaru formula_28, kde formula_29 a formula_30, kde formula_31 chápeme jako vektor v formula_27. Pro libovolný \"ryze imaginární\" kvaternion formula_31 a libovolný kvaternion formula_34 platí, že formula_35 je opět ryze imaginární (t.j. vektor) a zobrazení formula_36 je rotace\nv formula_27. Můžeme se omezit na jednotkové kvaterniony formula_38. Pak platí:\n\nKe každé rotaci přísluší 2 jednotkové kvaterniony formula_11 a formula_44. To kromě jiného dokazuje, že třírozměrná sféra formula_16 je 2:1 nakrytí formula_19.\n\nZároveň je to nejjednodušší způsob, jak rotace kolem nějaké osy v formula_27 spočíst (třebaže z neznámých důvodu není moc známý). Podstatnou výhodou je, že skládání rotací odpovídá násobení příslušných kvaternionů. V případě mnohem známější\nreprezentace rotací pomocí Eulerových úhlů je skládání rotací mnohem složitější. Za další v případě řešení dynamických úloh rotujícího tělesa mají obvykle příslušné diferenciální rovnice v případě reprezentace pomocí kvaternionů často tvar lineárních rovnic a jejich řešení je tak relativně snadné.\n\nKvaterniony můžeme přirozeně ztotožnit s prvky prostoru formula_48. Pro libovolnou dvojici jednotkových kvaternionů formula_50 je zobrazení formula_51 rotace v formula_52. Každé rotaci formula_48 odpovídají takto právě dvě dvojice jedničkových kvaternionů formula_50 a formula_55. To objasňuje strukturu grupy formula_56: plyne z toho hned, že formula_57.\n\nPomocí kvaternionů lze nalézt některá platónská tělesa ve čtyřrozměrném prostoru. Prvním faktem, který je potřeba si uvědomit je, že žádné platónské těleso se nezmění, pokud jej pootočíme tak, že každý vrchol přejde do vrcholu jiného. Potom je potřeba si všimnout, že pokud máme čtyřrozměrný vektor (\"a\",\"b\",\"c\",\"d\") a přiřadíme mu kvaternion formula_58, potom pokud sadu takových vektorů (kvaternionů) vynásobíme \"jednotkovým kvaternionem\", tak se všechny tyto vektory pouze otočí. (Jsou násobené jednotkovým kvaternionem, takže se nezmění jejich velikost, jen směry, a to lineárně.) Pak si všimneme, že v kvaternionech existují uzavřené konečné grupy vůči násobení, které mají následující členy:\n\nPro každou z těchto grup tedy platí, že násobíme-li členy grupy mezi sebou, výsledkem je opět prvek dané grupy. To ovšem znamená, že každá grupa představuje vrcholy nějakého platónského tělesa ve čtyřrozměrném prostoru. To proto, že právě tehdy, když jde o platónské těleso, je splněna vlastnost, že při otočení daného tělesa tak, aby se vrchol dostal do vrcholu (čemuž právě násobení jednotkovými kvaterniony z dané grupy odpovídá) zůstane těleso stejné.\n\n"}
{"id": "26371", "url": "https://cs.wikipedia.org/wiki?curid=26371", "title": "Výrov", "text": "Výrov\n\nNázev Výrov nese několik sídel:\n\n"}
{"id": "26372", "url": "https://cs.wikipedia.org/wiki?curid=26372", "title": "Výrov (Kladruby)", "text": "Výrov (Kladruby)\n\nVýrov je malá osada u Výrovského rybníka v okrese Tachov, 2 km západně od vesnice Brod u Stříbra. Přísluší pod obec Kladruby.\n\nDo Výrova nevede žádná zpevněná cesta. Lze se tam dostat nejlépe po lesní cestě z obce Benešovice, 4 km směrem na jih (tato cesta měla být zrušena při výstavbě dálnice D5, ale nakonec se podařilo uhájit výstavbu mostu). Lesní cesta z Brodu je totiž ve výrazně horším stavu a je vhodná jen pro pěší turisty, horská kola a terénní automobily.\n\nVýrov v současnosti nemá žádné stálé obyvatele, vše tvoří pouze chatová zástavba (celkem 12 chat). Dle sčítání obyvatel k roku 1930 zde žilo 21 obyvatel německé národnosti.\n\nVýrov je významnou rekreační oblastí, u Výrovského rybníka funguje sezónní veřejné tábořiště s pláží. Rybník je dosti hluboký (maximální hloubka přes 10 m), a má tudíž relativně čistou vodu, takže na rozdíl od blízké přehrady Hracholusky je v něm možné koupání bez rizika po celou letní sezónu. Výrov je rovněž známý svým Výrovským triatlonem.\n\nV blízkosti Výrova se nachází především lesní porosty s dominancí borovice lesní, které jsou hojně navštěvovány houbaři i sběrači borůvek. Z vzácnějších druhů rostlin se zde vyskytuje především vřesovec pleťový a jalovec obecný.\n"}
{"id": "26375", "url": "https://cs.wikipedia.org/wiki?curid=26375", "title": "Doom metal", "text": "Doom metal\n\nDoom metal je odnož metalové hudby, která se jako její uznávaný podžánr objevila v polovině 80. let; je typická pomalejšími rytmy a podladěnými kytarami.\n\nKdyž v polovině 80. let dvacátého století začaly na bázi nové vlny britského heavy metalu (v popředí s kapelami jako Iron Maiden či Judas Priest) vznikat „rychlé“ metalové žánry, v Evropě melodičtější speed/power metal (Helloween), v USA spíše brutálnější thrash metal (Megadeth, Anthrax a další), přirozenou reakcí bylo oživení „pomalé“ odnože metalu. Začaly vznikat kapely, které svoji hudbu popisovaly jako doom (překlad: zánik, beznaděj, osud …) metal. Po hudební stránce tyto kapely vycházely z převážně pomalých a hutných kytarových riffů Black Sabbath. V Evropě byly nejvýznamnějšími seskupeními zastávajícími tento žánr švédští Candlemass (s kultovními alby Epicus Doomicus Metallicus či Nightfall) a anglická kapela Cathedral. V Americe pak kapely Saint Vitus (legendární album Born Too Late) a Solitude Aeturnus z Texasu. Na počátku 90. let se začínají na bázi thrashe vyvíjet black metalové a death metalové kapely, s nimiž přichází hluboký chrčivý zpěv, tzv. growling. Vznikají nové kapely hrající tzv. doom/death metal, které většinou kombinují growling s čistými vokály. Do doom metalové hudby se začínají dostávat netradiční a nemetalové nástroje, jako např. housle, čímž se proslavila kapela My Dying Bride a vznikla tak často používaná nepřesná definice doom metalu jako pomalého death metalu (s houslemi). Dalšími významnými kapelami jsou Paradise Lost nebo Anathema (které se ve druhé polovině 90. let vydaly nemetalovým směrem), později také Katatonia a Saturnus. Skladby často obsahují i akustické nebo naopak rychlější pasáže, texty jsou většinou lyrické (ukázka viz níže), na rozdíl od původních doom metalových kapel. V dnešní podobě je doom velmi rozvětveným žánrem, v rámci metalu tím zřejmě nejrozvětvenějším. Vznikají nové odnože, doom jako melancholičtější odnož retro rocku, extrémně depresivní funeral či naopak psychodelický Space Doom. Stále však existují nové kapely, které hrají původní tradiční doom metal (Thunderstorm, Reverend Bizarre, …), či doom/death metal (The Prophecy, Evoken, Winter, …).\n\nDnes už má tento termín o dost jiný význam než před patnácti lety. Slovo Doom Metal má široký rozsah a dá se pod ním představit mnoho odlišných stylů, od kapel hrajících revival 70. let (ovlivněných kultem Black Sabbath až tak, že např. používají aparatury ze slavné éry britského kvarteta, např. Witchcraft), přes Folk/Doom kapely s flétnami, psychedelický Stoner/Cosmic Doom a dunivý Sludge/Doom po extrémně pomalé a atmosférické odnože (Funeral Doom).\n\n\n\n\n\n\n\n\n\n\nNáměty jsou povětšinou ponurejšího rázu, u prvních kapel se jednalo o vyjádření osobních problémů (např. drogových závislostí) a protiválečné & „společnost kritizující“ texty (Saint Vitus, Count Raven). Přesně po vzoru Black Sabbath. Hodně místa dostává také křesťanská symbolika a později „gotizující“ náměty. Na začátku 90. let s novými žánry se texty stávají lyričtějšími, náměty jsou spíše osobního rázu, mimo vyjádření deprese nebo pohledu na svět také láska (My Dying Bride nebo raná Anathema).\n\nUkázka části „typického“ doom/death metalového lyrického textu:\n\nAnathema – Shroud of Frost:\n\nI gaze through my window at a world lying under a shroud of frost.\nIn a forlorn stupor I feel the burning of staring eyes, yet no one is here.\nDetached from reality, in the knowing of dreams,\nwe know the entity of ensuing agony waits to clasp us in its cold breast, in an empty room.\nWe awake and it's true. I dreamt of the sun's demise, awoke to a bleak morning.\nIn the emptiness I behled fate for the dead light is a foretelling of what will be…\nI saw a soul drift from life, through death, and arrive at Elysian fields in welcoming song.\nYet I stand in a dusk-filled room despondently watching the passing of the kindred spirit…\nand there is no song… just a delusion of silence.\n\nPřeklad jako \"Mrazivý závoj\":\n\nOchromen, hledím z okna na svět, který leží pod pláštěm mrazu.\nV bezútěšném omámení cítím jak mne spalují hledící oči, ale přesto tu nikdo není.\nVytržen z reality, ve vědomí snů. Víme, že entita utrpení čeká až nás přimkne na svá\nstudená prsa v prázdném pokoji.\nProbudíme se a je to pravda.\nZdálo se mi o smrti slunce, probudil jsem se do prázdného rána …\nV prázdnotě jsem spatřil osud, protože to mrtvé světlo předvídá co bude …\nViděl jsem duši jak se smrtí vytrácí ze života a odchází do Elysejských polí vítána písní,\nale přesto stojím v pokoji naplněném soumrakem, sklesle pozoruji odchod spřízněné duše…\nA nezní žádná píseň… jen klam ticha.\n\n"}
{"id": "26376", "url": "https://cs.wikipedia.org/wiki?curid=26376", "title": "Lípa", "text": "Lípa\n\nLípa má více významů.\n\n\n\n\n\n"}
{"id": "26377", "url": "https://cs.wikipedia.org/wiki?curid=26377", "title": "William Rowan Hamilton", "text": "William Rowan Hamilton\n\nSir William Rowan Hamilton (4. srpna 1805, Dublin – 2. září 1865, Dublin) byl irský matematik, fyzik a astronom. Je znám především tím, že jako první popsal kvaterniony, ale přispěl i k rozvoji optiky, dynamiky, a algebry.\n\n\n"}
{"id": "26378", "url": "https://cs.wikipedia.org/wiki?curid=26378", "title": "Ostrakismus", "text": "Ostrakismus\n\nOstrakismos je v původní formě takzvané \"střepinové hlasování\" o vypovězení občana ze starověkých Athén, podle řeckého názvu pro střep \"ostrakon\". V současné době se pojem, obvykle v polatinštěné podobě ostrakismus, používá obecně, ostrakizovat znamená vyloučit jedince z kolektivu.\n\nOstrakismus byl zaveden v athénské ústavě v roce 510 př. n. l. Spočíval v hlasování občanů pomocí hliněných střepů (řecky \"ostrakon\", ὄστρακον) o tom, je-li někdo z nich nepřítelem státu. Každý rok, zhruba v našem měsíci lednu, lidové shromáždění rozhodovalo o tom, zda je pro daný rok potřeba hlasování o vypovězení pořádat. Byla-li odpověď kladná, uskutečnilo se hlasování v některém z následujících dnů. Lidové shromáždění hlasovalo tím způsobem, že každý z účastníků napsal na hliněný střep – levný dobový psací materiál – jméno člověka, který dle jeho mínění představuje největší nebezpečí pro obec. Shromáždilo-li se více než 6 000 hlasujících, pak ten, jehož jméno bylo na střepech zmíněno nejčastěji, byl automaticky vypovězen na 10 let z Athén. Do domovského města se po tuto dobu nesměl pod hrozbou smrti vrátit. Dotyčný však nebyl nijak poškozen na majetku, nic mu nebránilo sehnat si prostředníka, který by tyto záležitosti po dobu jeho nepřítomnosti spravoval. Ostrakismus, původně ustavený jako ochrana proti nastolení tyranie, byl hojně využíván v politickém boji, kdy dopadal i na schopné a ambiciózní politiky. Docházelo i k případům, že ostrakizovanému byl zvláštním výnosem povolen předčasný návrat. Kupříkladu v době hrozícího perského vpádu roku 480 př. n. l. byl z vyhnanství předčasně povolán osvědčený vojevůdce Aristeidés.\n\nStoupenci aristokracie jej považovali za obskurní zvyk, který vydává nadané a výjimečné lidi zvůli lůzy. V řecké historii se k němu vázala řada anekdot. Jedna z nich vypráví, jak k Aristeidovi, který byl právě navržen k ostrakismu, přistoupil jistý občan a požádal ho, aby mu napsal na ostrakon jméno Aristeidés, protože on sám psát neumí. Aristeidés se ho optal: „A ty víš, kdo to je Aristeidés?“ Občan odpověděl: „Vůbec ho neznám, ale je mi protivné, jak ho všude nazývají spravedlivým.“ Aristeidés pak beze slova napsal své jméno na jeho ostraku.\n\nPrvní úspěšná volba proběhla roku 487 př. n. l. a postihla Hipparcha (příbuzného Peisistrata). Proběhla přibližně dvacet let po zavedení Kleisthenových reforem. Kleisthenés prý zavedl i ostrakismus - ten mohl být tedy součástí Kleisthenova souboru reforem, které dle Aristotela provedl asi roku 508/507. Tyto reformy fýl („fýlai – kmeny, v něž byli rozdělení zprvu podle rodové příbuznosti, pak podle bydliště; měly své představené“) připravily občanům cestu k nové společnosti. „Základním kamenem této reformy byla rovnost, kterou na základě předpokladů, trvajících od Solóna, přinesl Kleisthenés.“ Tedy nově uspořádal politickou organizaci Athéňanů. Organizaci přeměnil z dřívějších frátrií („frátriá – seskupení rodů, které měly své vlastní shromáždění, vůdce a pokladnice“) a fýl. Tato reforma obsahovala myšlenku spojit různé části Attiky do jedné fýly, kde však neměly být fýly souvislým útvarem, ale měly se skládat z tríttyí („okrsků“ ). Ty se skládaly ze tří velkých územních celků: města, vnitrozemí a pobřeží. Ve fýle se tedy rušily svébytnosti jednotlivých částí Attiky. Každá část představovala jakoby „celou Attiku“. Funkcí fýly a trittye bylo podněcovat občany k vyšší politické činnosti. „Kleisthenovy reformy vytvořily démy: „politické rozdělení, v němž jsou občané rozdělení podle svého bydliště.“ Dle Kleisthena se měl každý občan cítit jako příslušník dému, kdy se takto označoval přímo druhým jménem, která se nazývala démotikon. „Kleisthenovou reformou byla oslabena moc rodové aristokracie, opírající se o pozemkový majetek ve vnitrozemí.“ Kleisthenes zvýšil počet členů rady (bulé) na 500 (padesát z každé fýly) a rozšířil její kompetence na úkor areopagu. Kleisthenes také ustanovil výbor deseti vojevůdců (strategoi). „Volilo se po jednom stratégu z každé fýly.“ Stratégové byli voleni sněmem, většinou ze vznešených a bohatých rodin. „Kleisthenes se pokoušel čelit vnitřním rozbrojům zavedením střepinového soudu, zvaného ostrakismos.“ Byla to metoda, jak se jednoduše zbavit kteréhokoli nepopulárního politika. Určité rysy ostrakismu vědomě navazovaly na prastaré náboženské zvyky, jmenovitě očistu společenství vyhnáním obětního kozla. Exil mohl obtížného politika dokonale umlčet, neboť athénská civilizace byla především orální, a tak ztratil-li politik možnost osobní komunikace, byl de facto zcela vyřízen. Hlavním důvodem zavedení ostrakismu byla snaha zabránit dalším půtkám mezi aristokratickými oponenty. V Athénách bylo stále dost Peisistratových příznivců, a i z řady jiných příčin zůstávala politická vláda poměrně křehká, jak si Kleisthenes až příliš jasně uvědomoval. Usoudil tedy, že jedině dočasné odstranění představitele soupeřící skupiny může udržet stabilitu státu. Bylo tedy namířeno hlavně proti hašteřivým aristokratům, protože nejvíce škodí demokracii, když se dvě strany nedokážou domluvit na jednoduchých věcech.\n\nV současnosti je tento pojem používán v sociologii pro jednu z forem sociální kontroly. Ostrakismus je vytěsnění jedince z kolektivu nebo společnosti, jeho částečné nebo úplné ignorování. Je využíván kolektivem jako trest, nebo někdy jako forma nátlaku. Nejčastější je v kolektivech dětí a mladých lidí, kde slouží k částečné nebo úplné izolaci neoblíbeného jedince.\n\n\n\n"}
{"id": "26380", "url": "https://cs.wikipedia.org/wiki?curid=26380", "title": "Hyperkomplexní číslo", "text": "Hyperkomplexní číslo\n\nV matematice se pojmem hyperkomplexní čísla označují určitá rozšíření komplexních čísel. Formálně lze hyperkomplexní čísla zavést např. jako distributivní čísla s jednou reálnou a \"n\" imaginárními osami. Takto matematicky hyperkomplexní čísla definují např. Kantor a Solodovnikov – jako unitální a distributivní číselné systémy, které obsahují aspoň jednu imaginární osu a jsou uzavřené vzhledem k operacím sčítání a násobení. Prvky jsou generovány s pomocí reálných koeficientů formula_1 a bázového systému formula_2 (formula_3). Koeficienty splňují distributivní, asociativní a komutativní zákon vzhledem k reálné (1) a imaginárním (formula_4) osám báze. Jsou možné tři typy formula_4, pro které platí: formula_6. Hyperkomplexní čísla tvoří určitou konečně-rozměrnou algebru nad reálnými čísly.\n\nČistě formálně lze zavést řadu typů \"hyperkomplexních čísel\". Z fyzikálního hlediska se však jako \"dobré\" či \"přirozené\" ukazuje jen rozšíření pojmu komplexního čísla o dva další typy čísel, a to kvaterniony (dimenze 4) nebo oktoniony (dimenze 8). Zatímco pro násobení komplexních čísel platí komutativní i asociativní zákon, pro násobení kvaternionů neplatí zákon komutativní, a pro násobení oktonionů neplatí ani komutativní, ani asociativní zákon. Je překvapivé, že více „přirozených“ hyperkomplexních čísel de facto neexistuje. Souvisí to s faktem, že existují pouze čtyři normované algebry s dělením (nazývané též Hurwitzovy algebry): reálná čísla, komplexní čísla, kvaterniony a oktoniony. Např. tzv. sedeniony (dimenze 16) již nejsou normovanou algebrou s dělením.\n\nSkutečnost, že existuje tak málo „přirozených“ typů hyperkomplexních čísel, má hluboké matematické a fyzikální důsledky. Např. vektorový součin, dobře známý pro dimenzi 3, existuje již jen pro dimenzi 7. Podobně konformní zobrazení, dobře známé z teorie komplexních čísel, lze v jistém dobrém smyslu zobecnit jen pro kvaterniony (dimenzi 4) a oktoniony (dimenzi 8). Právě čtyři Hurwitzovy algebry mají úzký vztah k Lieovým grupám (a jimi popsaným) spojitým symetriím, které jsou pro fyziku zásadní.\n\nČasto bývá zjednodušeně usuzováno, že zatímco na komplexní čísla lze nahlížet jako na body (vektory) v rovině, na hyperkomplexní čísla se lze obecně dívat jako na body (vektory) v nějakém vícerozměrném Euklidovském prostoru (dimenze 4 pro kvaterniony, dimenze 8 pro oktoniony). Ve skutečnosti je však mezi prvky Euklidovského prostoru a hyperkomplexními čísly též určitý principiální rozdíl. Zatímco mezi vektory požadovaná operace dělení vůbec neexistuje, pro kvaterniony a oktoniony je operace dělení definována a má navíc algebraickou strukturu grupy. Kvaterniony a oktoniony (jako všechny čtyři Hurwitzovy algebry) mají tedy strukturu grupy vůči součtu i násobení svých prvků.\n\nUrčité podcenění rozdílu mezi kvaterniony a čtyřvektory již mělo četné fyzikální dopady. Např. je známo, že původní Maxwellova teorie elektromagnetického pole byla formulována v kvaternionické podobě. V této podobě je speciálně relativistická invariance i existence spinu v teorii již bezprostředně přítomná a zjevná. Speciální relativita i spin tak mohly být objeveny o několik desetiletí dříve. Přepsání této kvaternionické teorie do „vektorové“ podoby, které po Maxwellově smrti provedli Gibbs a Heaviside, nemělo tedy jen příznivé důsledky.\n\n"}
{"id": "26386", "url": "https://cs.wikipedia.org/wiki?curid=26386", "title": "Breakaway (tanec)", "text": "Breakaway (tanec)\n\nBrakeaway byl swingový tanec populární od svého vzniku v roce 1919 do roku 1927. Vznikl mezi černošskou komunitou v Harlemu z tanců Texas Tommy a charlestonu a tancoval se na jazzovou hudbu. Název tance je odvozen od tanečního prvku, kdy základní uzavřené taneční držení se v průběhu tance změnilo na otevřené. Při otevření partner poslal partneru od sebe (anglicky \"break away\"). V tomto postavení partneři mohli improvizovat a předvádět složitější variace. Některé variace byly párové a při některých se partneři úplně oddělili a každý tančil samostatně.\n\nS počátky tance je spojován George Snowden, který tanec předvedl ve 20. letech v New Yorku na taneční soutěži i když je složité dokázat, že byl jediným tanečníkem, který takto tancoval. Taneční umění George Snowdena je zaznamenáno v krátkém filmu After Seben z roku 1929.\n\nNorma Miller označila ve své knize \"Stompin' at the Savoy\" za vynálezce (nebo alespoň popularizátora v Harlemu) \"Twist Mouth\" George.\n\nZměna uzavřeného držení na otevřené v tomto tanci spustilo revoluci v evropské struktuře partnerských tanců a na konci 20. let bylo začleněno do nově vznikajícího tance lindy hop, který \"breakaway\" postupně nahradil.\n\n"}
{"id": "26388", "url": "https://cs.wikipedia.org/wiki?curid=26388", "title": "Bydliště", "text": "Bydliště\n\nBydliště je právní pojem označující místo, kde se člověk jako fyzická osoba trvale zdržuje, kde skutečně bydlí. V českém právu se soukromoprávní pojem „bydliště“ odlišuje od veřejnoprávního pojmu „trvalý pobyt“, který má jen evidenční charakter, ačkoli často může jít o stejnou adresu. Vzhledem k tomu, že trvalost je základní charakteristikou bydliště, je někdy používaný pojem \"trvalé bydliště\" pleonasmem.\n\nVýslovná definice bydliště je obsažena v ustanovení § 80 občanského zákoníku: „\"člověk má bydliště v místě, kde se zdržuje s úmyslem žít tam s výhradou změny okolností trvale,\"“ přičemž se může ve skutečnosti lišit skutečné bydliště a to, které člověk uvede v soukromém styku. V takovém případě jsou však třetí osoby chráněny, jsou-li v dobré víře, že uvedené bydliště je bydlištěm skutečným, mohou se jej dovolat.\n\nBydliště je faktickou skutečností vyplývající ze soukromého práva, proto se přímo z něj, ačkoli se často překrývají, neodvozují různé veřejnoprávní evidence jako je „místo hlášeného pobytu“, „místo přechodného pobytu“ nebo především „místo trvalého pobytu“. S bydlištěm také nemusí vůbec souviset sídlo podnikatele nebo adresa sloužící jen k doručování, a je nutné od něj odlišovat i termín domácnost, což je okruh spolužijících osob, případně zařízení obydlí. Bydlištěm je vždy místo, kde se člověk zdržuje trvale, kde je ze své vlastní vůle usídlen. Tím také není vyloučeno, aby měl více bydlišť, zároveň zákon umožňuje, aby někdo (např. kočující osoby) neměl bydliště žádné. Pak se ovšem třetí osoby chrání fikcí místa, kde daný člověk přechodně žije, případně místa, kde má svůj majetek nebo kde bylo jeho poslední známé bydliště. Pouze dočasné okolnosti typu pobytu v nemocnici, ve vězení či na místě studia nebo výkonu práce ovšem samy o sobě nemají na bydliště vliv, ledaže se na takovém původně dočasném místě člověk začal zdržovat s úmyslem zde opravdu trvale bydlet. Nejčastěji proto půjde o místo, kde má svoji rodinu a byt, kde tedy vnímá svůj domov.\n\nRelevanci má bydliště také v kontextu jiných právních předpisů, například v zákoně o daních z příjmů bydliště určuje, zda jsou poplatníci daňovými rezidenty, či nikoliv.\n\nV kontextu evropského práva se za bydliště považuje místo, kde fyzická osoba obvykle bydlí (domovská země). Určující je také místo tzv. středu zájmů člověka. Mezi kritéria posuzování místa bydliště, která jsou využívána například orgány sociálního zabezpečení, bývají řazeny doba trvání pobytu, situace bydlení, rodinné vazby, místo profesní či nevýdělečné činnosti apod.\n\n"}
{"id": "26389", "url": "https://cs.wikipedia.org/wiki?curid=26389", "title": "Správní obvod", "text": "Správní obvod\n\nSprávní obvod je právní pojem označující územní působnost správního úřadu.\n\nKaždý správní úřad musí mít stanoven správní obvod, a to buď pro celou svou působnost stejný, nebo pro různé kompetence různé správní obvody. Velikostně může jít od území jedné obce (např. Brno), ba její části (např. Praha 1), až po celý stát.\n\nV ČR existují tyto velikosti správních obvodů, přičemž větší velikost se vždy beze zbytku dělí na menší velikost (popřípadě je nižší správní obvod totožný s vyšším):\n\nNapříklad městský úřad obce s rozšířenou působností má tyto správní obvody:\n\nVýraz „Správní obvod obce s rozšířenou působností XY“ je z doslovného hlediska nepřesný, neboť by mohl označovat kterýkoliv ze 4 správních obvodů různé úrovně, které obec má. Přesnější označení by bylo například „správní obvod rozšířené působnosti obce XY“. V praxi se však toto označení používá pro označení celého území, pro které obec XY má působnost jako obec III. stupně (obec s rozšířenou působností). \n\nPro působnost obce II. stupně (pověřená obec, obec s pověřeným obecním úřadem) se užívá termín „Správní obvod obce s pověřenou působností XY“, který označuje jako správní obvod všechny obce, kde úřad obce XY působí jako pověřený obecní úřad. Správní obvod III. stupně vždy sestává z jednoho něbo několika celých správních obvodů II. stupně. \n\nStatutární města se mohou dále členit na městské obvody nebo městské části a mohou statutem na městské obvody (městské části) přenést některé své kompetence přenesené působnosti státní správy i své samostatné působnosti, tyto činnosti jsou tedy spravovány úřady městských částí (obvodními úřady) a nikoliv magistrátem jako obcí III. či II. typu pro obce, které nejsou součástí statutárního města Kladna. V Praze statut přenáší některé z působností obce II. či III. typu na vybraných 22 z celkových 57 městských částí, čímž rozděluje Prahu na 22 specifických správních obvodů. \n\n"}
{"id": "26390", "url": "https://cs.wikipedia.org/wiki?curid=26390", "title": "Proselytismus", "text": "Proselytismus\n\nProselytismus je cílené získávání nových věřících pro nějakou náboženskou společnost změnou jejich původního náboženského přesvědčení.\n\nProselytismus je odvozen od slova proselyta, které pochází z řeckého \"proserchomai\" – příchozí. Je překladem staršího hebrejského výrazu pro člověka, který přestoupil k židovství, později pohana, který přistoupil ke křesťanství. Proselytismus je pak cílená snaha náboženské společnosti takové proselyty získat. Proselytismus je často chápán negativně, jako druh nátlaku. V historii se také často o skutečný nátlak jednalo. \n\nV současnosti je v některých státech, zejména islámských, proselytismus trestný. Mezi některými církvemi také existují dohody o neprovozování vzájemného proselytismu. \n\nBuddhistický proselytismus v době krále Ašóky (260-218 př.n.l.), pomocí Ašókových ediktů\n\nProselytizace je cizí indickým náboženstvím, jako je hinduismus , buddhismus , džinismus a sikhismus, ačkoli jsou do značné míry pluralitní .\n\nBuddhismus nemá akceptovanou ani silnou tradici proselytismu, protože Buddha učil své následovníky, aby respektovali jiná náboženství a duchovenstvo.  Císař Ašóka však poslal královské misionáře do různých království, a také poslal svého syna a dceru jako misionáře na Šrí Lanku po jeho konverzi k buddhismu. Od agresivní proselytizace je ve velkých buddhistických školách odrazováno a buddhisté se neúčastní proselytizace. \n\nNěkteří přívrženci Ničirenova buddhismu proselytizují při procesu zvaném Shakubuku .\n\nHinduismu postrádá tradici proselytismu. Klasický hinduismus představuje rozmanitost názorů a teologie. Jeho následovníci mohou svobodně následovat jakékoli teistické, neteistické nebo jiné myšlenky, o které se zajímají. Následovníci si mohou vybrat nebo změnit jakoukoli filosofii nebo víru, kterou si oblíbili, a uctívat jakéhokoli osobního boha nebo bohyně způsobem, který považují za vhodný. V moderní době byla náboženská konverze k hinduismu kontroverzním tématem. Někteří říkají, že koncept misionářské činnosti a proselytismu je proti k předpisům hinduismu. \n\nZatímco proselytismus není součástí hindské tradice, náboženská přeměna na různé tradice v hinduismu, jako je vaišnavismus, Shaivismus a šaktismus, má dlouhou historii. \n\nDebata o proselytizaci a náboženské přeměně mezi křesťanstvím, islámem a hinduismem je novější a začala v 19. století.  Náboženští vůdci některých hinduistických reformních hnutí, jako je Arya Samaj, zahájili hnutí \"Šuddhi,\" aby proselytizovali a vrátili muslimy a křesťany zpět k hinduismu,  zatímco jiní navrhovali, aby byl hinduismus nemisionářské náboženství. Všechny tyto sekty hinduismu přivítaly do své komunity nové členy.\n\nJedna skupina, která přijímá ochotné konvertity k hinduismu, je Mezinárodní společnost pro vědomí Krišny. Oddaní ISKCINu nemají žádné kodifikované rituály obrácení, ale podporují recitaci mantry Hare Krišna jako prostředek k dosažení zralého stádia lásky k Bohu. Stoupenci ISKCONu považují Kršnu za nejvyšší božstvo, které uctívají lidé jiných náboženských tradic.  Obecně přijímaná představa mezi oddanými vědomí Krišny je taková, že ISKCON umožňuje člověku rozpoznat prvenství nejvyššího božstva, Kršny, v praktikách a tradicích jiných vír. \n\nMahávíra (599–527 př.nl), 24. Tírthankara džinismu, vyvinul ranou filosofii týkající se relativismu a subjektivismu známého jako \"Anekantavada\" . V důsledku tohoto přijetí alternativních náboženských praktik fenomén proselytizace v těchto náboženstvích většinou chybí, ale není neznámý.\n\nSikhismus není proselytizující náboženství a proselytismus je z velké části odrazován „silou nebo podněcováním“ z přesvědčení, že každý člověk má základní právo svobodně praktikovat své náboženství.\n\nV minulosti moskevský patriarcha Alexij II. opakovaně obvinil Vatikán z proselytismu prostřednictvím misionářů na ruském území. Vatikán obvinění z proselytismu odmítá.\n\n"}
{"id": "26394", "url": "https://cs.wikipedia.org/wiki?curid=26394", "title": "Lorem ipsum", "text": "Lorem ipsum\n\nLorem ipsum (zkráceně lipsum) je označení pro standardní pseudolatinský text užívaný v grafickém designu a navrhování jako demonstrativní výplňový text při vytváření pracovních ukázek grafických návrhů (např. fontů nebo rozvržení časopisů či HTML stránek). Lipsum tak pracovně znázorňuje text v ukázkových maketách (tzv. \"mock-up\") předtím, než bude do hotového návrhu vložen smysluplný obsah.\n\nPokud by se pro stejný účel použil smysluplný text, bylo by těžké hodnotit pouze vzhled, aniž by se pozorovatel nechal svést ke čtení obsahu. Pokud by byl naopak použit nesmyslný, ale pravidelný text (např. opakování „asdf asdf asdf…“), oko by při posuzování vzhledu bylo vyrušováno pravidelnou strukturou textu, která se od běžného textu liší. Text \"lorem ipsum\" na první pohled připomíná běžný text, slova jsou různě dlouhá, frekvence písmen je podobná běžné řeči, interpunkce vypadá přirozeně atd.\n\nText připomíná klasickou latinu, avšak ve skutečnosti je nesmyslný, smyšlený. Je však odvozen z Ciceronovy \"De finibus bonorum et malorum (O nejvyšším dobru a zlu)\", kapitoly 1.10.32 a 33, kde se například objevuje věta \"Neque porro quisquam est qui dolorem ipsum quia dolor sit amet, consectetur, adipisci velit.\" (Překlad: „Nikdo nemiluje bolest samu, nevyhledává ji, ani nechce získat, jednoduše proto, že je to bolest…“). V typografii se používá již od 60. let 20. století.\n\nPůvodní verze s označením výňatků:\nV typografii se ve vzornících písma \"(type specimen)\" používá úvod Ciceronovy první \"Řeči proti Catilinovi\": \"Quo usque tandem abutere, Catilina, patientia nostra? Quam diu etiam furor iste tuus nos eludet?\" (Překlad: „Jak dlouho budeš zneužívat naší trpělivosti, Catilino? Jak dlouho nás bude podvádět tento tvůj hněv?“)\n\nExistuje také mnoho variací standardního textu \"lorem ipsum\". Některé pouze přidávají další odstavce, jiné text upravují přidáním některých písmen, které v latině chybějí – jako např. \"k\", \"w\" a \"z\". Také vznikly verze, které připomínají různé další jazyky (a s \"lorem ipsum\" mají společnou jen základní ideu).\n\nKromě takových standardizovaných textů vzniklo také množství počítačových programů, které jsou schopny generovat náhodné výplňové texty podle různých zadaných parametrů (některé textové editory takovou funkci mají zabudovánu, pro další software existují zásuvné moduly).\n\n\n"}
{"id": "26396", "url": "https://cs.wikipedia.org/wiki?curid=26396", "title": "Ivan Martin Jirous", "text": "Ivan Martin Jirous\n\nIvan Martin Jirous, známý též pod přezdívkou Magor, nebo Magor Jirous (23. září 1944 Humpolec – 9. listopadu 2011 Praha), byl český básník, publicista a výtvarný kritik, \"spiritus agens\" – vůdčí duch českého undergroundu. Je znám především spoluprací s nezávislou rockovou skupinou The Plastic People of the Universe. V době normalizace byl za své politické názory pětkrát vězněn. Stal se držitelem literární ceny Jaroslava Seiferta za celoživotní básnické dílo a ceny Toma Stopparda za dílo \"Magorovy labutí písně\".\n\nNarodil se v rodině berního úředníka a učitelky v Humpolci, kde také složil maturitní zkoušku na SVVŠ (Střední všeobecně vzdělávací škola dr. A. Hrdličky a Základní devítiletá škola v Humpolci, dnes Gymnázium dr. A. Hrdličky). Původně chtěl studovat FAMU, ale jeho bratranec a redaktor časopisu \"Výtvarná práce\" Jiří Padrta ho nasměroval k dějinám umění. V roce 1962 složil přijímací zkoušky na obor dějiny umění na Filozofické fakultě Univerzity Karlovy. Podle tehdejších pravidel musel před vysokoškolským studiem rok manuálně pracovat, v jeho případě jako stavební dělník a topič. Řádně studoval teprve v letech 1963 až 1968. Tématem jeho diplomové práce se stala vizuální poezie v díle Jiřího Koláře a Henriho Michauxe. O dva roky starší sestra Zora (provdaná za fotografa Jana Ságla) se rovněž věnovala výtvarnému umění.\n\nPoprvé se oženil s Věrou Vařilovou (1944–2011), básnířkou a historičkou umění. V roce 1972 se jí narodil syn Tobiáš Jirous, dnes herec, spisovatel a DJ. Podle rodného listu je Jirousovým synem, jeho biologickým otcem je však filosof Jiří Němec.\n\nV roce 1976 se Jirous oženil podruhé, tentokrát s malířkou Juliánou Stritzkovou (* 1943), vnučkou Josefa Floriana. S Julianou měl dvě dcery, v roce 1980 Františku a v roce 1981 Martu. Velkou část dětství svých dcer prožil ve vězení, ale s rodinou udržoval korespondenci, krátce poté, co byl propuštěn, se ale toto manželství rozpadlo. Dcera Františka dodnes vydala dva romány. Je předsedkyní občanského sdružení Magorův statek, které usiluje o proměnu Jirousova statku na Vysočině v básníkův památník. Marta navázala na poetiku svého otce v básnické sbírce \"Procházka s andělem\".\n\nJeho partnerkou byla také překladatelka Daniela Degtěvová, se kterou má syna Daniela Degtěva (1992). Ten studuje architekturu a žije v Praze.\n\nJirousovou poslední partnerkou byla od devadesátých let až do jeho smrti písničkářka Dáša Vokatá.\n\nNa konci 60. let byl ministrem vnitra skupiny, která vznikla v hospodě u Křižovníků na Starém Městě \"Křižovnické školy čistého humoru bez vtipu\", kde mimo jiné působili Karel Nepraš a Eugen Brikcius, který je autorem přízviska \"Magor\". Byl přítel filozofa a básníka Egona Bondyho. Své první básně publikoval časopisecky, například v \"Sešitech\" nebo \"Mladé tvorbě\". Už roku 1967 se sblížil s undergroundovou skupinou The Primitives Group, později od roku 1969 se stal uměleckým vedoucím a manažerem The Plastic People of the Universe (PPU). Pro jeho postoje k totalitnímu režimu mu nebylo umožněno profesionálně se věnovat literatuře. Musel tedy střídat zaměstnání jako noční hlídač, zahradník, případně byl bez zaměstnání, za což mohl být kdokoliv souzen za příživnictví.\n\nZa svou organizátorskou a uměleckou činnost, kterou provozoval navzdory totalitní cenzuře společenského života, byl pětkrát trestán soudem k trestu odnětí svobody, často podle vykonstruovaného paragrafu 202 – výtržnictví, odseděl si celkem 8,5 roku nepodmíněně, z toho čtyři v III. (nejpřísnější) nápravně výchovné skupině Valdického vězení.\n\nPoprvé ve vězení byl v letech 1973–1974 za vyprovokování verbálního incidentu v hostinci U Plavců s majorem StB ve výslužbě, kde byl odsouzen společně s Brikciusem, Daníčkem a Kořánem. Po zpěvu písně „Zahnat Rusy-vrahy do pekel kam patří“ a verbální výměně slov mezi majorem a skupinou Křížovnické školy, snědl střed výtisku \"Rudého práva\", prostrčil jím hlavu a prohlásil „Dnes jsem snědl \"Rudé právo\", takhle jednou sežereme bolševiky“. V červnu 2011 byl tento rozsudek Nejvyšším soudem zrušen.\n\nKlíčovou se stala jeho \"Zpráva o třetím českém hudebním obrození\" z roku 1975, která vyšla i v exilu, a lze ji považovat i za programové prohlášení nepolitického volného uskupení českého undergroundu, jehož program lze shrnout:\n\nSestavil antologii undergroundové poezie nazvanou \"Egon Bondy k 45. narozeninám Invalidní sourozenci\". Uspořádal několik pololegálních festivalů nezávislé kultury:\n\nJeho druhé uvěznění probíhalo v letech 1976–1977, vězněn byl za hudební činnost s PPU spolu s hudebníkem a pastorem Svatoplukem Karáskem, Pavlem Zajíčkem z hudební skupiny DG 307) a Vratislavem Brabencem z PPU. Celý soudní proces byl režimem silně medializován jako odstrašující případ buřičů a chuligánů. Československou televizí byl o nich natočen tendenční dokumentární film \"Atentát na kulturu\" a díl z televizního seriálu \"30 případů majora Zemana\" část s názvem \"Mimikry\" (v hlavní roli s Jiřím Lábusem), kde byli vylíčeni jako narkomani a teroristé. Tento soudní proces poprvé spojil původně apolitický underground s disentem, který vyústil v založení Charty 77.\n\nPo návratu z vězení podepsal Chartu 77, další koncerty se konaly již jen jako soukromé akce, veřejné vystupování jeho kapely PPU bylo zakázáno. Měsíc po návratu byl opět zatčen za proslov na výstavě Jiřího Laciny ve kterém mluvil o nepřekonatelném rozdílu mezi oficiální a neoficiální kulturou a byl znovu vězněn v letech 1977–1978.\n\nRoku 1979 se podílel na založení samizdatové edice \"Vokno\", napsal dodnes nedokončenou prózu \"Pravdivý příběh Plastic People\". Kniha byla zpracována v Českém rozhlasu jako devítidílná četba na pokračování. Stal se také členem VONSu.\n\nČtvrtý trest odnětí svobody obdržel za zhotovování, vydávání a rozšiřování časopisu \"Vokno\" společně s Františkem „Čuňasem“ Stárkem a Michal Hýbkem, Milanem Fričem a Jaroslavem Chnápkem. Proces probíhal v květnu 1982 za přísných bezpečnostních opatření a přítomnosti vybraných účastníků loajálních k totalitnímu režimu. Rozsudek podle požadavků třídní justice byl vynesen mimo jiné na základě znaleckého posudku PhDr. Vítězslava Rzounka, DrSc.; články z časopisu \"Vokno\" byly v rozsudku označeny jako protispolečenské s hrubě neslušnou tematikou a odsouzení činili tak ze zjevné neúcty ke společnosti.\n\nV letech 1981–1985 byl vězněn formálně za výtržnictví a podle Amnesty International a VONS nepodložené obvinění z nelegálního držení drog (údajné nalezení marihuany při domovní prohlídce). V roce 1984 byl Amnesty International vyhlášen vězněm měsíce.\nV létech 1985–1987 měl ochranný dohled (součást posledního rozsudku), denně se musel v určenou hodinu hlásit na služebně Veřejné bezpečnosti v Telči.\n\nV roce 1988 byl jedním z 28 signatářů Manifestu Návrat krále a působil v monarchistickém opozičním hnutí České děti.\n\nPáté věznění proběhlo za ručitelství pravosti podpisů petice „Tak dost“, která byla organizována jako protest za smrt disidenta Pavla Wonky a vraždy totalitního režimu v 50. letech. Formálně byl souzen za „útok na státní orgán a orgán společenské organizace“ spolu s Jiřím Tichým a vězněn v létech 1988–1989, až 25. listopadu 1989 mu prezident republiky zbytek trestu prominul.\n\nLaureát Ceny Revolver Revue za rok 1989.\n\nPo roce 1989 se stal členem českého PEN klubu. V roce 1999 podepsal monarchistické prohlášení \"Na prahu nového milénia\". Spolu se Stanislavem Pencem napsal protest ministru vnitra proti zásahu na CzechTek 2004. Do smrti žil střídavě v Praze (kde mu za symbolickou částku pronajímal byt Karel Schwarzenberg) a v bývalé zemědělské usedlosti na Vysočině v Prostředním Vydří u Dačic. Zde se také každoročně po revoluci do roku 2005 konal hudební festival Magorovo Vydří. Od roku 2006, kdy byl jeho průběh znemožněn vyhláškou města Dačice, je akce pořádána na Skalákově mlýnu v Meziříčku u Želetavy.\n\nAčkoliv jeho přítel Jaroslav Erik Frič ho označoval za „ctitele čistoty, něhy a spravedlnosti“, býval Jirous v opilosti vulgární, konfliktní a někdy i fyzicky agresivní, což mu bylo jeho blízkým okolím pro jeho jiné kvality a zásluhy často tolerováno. Někdy se však proto dostal do konfliktu se zákonem, jako byl například teatrální výstup na náměstí v Jihlavě. Rád také své přátele urážel, nebo se stávali terčem jeho břitkého humoru v souladu s někdejší skupinou \"Křižovnické školy čistého humoru bez vtipu\": „Jo, a dej tam taky prosím tě, že mi vadí, když Kubišová jí psy.“\n\nZemřel náhle 9. listopadu 2011, před nástupem další léčby v nemocnici.\nZádušní mši za něj 17. listopadu 2011 v pražském kostele sv. Ignáce sloužil biskup Václav Malý; pohřeb, který se konal v klášterním kostele Panny Marie Karmelské v Kostelním Vydří celebroval P. Ladislav Heryán. Jirous byl poté pohřben na místním hřbitově.\n\nMartin Jirous začal publikovat o výtvarném umění v 60. letech. Zabýval se zprvu zahraniční výtvarnou modernou (ruská avantgarda, Lucio Fontana, Andy Warhol), vztahem beatové hudby k umění, později zejména výtvarníky z okruhu Křižovnické školy čistého humoru bez vtipu (Naděžda Plíšková, Karel Nepraš a Jan Steklík). Zajímalo ho i staré umění, např. Kuks nebo sochař Václav Levý. Přispíval do časopisů Ateliér, Divadlo, Host do domu, Sešity pro literaturu a diskusi, Výtvarná práce, Výtvarné umění, Výtvarný život, do zahraničního periodika Art Canada a exilového Svědectví a do samizdatové edice Vokno.\n\nPro jeho básně je typická harmonisace katolické religiozity s autoreflexí do villonovského hrdiny-vyděděnce. Dalším typickým znakem jeho děl je útržkovitá větná skladba a estetizace vulgarismů. Část jeho díla vznikla za jeho pobytu ve vězení;] tak např. rukopis 12 \"Labutích písní\" vynesl z věznice ven Jiří Gruntorád, a to prostřednictvím francouzského polibku. Tyto básně se pak začaly samizdatově šířit.\n\nMakaronismy, výpůjčky, parafráze,\n\n\n\n\n\n\n\n"}
{"id": "26399", "url": "https://cs.wikipedia.org/wiki?curid=26399", "title": "Brno-Židenice", "text": "Brno-Židenice\n\nBrno-Židenice je městská část východně od centra statutárního města Brna. Je tvořena východní částí čtvrtě a katastrálního území Zábrdovice a většinou katastrálního území Židenice. Celková katastrální výměra činí 5,05 km². Samosprávná městská část vznikla 24. listopadu 1990, její úřad sídlí v Židenicích. Žije zde přes 22 000 obyvatel.\n\nPro účely senátních voleb je území městské části Brno-Židenice zařazeno do volebního obvodu číslo 58.\n\nÚzemí městské části Brno-Židenice hraničí na západě s městskými částmi Brno-střed a Brno-sever, na severu s městskou částí Brno-Maloměřice a Obřany, na východě s městskými částmi Brno-Vinohrady a Brno-Líšeň, na jihovýchodě s městskou částí Brno-Slatina, a na jihu s městskou částí Brno-Černovice.\n\nÚzemí moderní městské části Brno-Židenice zahrnuje území těchto bývalých obcí:\n\nZástavba a uliční síť bývalých obcí Juliánova a Židenic je již několik desetiletí zcela srostlá a bez map již nelze určit, kde končily Židenice a začínal Juliánov.\n\nÚzemí městské části Brno-Židenice, které má městský charakter, srpkovitě ohraničuje sousední městskou část Brno-Vinohrady, jejíž odsud dobře viditelná zástavba se vypíná nad Židenicemi na protáhlé vyvýšenině nad Židenickým kopcem. Západní polovina městské části zhruba ohraničená trasou tzv. Velkého městského okruhu tvoří téměř úplná rovina. Naopak východně od této silnice se terén začíná zvedat. Východně od ulice Bělohorská se začíná zvedat Bílá Hora, severně od ní nedaleko budovy místní polikliniky se zase zvedá výše zmíněný Židenický kopec. Na severozápadním svahu Židenického kopce při hranici s městskou částí Brno - Vinohrady se rozkládá i zdejší lesopark Akátky, který je jedním ze dvou lesoparků na území městské části Brno-Židenice. Druhý lesopark, rozkládající se nad Juliánovem na Bílé hoře, nabízí u památníku vyhlídku na Brno. Oba lesoparky využívají zdejší občané k procházkám. Na území městské části se nacházejí i dvě sídliště: severněji položené sídliště v okolí Staré Osady, a rozsáhlejší Juliánov, ležící na jihovýchodě městské části. Na samém jihu městské části se jižně od původního Juliánova v těsné blízkosti tramvajové trati linky číslo 8 rozkládá areál zdejšího židovského hřbitova.\n\nOd roku 1992 probíhá na území městské části intenzivní rekonstrukce bytových domů. Pod Bílou Horou poblíž Bělohorské ulice probíhá od roku 2002 výstavba moderního komplexu bytových domů. Během posledních let dochází rovněž k rekonstrukci silnic, jejichž stav nebyl vždy zcela optimální. Z hlediska dalšího rozvoje se uvažuje i o větších projektech, jako je například výstavba nového bazénu u ulice Viniční.\nV roce 2017 začal na úbočí Židenického kopce v zahrádkářské kolonii vznikat park Bohumila Hrabala s ovocnou alejí.\n\nMěstskou částí prochází železniční trať ve směru Brno-Svitavy a nachází se zde i železniční zastávka s odbočkou. Díky svojí malé vzdálenosti od středu města má městská část velice hustou silniční síť, která ji umožňuje dobré dopravní spojení s okolními městskými částmi. Území městské části přetíná od severu k jihu částečně čtyřproudá trasa tzv. velkého městského okruhu, která poskytuje spojení s městskými částmi Brno - Černovice a Brno-Maloměřice a Obřany. Tato silnice, na níž se v pracovních dnech tvoří často zácpy, má však zároveň i negativní dopad na kvalitu bydlení v okolních domech. Do městské části Brno - Černovice se lze však dostat i z ulice Životského. Další důležitou trasou je silnice I/642, která poskytuje dopravní spojení s městskou částí Brno - Vinohrady, do níž se lze dostat i po ulici Líšeňská a následnou odbočkou po ulici Křtinská. Přes okraj městské části Brno-Vinohrady se lze tudy dostat i do městské části Brno - Líšeň. Další důležitou trasou nabízející přímé spojení s městskou částí Brno - Líšeň je zde čtyřproudá silnice v ulici Jedovnická, procházející okolo areálu brněnské spalovny. K této silnici se lze dostat po ulici Bělohorská. Pokud se neodbočí do ulice Jedovnická, lze pokračovat dále do městské části Brno-Slatina. Dopravní spojení s městskou částí Brno - sever umožňuje silnice v ulicích Bubeníčkova a Zábrdovická, která se nedaleko úřadu městské části napojuje na již zmíněnou trasu velkého městského okruhu.\n\nVeřejné dopravní spojení s ostatními městskými částmi zde zajišťuje dopravní podnik města Brna, prostřednictvím tramvajových linek 2, 3, 8 a 9, autobusových linek 44, 55, 58, 64, 74, 75, E75, 78, 82 a 84, trolejbusových linek 25 a 26 (na Kamenný Vrch, do Starého Lískovce a do Líšně), 27 (na Vinohrady) a nočních autobusových linek N89, N97 a N98. Veřejnou dopravu mimo Brno zajišťuje integrovaný dopravní systém Jihomoravského kraje.\n\nK nejvýznamnějším podnikům na území městské části náleží v současnosti firma Alstom, vlastnící zde jeden z areálů bývalé První brněnské strojírny. Dalším významným podnikem je i Spalovna a komunální odpady Brno a.s. (SAKO). V zábrdovické části městské části se zde na břehu Svitavy rozkládá i rozsáhlý areál kdysi proslulé Zbrojovky Brno. Z obchodů má na území městské části nejsilnější pozici supermarket Kaufland, významná však zůstává i prodejna Albert na Staré osadě, nebo nově postavený supermarket Tesco na juliánovském sídlišti. Na severovýchodě městské části se pak nachází i obchodní centrum LeRK, nabízející podlahové krytiny či spotřební elektroniku. Především v ulicích Táborská, Bělohorská a Gajdošova se nachází řada malých obchodů, jakož i několik hospod.\n\nNepravidelné kulturní akce se konají v Dělnickém domě, nacházejícím se v Juliánově na Jamborově ulici. V roce 1921 bylo v Židenicích založeno kino „Bio Slávia\". Budova kina tvoří roh ulice Rokycanova, kde na adrese s číslem 33 byl vchod, a ulice Kaleckého, kam směřovaly východy ze sálu. Kino, později přejmenované na „Sport\" bylo v provozu ještě v 60. letech 20. století. Po zrušení byly vnitřní prostory upravené na sklady a Technické muzeum v Brně budovu využívá jako depozitář. Do 18. ledna 1996 fungovalo v Židenicích ještě druhé kino. Budova na ulici Vojanova, v níž sídlilo poslední židenické kino „Světozor\", byla v restituci navrácena původnímu majiteli, zisk z jeho provozu však nestačil k pokrytí nájmu a tak od 19. ledna 1996 na území městské části žádné kino nefunguje. Od roku 1997 pořádá již tradičně městská část obnovené krojované Židenické hody, které se zde konají vždy koncem října. Na parkovišti před Dělnickým domem se od jara do podzimu konají rovněž pravidelné Farmářské trhy.\n\nVedle několika ordinací privátních lékařů se na území městské částí nachází také poliklinika na Viniční a Vojenská nemocnice Brno.\n\nV městské části Brno - Židenice se nachází 4 základní školy: Tyršova základní škola na adrese Kuldova 38, ZŠ Gajdošova na adrese Gajdošova 3 (ve škole se nachází třídy zaměřené na výuku metodou Montessori), Masarykova základní škola na adrese Kamenačky 4 a ZŠ Krásného na adrese Krásného 24 (ve škole je rozšířená výuka hudební výchovy, výtvarné výchovy a anglického jazyka). Je zde i Základní umělecká škola PhDr. Zbyňka Mrkose, která se nachází na adrese Došlíkova 48.\n\nDále se zde nachází soukromá Střední škola uměleckomanažerská sídlící na adrese Táborská 185 a soukromá Rašínova vysoká škola, která má sídlo na Šámalově 60.\nPrvní písemné zprávy o Židenicích jsou z počátku 13. století. První zmínka o Zábrdovicích je z roku 1237. Až do roku 1784 byly Židenice se Zábrdovicemi majetkem zábrdovického kláštera. Roku 1786 pak vzniká na pozemcích zrušeného dvora Julie náležejícího do roku 1784 zábrdovickému klášteru, v prostoru dnešní Vančurovy ulice osada Juliánov, která se roku 1787 stala samostatnou obcí; nadále však tvořila součást katastrálního území Židenice. 6. července 1850 byly Zábrdovice připojeny k Brnu, zatímco Židenice a Juliánov byly téhož roku spojeny v jednotnou obec Židenice, přičemž měl Juliánov svého radního. Kvůli problémům se správou dochází roku 1867 na nátlak juliánovského kronikáře Filipa Langa k osamostatnění Juliánova, jehož území však i nadále tvořilo součást katastrálního území Židenice. Začátkem 20. století vznikly na jihu území moderní městské části Brno-Židenice nejsevernější domy tehdy samostatné obce Černovice, zasahující až po jižní stranu židenické ulice Táborská (ulice Životského, Jeronýmova, Porhajmova). 16. dubna 1919 byla k Brnu připojena většina území moderní městské části, zahrnující tehdejší obce Juliánov, Židenice a okrajová území Černovic a Maloměřic, přičemž od roku 1920 až do vzniku Protektorátu Čechy a Morava měly v rámci Brna tyto 4 bývalé obce vlastní místní výbory s omezenými pravomocemi. V období První republiky došlo k naprostému srůstu židenické a juliánovské zástavby. V letech 1922-1930 byla v Juliánově a Židenicích provedena elektrifikace, v roce 1925 se začala do domů zavádět zdravotně nezávadná voda. Roku 1929 došlo k úpravě hranic se Zábrdovicemi, Husovicemi a Maloměřicemi, kdy došlo k menšímu rozšíření Zábrdovic na úkor Židenic, a k přesunu hranice u Baarova nábřeží do nového toku Svitavy. 22. ledna 1933 došlo v areálu zdejších židenických Svatoplukových kasáren k ojedinělému a neúspěšnému pokusu o fašistický puč, když je v 0:30 přepadli přívrženci Národní obce fašistické (tzv. Židenický puč). Celá akce byla velice rychle potlačena a její účastníci zatčeni. K další úpravě hranic Židenic pak došlo při první katastrální reformě Brna roku 1941, kdy došlo ke korekci hranice se Zábrdovicemi. Roku 1944 byl k Brnu připojen i městys Líšeň, k němuž původně náležely zahrádky na severovýchodním svahu Bílé hory, čímž byly k Brnu připojeny do té doby poslední mimobrněnské pozemky moderní městské části Brno - Židenice.\n\nNa přelomu 50. a 60. let 20. století bylo v Židenicích jižně od původního Juliánova, na zrušených polích při Bělohorské ulici, vybudováno podle projektu architekta Pavla Krchňáka panelové sídliště Juliánov s 1313 byty. V letech 1971-1979 bylo zbouráno původní vesnické jádro Židenic, jímž byla ulice Stará osada s okolím, na jejímž místě bylo vybudováno nové stejnojmenné panelové sídliště. Zároveň došlo k zasypání posledních zbytků někdejšího mlýnského náhonu Svitavské strouhy, jež do druhé poloviny 60. let 20. století tvořila hranici mezi Židenicemi a Zábrdovicemi. V letech 1975-1979 byl na úkor uliční zástavby napříč hustě obydlenou částí území současné městské části vybudován průtah velkého městského okruhu napojeného na dálniční přivaděč. V osmdesátých letech bylo následně probouráno i historické jádro Juliánova. Za Sametové revoluce se na různých místech moderní městské části aktivovaly výbory Občanského fóra, požadující urychlené řešení místních dlouho neřešených problémů. Reakcí na jejich činnost bylo roku 1990 umožnění vzniku moderní samosprávné městské části Brno-Židenice.\n\n\nPři druhé reambulaci Brna v letech 1966 - 1969 došlo k výrazné úpravě hranic katastrálního území Židenice. K původnímu katastru byly připojeny původně líšeňské zahrádky na severovýchodním svahu Bílé hory, východní část katastrálního území Zábrdovice východně od železniční trasy Brno - Svitavy ohraničená Svitavskou strouhou, jihovýchodní část Zábrdovic severně od ulice Olomoucká, severní část katastrálního území Černovic v prostoru Jeronýmovy ulice a jižně od židovského hřbitova, jakož i malá část katastrálního území Maloměřice, jihovýchodně od železniční trasy Brno - Svitavy. Židenice naopak ztratily oblast Stránské skály připojenou ke Slatině a zčásti též k Líšni, malou část katastru západně od železniční trasy Brno-Svitavy s ulicemi Vaničkovou, Tomáškovou, Šámalovou, Kuldovou, Krokovou, připojenou k Zábrdovicím, a domy na Baarově nábřeží a v ulicích Markéty Kuncové a Dolnopolní, připojené k Maloměřicím. K územním výměnám s Maloměřicemi došlo i podél současné hranice městských částí Brno-Maloměřice a Obřany a Brno-Vinohrady. Roku 1971 se součástí městského obvodu Brno IV staly i ty části moderní městské části, které předtím náležely k městským částem Líšeň a Maloměřice. Do 31. července 1976 náležela k městskému obvodu Brno IV i ta část moderního katastrálního území Zábrdovice, náležející nyní k městské části Brno - Židenice. Roku 1979 došlo v souvislosti s výstavbou sídliště Nová Líšeň k přesunu silnice do Ochoze a v souvislosti s tím i k další změně katastrální hranice Židenic a Líšně - hranice se posunula západním směrem. Poté až do roku 1990 toto území náleželo k městskému obvodu Brno III, zatímco celé katastrální území Židenice i nadále až do roku 1990 náleželo k městskému obvodu Brno IV.\n\nPo Sametové revoluci pak 24. listopadu 1990 vznikla na urbanisticky souvisejících částech moderních katastrů Zábrdovic a Židenic moderní městská část Brno - Židenice. Její radnice nejprve sídlila v budově bývalého obvodního národního výboru Brno IV. na Křenové ulici (tedy na území sousední městské části Brno-střed), od roku 1991 do roku 2005 sídlila v budově bývalé elektrárny na Šámalově 60, v níž se v letech 1912 - 1919 nacházel i židenický obecní úřad. Od 1. června 2005 sídlí radnice v budově tzv. Aeskulapu v Gajdošově ulici.\n\n\n\n\n"}
{"id": "26401", "url": "https://cs.wikipedia.org/wiki?curid=26401", "title": "Skotská škola", "text": "Skotská škola\n\nSlovní spojení skotská škola má kromě obvyklého slovníkového i další významy:\n"}
{"id": "26405", "url": "https://cs.wikipedia.org/wiki?curid=26405", "title": "Roudnička a Datlík", "text": "Roudnička a Datlík\n\nPřírodní památka Roudnička a Datlík zahrnuje rybníky Roudnička a Datlík a okolní slatinné louky, rákosiny a lesní porosty. Nalézá se severně od místní části Roudnička města Hradec Králové.\n\nPředmětem ochrany jsou rybníky a slatinné louky v jejich okolí, které jsou bohatou botanickou lokalitou. Ve zdejších zachovalých vodních a mokřadních společenstvech se vyskytuje řada chráněných a ohrožených druhů rostlin i živočichů, mimo jiné vrkoč útlý (\"Vertigo angustior\"). Oblast je v překryvu s evropsky významnou lokalitou slatinná louka u Roudničky soustavy Natura 2000. Lokalita je důležitým biocentrem v okolní zemědělské a hustě osídlené krajině a zároveň hojně vyhledávanou odpočinkovou zónou pro obyvatele jižních předměstí Hradce Králové. \nPřírodní památka Roudnička a Datlík se nalézá na jižním okraji Hradce Králové mezi místními částmi Nový Hradec Králové a Roudnička v nadmořské výšce 240 – 250 m n. m. Zasahuje do katastrálních území Roudnička, Kluky a Třebeš . Přírodní památka byla vyhlášena roku 1988 a dnes má výměru 29,66 ha s ochranným pásmem 8,15 ha. Na západě je ohraničena silnicí na hrázi rybníka Roudnička, na východě končí hrází rybníka Cikán a zahrnuje rybníky Roudnička a Datlík, přilehlé rákosiny, slatinné a bezkolencové louky, porosty ostřic a mokřadní olšiny. Území je obklopeno intenzivně obhospodařovanými poli, dále obytnou zástavbou a na východě na něj navazuje rozsáhlý komplex královéhradeckých Městských lesů. Přírodní památka se překrývá s evropsky významnou lokalitou Slatinná louka u Roudničky, chráněnou v rámci soustavy Natura 2000. Z geomorfologického hlediska je přírodní památka součástí soustavy Česká tabule, celku Východolabská tabule, okrsku Královéhradecká kotlina.\n\nRybníky Roudnička a Datlík byly vybudovány roku 1469 na pozemcích, které městu daroval král Jiří z Poděbrad. V 1. polovině 19. století byly oba rybníky zrušeny, obnoveny byly až v letech 1897 – 1898. O rok později byla v blízkosti rybníka Datlík postavena nová hájovna, sloužící svému účelu dodnes. Roku 1914 byly vybudovány sádky a třecí rybníčky pod hrází rybníka Datlík, které sloužily k odchovu vlastních násad a dnes postupně zarůstají. Okolní louky byly dříve pravidelně ručně koseny, postupně ale péče ustávala, až na konci minulého století obhospodařování zcela ustalo. Kosení bylo obnoveno až v roce 2006 na základě schváleného plánu péče. Chráněné území bylo vyhlášeno roku 1988 jako chráněný přírodní výtvor, později došlo k jeho převedení do kategorie přírodní památka. Kvůli parcelním nesrovnalostem bylo roku 2006 přehlášeno. V roce 2002 došlo k odbahnění rybníka Datlík, o tři roky později byl odbahněn rybník Roudnička. V současnosti na obou rybnících hospodaří společnost Městské lesy Hradec Králové a. s. a jsou využívány k polointenzivnímu chovu ryb, na Datlíku jsou navíc chovány polodivoké kachny. Obě tyto skutečnosti významnou měrou přispívají k eutrofizaci lokality.\n\nVětšina přírodní památky leží na nivních půdách, pro něž jsou podkladem písčité až hlinité holocénní říční naplaveniny. Na okrajích území nalezneme černice a gleje, případně kambizem na podloží tvořeném vápnitými jílovci až slínovci (svrchnokřídové sedimenty). \n\nLokalita patří do teplé klimatické oblasti (T2). Srážkový úhrn ve vegetačním období činí 350 – 400 mm, v zimě klesá na 200 – 300 mm. Průměrné teploty jsou v lednu -2 až -3 °C, v červenci 18 až 19 °C. Léta bývají dlouhá, teplá a suchá, zimy naopak krátké, mírně teplé a také suché.\n\nV oblasti slatinné louky mezi rybníky Roudnička a Datlík se vyskytuje vzácný druh měkkýše vrkoč útlý (\"Vertigo angustior\"), kterému se daří zejména ve zdejších porostech bultovitých ostřic.  Právě díky němu byla v této oblasti vyhlášena evropsky významná lokalita. Tento druh v současnosti mizí kvůli melioracím, regulacím toků a vysušování niv. Spolu s vrkočem se na lokalitě vyskytuje další ohrožený měkkýš – dvojzubka lužní (\"Perforatella bidentata\"). V obou rybnících nalezneme škebli rybničnou (\"Anodonta cygnea\"). Z řádu brouků zde nalezneme například vzácného krasce \"Poecilonota dives,\" tesaříka \"Axinopalpis gracilis\" nebo mandelinkovité brouky rodu \"Donacia\" a \"Plateumaris\" (rákosníčci)\".\" Hojně jsou zastoupeni motýli (62 druhů), např. extrémně vzácný zevarčík (\"Orthotaelia sparganella\") nebo srpokřídlec olšový (\"Drepana curvatula\"). Z dalších zajímavých bezobratlých ještě zmiňme teplomilnou stepní píďaličku řebříčkovou (\"Eupithecia millefoliata\"), nebo hedvábnici \"Hylaeus pectoralis\" z řádu blanokřídlí (tento druh se vyskytuje pouze na 18 lokalitách v ČR). Dříve se na lokalitě vyskytoval ohrožený rak říční (\"Astacus fluviatus\"), ovšem při posledním průzkumu roku 2014 nebyl zaznamenán. \n\nZdejší mokřady jsou domovem pro mnoho obojživelníků, například kriticky ohroženou blatnici skvrnitou (\"Pelobates fuscus)\", dále rosničku zelenou (\"Hyla arborea\"), ropuchu obecnou (\"Bufo bufo\"), ropuchu zelenou (\"Bufo viridis\"), skokana zeleného (\"Rana kl. esculenta\") a čolka horského (\"Ichthyosaura alpestris\"). V rybníce Roudnička a jeho přítoku se rozmnožuje chráněná ryba piskoř pruhovaný (\"Misgurnus fossilis\"). Z ptáků zde hnízdí moták pochop (\"Circus aeruginosus\"), potápka roháč (\"Podiceps cristatus\") a potápka malá (\"Tachybaptus ruficollis\"). Na tahu se zde pravidelně zastavuje kormorán velký (\"Phalacrocorax carbo\"), lžičák pestrý (\"Anas clypeata\"), kopřivka obecná (\"Anas strepera\"), čírka obecná (\"Anas crecca\"), moták pilich (\"Circus cyaneus\"), volavka bílá (\"Egretta alba\"), pisík obecný (\"Actitis hypoleucos\"), za potravou pravidelně zaletuje ledňáček říční (\"Alcedo atthis\"). V letech 2002 a 2003 ve zdejších rákosinách hnízdil bukač velký (\"Botaurus stellaris\"). Na mokřadních loukách byla zaznamenána ještěrka živorodá (\"Zootoca vivipara\") a užovka obojková (\"Natrix natrix\"), nad oběma rybníky byli ultrazvukem detekováni netopýr vodní (\"Myotis daubentonii\") a netopýr rezavý (\"Nyctalus noctula\"). \n\nNejvětší část (30 % rozlohy) z přírodní památky Roudnička a Datlík zabírají rákosiny eutrofních stojatých vod (biotop M 1.1 podle Katalogu biotopů ČR), rozšířené v litorálu obou rybníků. Kromě rákosu obecného (\"Phragmites australis)\" zde rostou různé orobince (rod \"Typha\") a místy zblochan vodní (\"Glyceria maxima\"). Rákos má tendenci se šířit do přilehlých nekosených ploch. Rákosiny obecně jsou ohroženy hlavně odvodňováním, dlouhodobým udržováním vysoké vodní hladiny či plošným vyhrnováním rybníků. Dalším významným biotopem (15 % rozlohy) v přírodní památce je vegetace vysokých ostřic (M 1.7) v přechodových zónách mezi rákosinami a vlhkými loukami. Roste zde například ostřice odchylná (\"Carex appropinquata\") a ostřice vyvýšená (\"Carex elata\"), obě vytvářejí kompaktní vyvýšené trsy, tzv. bulty. Pro tyto porosty je důležité zachování stávajícího vodního režimu a udržování sečí a odstraňováním biomasy. Významnou část území (15 % rozlohy) tvoří kontinentální zaplavované louky (T 1.7), zvané též bezkolencové louky podle zdejší dominanty, bezkolence modrého (\"Molinia caerulea\"). V těchto porostech nalezneme ohroženou orchidej prstnatec májový (\"Dactylorhiza majalis\"), vzácné druhy česnek hranatý (\"Allium angulosum\") a ostřice Davallova (\"Carex davalliana\"), dále zde roste čertkus luční (\"Succisa pratensis\"), srpice barvířská (\"Serratula tinctoria\"), olešník kmínolistý (\"Selinum carvifolia\"). Koncem léta na posečených loukách nalezneme ocún jesenní (\"Colchicum autumnale\"). Tento biotop opět ohrožuje změna vodního režimu, pro jeho další existenci je také nutná pravidelná seč a odstranění biomasy alespoň jednou ročně, nejlépe na přelomu května a června. Dalším významným biotopem jsou údolní jasanovo-olšové luhy (L 2.2) s vyvinutým jarním aspektem zahrnujícím bleduli jarní (\"Leucojum vernum\"), sasanku hajní (\"Anemone nemorosa\"), křivatec žlutý (\"Gagea lutea\"), plicník tmavý (\"Pulmonaria obscura\"), upolín nejvyšší (\"Trollius altissimus\"). Zde je problémem zejména šíření invazivní netýkavky žláznaté (\"Impatiens glandulifera\"). Další invazivní rostlina, expandující na území přírodní památky je křídlatka japonská (\"Reynoutria japonica\") na hrázi rybníka Datlík. Makrofytní vegetace v litorálu obou rybníků je bohužel potlačena v důsledku polointenzivního chovu ryb, zachována zůstala pouze v plůdkových rybníčcích, kde roste např. bublinatka jižní (\"Utricularia australis\"), okřehek trojbrázdý (\"Lemna trisulca\") nebo růžkatec ponořený (\"Ceratophyllum demersum\").\n\nPřírodní památka Roudnička a Datlík byla poprvé vyhlášena roku 1988 (tehdy ještě v kategorii chráněný přírodní výtvor) a spadá do kategorie IUCN č. IV – řízená rezervace. Cílem managementu je zejména „zabezpečit a udržovat stanovištní podmínky, nezbytné pro ochranu význačných druhů, skupin druhů, biotických společenstev nebo hmotných přírodních jevů, které vyžadují specifickou lidskou manipulaci pro zajištění optimální péče“, dále umožnění vědeckého výzkumu a osvěta veřejnosti. Část lučních porostů je dnes spásána ovcemi, část je pravidelně kosena (s odvozem biomasy), některá místa jsou občas přepásána koňmi. V oblasti bezkolencových porostů je prováděno střídavé kosení malých ploch. Křídlatka japonská (\"Reynoutria japonica\") na hrázi rybníka Datlík je odstraňována mechanicky i chemicky. Plánováno je odstranění monokultur topolu kanadského (\"Populus x canadensis\") a smrku ztepilého (\"Picea abies\"), v minulosti vysázených do luk. V rámci hospodaření na obou rybnících je výlov povolen jednou ročně v období od poloviny srpna do poloviny října. Je zde zakázáno hnojení a používání chemických látek, přikrmování je omezeno roční dávkou 2000 kg/ha. Z rybí obsádky by měly být vyloučeny býložravé ryby (hlavně nepůvodní amur bílý (\"Ctenopharyngodon idella\") a tolstolobik bílý \"(Hypophthalmichthys molitrix\")), obsádka by zároveň neměla překročit 1000 kg/ha. Toto vše je nutné pro zachování „alespoň průměrné biodiverzity“ rybníků. Odhadované náklady na ochranu a management lokality za období platnosti současného plánu péče (2015 až 2024) činí 913 000 Kč. \n\nLokalita je dobře dostupná z centra Hradce Králové autobusovou linkou č. 16 . Po hrázi rybníka Roudnička vede červená turistická stezka z Hradce Králové do Vysoké nad Labem. Na opačném konci přírodní památky, v oblasti hráze rybníka Cikán je možné využít žlutou turistickou stezku ve směru Koliba. Po hrázi rybníka Datlík a pak jižním okrajem východní části chráněného území vedou souběžně Vodnická stezka pro děti a Planetární stezka, začínající u blízké hvězdárny a planetária na Novém Hradci Králové . Návštěvu lokality lze spojit s koupí čerstvé ryby v hájovně na břehu Datlíka, kde je otevřeno každý čtvrtek od 14:00 do 18:00. \n"}
{"id": "26411", "url": "https://cs.wikipedia.org/wiki?curid=26411", "title": "Lípy u křížku", "text": "Lípy u křížku\n\nLípy u křížku jsou památné stromy u města Mirošov jihovýchodně od Rokycan. Dvě lípy malolisté (\"Tilia cordata\") rostou okolo křížku na jihu města při silnici do Příkosic v nadmořské výšce 450 m. Obvod jejich kmenů je 233 a 243 cm, koruny stromů končí ve výšce 23  m (měření 1998). Chráněny jsou od roku 1998 pro svůj vzrůst, estetickou hodnotu, jako krajinná dominanta a součást památky.\n\n"}
{"id": "26412", "url": "https://cs.wikipedia.org/wiki?curid=26412", "title": "Lípa na Purku", "text": "Lípa na Purku\n\nLípa na Purku je památný strom ve městě Mirošov jihovýchodně od Rokycan. Lípa malolistá (\"Tilia cordata\") roste u kaple při cestě k rybníku na severovýchodním okraji města v nadmořské výšce 436 m. Obvod jejího kmene měří 225 cm a koruna stromu dosahuje do výšky 17 m (měření 1984). Chráněna je od roku 1985 jako krajinná dominanta a součást památkově chráného tvrziště, které je pozůstatkem tvrze Dvorec ze čtrnáctého století.\n\n\n"}
{"id": "26413", "url": "https://cs.wikipedia.org/wiki?curid=26413", "title": "Mirošovský topol", "text": "Mirošovský topol\n\nMirošovský topol byl památný strom u města Mirošov jihovýchodně od Rokycan. Topol černý (\"Populus nigra\") rostl v nadmořské výšce 445 m u benzinové pumpy při silnici spojující Mirošov a Hrádek. Obvod jeho kmene měřil 515 cm a koruna stromu dosahovala do výšky 29 m (měření 1998). Chráněn byl od roku 1985 pro svůj vzrůst a jako krajinná dominanta. Strom zahynul v roce 2005; právní ochrana byla následně zrušena roku 2006.\n\n\n"}
{"id": "26420", "url": "https://cs.wikipedia.org/wiki?curid=26420", "title": "KISS", "text": "KISS\n\nKISS je zkratka anglického výrazu \"Keep It Simple, Stupid!\" (tj. „Zachovej to jednoduché, hlupáku!“, příp. \"Nekomplikuj to, blbe!\"). Je to obecný návrhový vzor aplikovatelný na návrh řešení v nejrůznějších odvětvích.\n\nPrincip KISS uvádí, že většina systémů pracuje nejlépe, pokud je udržována spíše jednodušší nežli komplexnější, takže jednoduchost by proto měla být hlavním cílem v návrhu a zbytečné komplexitě je doporučeno se vyhýbat.\n\nVývojáři by pak měli myslet na to, že budou zaplaceni pouze za to, co měli udělat, ne za to, co udělali navíc.\n\nTento princip poprvé vyslovil americký systémový inženýr a letecký inovátor Kelly Johnson (1910–1990), který se snažil navrhovat letadla tak jednoduchá, aby je byl schopný opravit každý mechanik se standardní sadou nářadí na jakémkoliv letišti na bitevním poli. Princip KISS se potom rozšířil do dalších odvětví.\n\nZkratka se používala už v projektu Apollo v 60. letech; existuje (a hlavně v mimopočítačových kontextech se používá) i řada alternativních vysvětlení vyhýbajících se urážce.\n\nPodoba zkratky je zároveň slovní hříčkou – slovo \"kiss\" totiž v angličtině znamená také \"polibek\".\n\nZákladní problém dnešních programátorů je přílišná snaha o zesložiťování řešení.\n\nTypicky, když dostane vývojář problém k řešení, rozdělí ho na malé kousky, u kterých si myslí, že jim rozumí, a pak se snaží problém nakódovat. 8 až 9 z 10 programátorů si ovšem nerozloží problém na dost malé nebo dostatečně pochopitelné kousky. Z toho vznikají velmi komplexní implementace i těch nejjednodušších problémů a tzv. „špagetový kód“, který je v OOP (objektově orientovaném programování) reprezentován třídami s tisíci a více řádky a metodami se stovkami a více řádky.\n\nNejlepší algoritmy na světě jsou ty, které mají nejméně řádků a každý jim jednoduše rozumí.\n\nOdpůrci jednoduchého řešení tvrdí: „KISS zní jako nasadit si zaslepující brýle, vypnout mozek a stát se cvičenou opicí. Zní to jako odstranit vše zajímavé okolo hraní si s myšlenkami, které jsou větší, než nějaké další nudné komerční stránky.“ Praxe ovšem ukazuje, že tvorba jednoduchého řešení se (kromě potřeby seberealizace některých jedinců) vyplácí snad ve všech směrech.\n\n\n\n\n\nJak je z ukázky kódu (jazyk Java) níže vidět, metoda secti sčítá dvě čísla zadaná v parametrech a tato čísla „zaloguje“. Chyba číslo jedna je skutečnost, že by se metoda měla vždy jmenovat podle toho, co přesně dělá. V této ukázce jméno metody ovšem avizuje pouze polovinu funkčnosti. Hlavní chybou v této ukázce je její skutečná funkcionalita. Princip KISS hovoří o navrhování co nejjednodušších metod, přičemž každá metoda by měla dělat vždy pouze jednu věc. V této ukázce ovšem dělá věci dvě – sčítá a loguje. Vhodnou úpravou by bylo vytvoření samostatné metody pro logování, čímž by se návrh zjednodušil, zpřehlednil a především by novou metodu na logování bylo možné znovu použít i jinde, volat ji z dalších metod (reusability), čímž by se předešlo už důvodům pro vznik zbytečných duplicit. Další vážnou chybou je fakt, že funkce \"zaloguje\" sečtení dvou čísel ještě před tím, než se tak skutečně stane. Pokud z jakéhokoliv důvodu nepodaří čísla sečíst (např. proto, že jsou jednotlivé sčítance moc velké a dojde k přetečení součtu) je zalogovaná hodnota nepravdivá.\n\n\n"}
{"id": "26421", "url": "https://cs.wikipedia.org/wiki?curid=26421", "title": "Kyselina peroxosírová", "text": "Kyselina peroxosírová\n\nKyselina peroxosírová je jednou ze dvou peroxokyselin síry. V pevném stavu je to nestálá bezbarvá krystalická látka, která se teplem nebo působením vzdušné vlhkosti snadno rozkládá. Její nestálý vodný roztok se nazývá kyselina Caroova.\n\nČistou kyselinu peroxosírovou připravíme rozpouštěním oxidu sírového v peroxidu vodíku\n\nnebo reakcí kyseliny chlorsulfonové s koncentrovaným peroxidem vodíku\n\nnebo z kyseliny peroxodisírové působením vody\n\nVodný roztok kyseliny peroxosírové (kyselina Caroova) se připravuje v laboratoři bezprostředně před použitím smícháním kyseliny sírové s peroxidem vodíku\n\nreakce je silně exotermní, proto je nezbytná vysoká opatrnost.\n\nKyselina peroxosírová ve své molekule obsahuje jednu peroxoskupinu –O—O–. Uspořádání vazeb atomu síry ke kyslíkovým atomům si zachovává stejnou tetraedrickou symetrii, jako má aniont kyseliny sírové SO, tzn. úhel mezi vazbami O—S—O činí přibližně 109,5°.\n\nS kyselinou chlorsulfonovou reaguje za vzniku kyseliny peroxodisírové\n\nKyselina peroxosírová patří mezi velmi silné kyseliny a současně je velmi silným oxidačním činidlem, stejně jako její soli. V laboratoři se používá zejména její kyselá draselná sůl, hydrogenperoxosíran draselný, KHSO, který je průmyslově vyráběn a dodáván jako trojný komplex s hydrogensíranem draselným (kyselým síranem draselným) a normálním síranem draselným 2KHSO·KHSO·KSO pod obchodním názvem „Oxon“.\n\nS vodou je neomezeně mísitelná, ale jak kyselina samotná, tak její soli, se postupně ve vodném roztoku rozkládají za vzniku peroxidu vodíku, např.\n\ncož je podstatou jejího oxidačního účinku.\n\nOrganické thioethery oxiduje dvoustupňově nejprve na sulfoxidy\n\n(R a R označuje dva stejné nebo různé alkylové radikály) a při nadbytku oxidačního činidla až na sulfony\n\nPodobně lze oxidovat působením tohoto činidla terciární aminy na aminoxidy\n\nkde R značí tři stejné nebo různé alkylové radikály.\n\nV laboratoři i v průmyslu se používá jako oxidační činidlo. Při přípravě plastických hmot polymerací se soli kyseliny peroxosírové (amonné, sodné, draselné) používají jako iniciační činidla. Dále se kyselina užívá jako dezinfekční (např. při údržbě plaveckých bazénů, ale i k čištění zubních protéz) či bělicí činidlo (např. v papírenském průmyslu pro odstranění ligninu z celulózy) a pro odstraňování zápachů. Používá se též při likvidaci kyanidů, zejména v kalech odpadajících při extrakci zlata z rud.\n\nKyselina peroxosírová má silně leptající účinky, proto při práci s ní je nutno používat ochranné prostředky a zabránit jejímu kontaktu s lidským tělem. Při kontaktu s hořlavými látkami může způsobit i jejich samovznícení.\n\nKyselinu peroxosírovou objevil německý chemik Heinrich Caro na konci 19. stol.\n\nTato kyselina se též objevila v divadelní hře Lijavec, kde fiktivní spoluautor hry Jára Cimrman považoval vzorec HSO za dobrý vtip, který musí pobavit každého chemika.\n\n"}
{"id": "26422", "url": "https://cs.wikipedia.org/wiki?curid=26422", "title": "Kyselina uhličitá", "text": "Kyselina uhličitá\n\nKyselina uhličitá je slabá, nestálá kyselina, existující jen ve formě svého málo koncentrovaného vodného roztoku. S kationty tvoří dva typy obvykle stabilních solí – uhličitany a hydrogenuhličitany.\n\nPřipravuje se zaváděním oxidu uhličitého do vody, který se přitom z malé části slučuje s vodou na kyselinu uhličitou:\n\nTato reakce je vratná a její rovnováha se dá snadno ovlivnit teplotou (s rostoucí teplotou klesá tvorba kyseliny uhličité), nebo parciálním tlakem oxidu uhličitého nad roztokem (při otevření láhve s vodou sycenou oxidem uhličitým se kyselina rozkládá a plynný oxid uhličitý v bublinkách uniká). Poslední teoretické výpočty však ukázaly, že za absolutní nepřítomnosti molekul vody jsou samostatné molekuly HCO velmi stabilní, s poločasem rozpadu přibližně 180 000 let.\n\nV přírodě je kyselina uhličitá stálou složkou dešťových srážek a přírodní vody všeobecně. Je příčinou vzniku přechodné tvrdosti vody tím, že rozpouští uhličitanové minerály obsahující vápník a hořčík; stejný mechanismus je i podstatou vzniku krasových útvarů ve vápencových horninách. Vyšší obsah oxidu uhličitého a tím i kyseliny uhličité mají některé minerální vody. V živočišných organismech je významným meziproduktem v procesech výměny oxidu uhličitého mezi buňkami a krví.\n\nKyselina uhličitá je velmi slabá dvojsytná kyselina, která se jen částečně disociuje do prvního a ještě méně do druhého stupně:\n\nTvoří dva typy solí \"uhličitany\" a \"hydrogenuhličitany\" (starší název \"kyselé uhličitany\"). Stálé hydrogenuhličitany tvoří pouze alkalické kovy a amoniak. Hydrogenuhličitany kovů alkalických zemin existují jen ve vodných roztocích a jsou podstatou přechodné tvrdosti vody; zahřátím roztoku k bodu varu se rozkládají, např.:\n\nVšechny uhličitany jsou iontové sloučeniny.\n\nMezi významné uhličitany a hydrogenuhličitany patří zejména:\n\n\nNěkteré uhličitany jsou také známé minerály:\n\n\nRoztok oxidu uhličitého a kyseliny uhličité ve vodě je pod názvy \"sodová voda\", \"sodovka\" nebo \"sifon\" podstatou součástí perlivých nápojů v potravinářství. Podzemní voda s obsahem nejméně 1 g rozpuštěného oxidu uhličitého v 1 litru je \"uhličitá minerální voda\", tj. \"kyselka\".\n"}
{"id": "26423", "url": "https://cs.wikipedia.org/wiki?curid=26423", "title": "Oktonion", "text": "Oktonion\n\nV matematice se pojmem oktoniony označuje neasociativní rozšíření kvaternionů. Tvoří osmidimenzionální algebru nad reálnými čísly, nejstarší známý příklad neasociativního okruhu.\n\nOktoniony tvoří poslední, a tudíž nejobecnější typ tzv. normovaných algeber s dělením (též nazývané Hurwitzovy algebry). Je velmi překvapivé, že existují právě jen čtyři takové algebry: Reálná čísla, komplexní čísla, kvaterniony a \"oktoniony\". Principiální rozdíl mezi vektorovými prostory a Hurwitzovými algebrami spočívá právě v operaci dělení: zatímco u vektorů operaci dělení dvou vektorů \"vůbec nezavádíme\" (neexistuje), u normovaných algeber s dělením (vzájemně jednoznačná a invertibilní) operace dělení existuje. Hurwitzovy algebry však existují jen ve čtyřech výlučných dimenzích: 1, 2, 4, 8. Dimenze 8 má tedy určité unikátní vlastnosti, dané unikátními vlastnostmi oktonionů. Zatímco reálná čísla, komplexní čísla a kvaterniony mají těsný vztah k regulárním Lieovým grupám typu A, B, C, D, oktoniony mají těsný vztah k tzv. výlučným Lieovým grupám typu G2, F4, E6, E7, E8. Řada teoretických fyziků proto oprávněně usuzuje též na hlubokou roli oktonionů ve fyzice, zejména částicové.\nZřejmě kvůli neasociativnosti, která je zdánlivě „nefyzikální“, jsou oktoniony dosud méně známé i používané než kvaterniony.\n\nMírou narušení komutativního a asociativního zákona jsou u oktonionů veličiny zvané komutátor a asociátor.\n\nOktoniony byly popsány v roce 1843 Johnem T. Gravesem, nezávisle na něm je publikoval i Arthur Cayley v roce 1845. Proto jsou někdy nazývány Cayleyova čísla.\n\nNa oktoniony lze nahlížet jako na osmice reálných čísel, pro které je však – na rozdíl od vektorů – definována vzájemně jednoznačná a invertibilní operace dělení. Každý oktonion je lineární kombinací \"jednotek\", kterými jsou 1, \"i\", \"j\", \"k\", \"l\", \"li\", \"lj\", \"lk\". Oktonion \"x\" se dá tedy zapsat ve tvaru\nkde \"x\" jsou reálná čísla.\n\nOktoniony se sčítají tak, že se sečtou odpovídající složky (tak jako u komplexních čísel či u kvaternionů), násobí se podle následující tabulky.\n\nNásobení oktonionů není ani komutativní:\nani asociativní:\n"}
{"id": "26424", "url": "https://cs.wikipedia.org/wiki?curid=26424", "title": "Písek", "text": "Písek\n\nSlovo písek má několik významů:\n\n\n\n\n\n"}
{"id": "26430", "url": "https://cs.wikipedia.org/wiki?curid=26430", "title": "Festival spisovatelů Praha", "text": "Festival spisovatelů Praha\n\nFestival spisovatelů Praha je literárně-kulturní festival, který se koná v Praze. V rámci autorských čtení se na festivalu každoročně přestavuje řada mezinárodních i domácích spisovatelů. Autorská čtení jsou doprovázena diskuzemi a dalším programem, jako jsou například křty knih, divadelní představení nebo filmové projekce.\n\nNadační fond Festivalu spisovatelů Praha také udílí ceny: výroční Cenu za svobodu projevu, Cenu rytíř kultury za filantropii a literární soutěž pro studenty středních škol Cenu Waltera Sernera. \n\nV roce 2017 byl FSP nominován v žebříčku The Top 36 Global Festivals společností FlightNetwork.\n\nPočátky Festivalu se datují už do roku 1980, kdy se ve spolupráci s časopisem „Index on Censorship“ v londýnském Keats House předčítala díla autorů ze střední a východní Evropy. U zrodu těchto čtení stál Michael March, jeho dnešní prezident, který se v roce 1991 rozhodl uspořádat v Praze přehlídku literatury českých autorů, kteří stáli v opozici proti komunistickému režimu. Ve Valdštejnském paláci tak na téma „Svatební přípravy na venkově: Rozvod politiky a kultury“ diskutovali například Josef Škvorecký, Ludvík Vaculík, Ivan Klíma, Eva Kantůrková, či Jiří Stránský. Původně festival probíhal jako součást Mezinárodního knižního veletrhu, v roce 1996 se však osamostatnil a o rok později se proměnil v kulturní nadaci.\n\nFestival spisovatelů Praha se během svého vývoje stal mezinárodně uznávanou kulturně-společenskou událostí, v roce 2005 se konal ve Vídni a v roce 2013 v Pittsburghu. Každoročně se zde představí řada světových literátů. V minulosti to byli například John Banville, Lawrence Ferlinghetti, Salman Rushdie, Irvine Welsh, William Styron či Nadine Gordimerová.\n\nHlavním posláním festivalu je propagovat českou i světovou literaturu, představovat českému publiku známé i méně známé literáty, básníky a spisovatele ze zahraničí (včetně laureátů Nobelových cen). Diskusní fóra jsou místem ke konfrontaci světových otázek s myšlením českým. Jsou podstatným vkladem k demokratizaci myšlení občanské společnosti. Festival dlouhodobě podporuje hlavní město Praha.\n\n\nProgram se skládá z odpoledních debat, večerních autorských čtení a doprovodných akci, jako jsou autogramiády ve spřízněných knihkupectvích, koncerty či filmové projekce. Dění na festivalu je simultánně tlumočeno do češtiny a angličtiny a živě přenášeno také na domovské stránky festivalu nebo přes iVysílání.\n\nFestival spisovatelů Praha se koná každoročně v druhé polovině roku. Organizuje festivaly prezentující Prahu a Českou republiku, je ve spojení s podobně zaměřenými partnerskými organizacemi. Směřuje své aktivity také ke studentům.\nDlouhodobě spolupracuje s posluchači Karlovy univerzity, Masarykovy univerzity a Vyšší odborné školy publicistiky v Praze.\n\nSpravuje také stránky literarni.cz, na nichž uveřejňuje materiál z domácí i světové literární scény. Řada textů z této stránky je pak využívána pro potřeby FSP.\n\nPod záštitou Nadačního fondu také probíhá digitalizace rozsáhlého Archivu Festivalu Spisovatelů Praha, který je dostupný online.\n\nCenu Spirose Vergose za Svobodu projevu předává mezinárodní Festival spisovatelů Praha pravidelně od roku 2008. Soškou \"Zrození jezerní panny\" od akademického sochaře Olbrama Zoubka odměňuje autory, kteří se svou tvorbou a občanským postojem aktivně zasazují o prosazování a dodržování lidských práv a demokratických principů ve společnosti. Cena je pojmenována na paměť řeckého básníka, diplomata a ředitele mezinárodního Festivalu spisovatelů Praha Spirose Vergose.\n\nSpiros Vergos se narodil v Athénách. Společensky se začal angažovat už v mládí – ještě jako středoškolák byl odsouzen za účast při studentských demonstracích a po puči v roce 1967 byl nucen odejít do exilu. Po návratu do Řecka se aktivně podílel na demokratizaci řeckých médií. Působil v diplomatických službách i jako tiskový poradce pro NATO. Vydal soubor esejů a tři sbírky poesie, z nichž do češtiny byl přiložen výbor „Kořeny v čase“.\n\nCenu Spirose Vergose za Svobodu projevu získala jako první v roce 2008 ruská básnířka Natalja Gorbaněvská, jedna z osmi statečných lidí, kteří v osmašedesátém roce na moskevském Rudém náměstí otevřeně protestovali proti okupaci Československa.\n\nDruhým oceněným byl v roce 2009 syrský básník Adonis, který s osobitou poetikou proměnil pohled na arabskou historii i současnost. Autor, jehož hlas a myšlenky přetavují tradici i historii v nevšední a neotřelý zážitek a otevírají nové cesty psaní, myšlení i životu arabského společenství.\n\nV roce 2010 získal cenu americký spisovatel Peter Matthiessen, který začal aktivně bojovat proti porušování lidských práv v padesátých letech. Ve svém filozofickém postoji, který do značné míry ovlivnilo i zen buddhistické smýšlení, zkoumá roli člověka a společnosti ve vztahu k prostředí, v němž žije. Pojilo jej rovněž přátelství s Janem Masarykem, se kterým se v New Yorku osobně setkal.\n\nZa rok 2011 cenu obdržel irácký básník Saadi Yousef, který vystupoval proti Saddámově režimu.\n\nV roce 2012 cenu obdržel španělský spisovatel José Goytisolo.\n\nZa rok 2013 cenu obdržel německý spisovatel Günter Grass.\n\nVýroční cena Nadačního fondu FSP pro studenty středních škol mladší jedenadvaceti let, pořádaná ve spolupráci s Městskou knihovnou v Praze a spřátelenými nakladatelstvími, které škole vítězného studenta věnují tituly ze své produkce.\n\nVítěznou povídku vybírá odborná porota složená z významných českých autorů a literárních znalců. Text je veřejně publikován a ohodnocen finanční odměnou a věcnými cenami.\n\nCena nese od roku 2007 jméno Karlovarského rodáka Waltera Sernera, světáka, hochštaplera a provokatéra, aktéra curyšského Kabaretu Voltaire a spolutvůrce myšlenkového hnutí dada.\n\nEdice SVĚTOVÍ BÁSNÍCI V PRAZE\n\n\n\nV roce 2019 festival sklidil kritiku ze strany lidskoprávních aktivistů a části veřejnosti za účast australské spisovatelky Germaine Greerové, kterým vadili její transfobní výroky na adresu trans žen, kdy v rozhovoru pro BBC prohlásila, že „transgender ženy nejsou ženy“, nebo její kontroverzní názory na znásilnění či ženskou obřízku. Proti tomu se festival na svém facebookovém profilu ohradil: „(…) To, že dáváme prostor jinému názoru neznamená, že se Festival spisovatelů Praha s tímto názorem ztotožňuje. Naopak dává veřejnosti možnost vyjádřit mu svůj protichůdný názor. Musíme spolu mluvit.“ Dle vyjádření organizace Trans*parent však pořadatelé tím, že jí dávají veřejný prostor prezentovat své výroky pouze „posilují ve společnosti nenávist vůči trans ženám, které jsou už tak často terčem útoků“.\n\n"}
{"id": "26431", "url": "https://cs.wikipedia.org/wiki?curid=26431", "title": "Územní jednotka", "text": "Územní jednotka\n\nÚzemní jednotka je právní pojem označující celek nějakého území, který má něco společného.\n\nMůže ale nemusí mít právní subjektivitu. Územní jednotka suverénních zemí je stanovena zákonem.\n\nVětšina územních jednotek je stanovena zákon č. 36/1960 Sb., o územním členění státu, ve znění pozdějších předpisů.\n\nV ČR existují tyto územní jednotky:\n\nNa rozdíl od správního obvodu, který je pouhou hranicí územní působnosti správního úřadu, je územní jednotka celkem, např. několika obcí. \"Malé okresy\" tedy územní jednotkou nejsou, nýbrž se jedná o pouhé správní obvody městských úřadů s rozšířenou působností.\n\n"}
{"id": "26433", "url": "https://cs.wikipedia.org/wiki?curid=26433", "title": "Generál", "text": "Generál\n\nGenerál je vojenská hodnost, která je v mnoha státech v hierarchii armády hodností nejvyšší. U některých dalších národů existuje (existovala) ještě vyšší hodnost maršál, někdy je však spíše čestná, bez nějakých dalších pravomocí. Hodnost generál je používána pozemními a některými vzdušnými ozbrojenými silami, v některých státech se objevuje i u policejních a dalších státních hierarchizovaných složek. V námořních ozbrojených silách je obvykle jejím ekvivalentem hodnost admirála. Ve většině armád slovo generál neoznačuje jednu konkrétní hodnost, ale soubor tzv. generálských hodností. Výjimečně však může označovat něco jiného, např. funkci vrchního velitele. Generál také může znamenat pouze obecně významného vojenského velitele, zejména pokud působil samostatně a jde o starověkou nebo středověkou osobnost.\n\nOznačení generál se používá i pro označení generálních představených některých centralizovaných církevních řádů, tedy osob v čele těchto řádů. Takovými funkcemi jsou například generální představený Tovaryšstva Ježíšova, generál dominikánského řádu či rector major salesiánů.\n\nArmáda České republiky zná celkem 4 generálské hodnosti (s insigniemi o 1-4 hvězdách), které jsou zde seřazeny od nejnižší po nejvyšší (v závorce jsou uvedeny jejich ekvivalenty v americké a britské armádě).\n\n\nV Česku generály navrhuje vláda a jmenuje prezident (vrchní velitel).\n\nV americké a britské armádě existují ještě specifické vyšší hodnosti (Five-star General, taktéž General of the Army; Field Marshal)\n\nVe francouzských ozbrojených silách se generálové jmenují dle velikosti jednotek, kterým by teoreticky měli velet: \"Général de Brigade\" (brigádní generál), \"Général de Division\" (divizní generál), \"Général de Corps d'Armée\" (sborový generál), \"Général d'Armée\" (armádní generál). Tito generálové mají insignie se 2-5 hvězdami. Neexistuje insignie s šesti hvězdami, ale existuje čistě čestná sedmihvězdičková pro hodnost \"Maréchal de France\" (maršál Francie).\n\nVe Švýcarsku se pod označením generál skrývá vrchní velitel armády, tato funkce navíc existuje jen v případě války. Přibližným ekvivalentem hodnosti generál je plukovník.\n\n\n"}
{"id": "26437", "url": "https://cs.wikipedia.org/wiki?curid=26437", "title": "Arnoltice", "text": "Arnoltice\n\nArnoltice () je obec v severočeském pohraničí, v okrese Děčín, přibližně osm kilometrů severovýchodně od města Děčín a čtyři kilometry od státní hranice. Žije v ní obyvatel.\n\nObec má poštu, mateřskou školu, kostel, hřbitov, restauraci a obchod. V obci je řada rekreačních objektů včetně v současnosti nevyužívaného koupaliště. Spojení s Děčínem zajišťuje pravidelná autobusová linka. Obec leží v nadmořské výšce 343 m uprostřed unikátní krajiny Českosaského Švýcarska s typickými pískovcovými skalními masivy, kaňony a převážně jehličnatými lesy.\n\nPrvní písemná zmínka o obci pochází z roku 1352.\n\nDne 2. dubna 1924 se zde narodil německý hudební skladatel, aranžér, dirigent a hudebník Willi Papert († 23. února 1980 v Ravensburgu).\n\n"}
{"id": "26439", "url": "https://cs.wikipedia.org/wiki?curid=26439", "title": "Varník", "text": "Varník\n\nVarník nebo též termosifon je dutá plochá vestavba skříňového parního kotle nebo plamence, která zvětšuje jeho přímou výhřevnou plochu. \n\nVarníky v plamenci mají obvykle tvar válce nebo kužele, a procházejí napříč plamencem. Bylo jich obvykle vestavěno více.\n\nVarník má přibližně trojúhelníkový tvar, jednou stranou je zasazen do stropu topeniště skříňového kotle a jeho dolní roh je připojen ke kotli trubkou ústící pod pecní trubkovnicí. Protože se jedná o plochou vestavbu, uvnitř níž je voda pod vysokým tlakem, je zpevněn rozpěrkami podobně, jako skříňový kotel. Trubka, spojující varník s kotlem, slouží k cirkulaci vody. Voda přiteče trubkou, je ohřáta ve varníku a jeho horní částí spolu s vyvinutou párou vytéká nad strop topeniště. \n\nVarníky zvyšovaly přímou výhřevnou plochu kotlů až o několik metrů čtverečních a zlepšovaly cirkulaci vody kotlem. Protože ale jejich montáž byla náročná (vyžadovala kvalitní sváření) , byly osazovány do kotlů lokomotiv až na samém konci parní éry, zhruba v polovině 20. století. Do kotle byl vestavěn obvykle jeden, jen v několika pokusných lokomotivách (například lokomotiva 242 A1) byly vestavovány dva.\n\nTrubka varníku spolu s varnými trubkami obvykle sloužila jako jeden z nosných prvků šamotové klenby.\n"}
{"id": "26453", "url": "https://cs.wikipedia.org/wiki?curid=26453", "title": "Lineární kombinace", "text": "Lineární kombinace\n\nV matematice se pojmem lineární kombinace označuje jeden z nejzákladnějších konceptů studovaných lineární algebrou. Jedná se v jistém smyslu o zobecnění pojmu násobení a sčítání pro čísla. Pomocí pojmu lineární kombinace se definují další důležité objekty lineární algebry jako je lineární obal, lineární nezávislost a podobně.\n\nUvažujme vektorový prostor formula_1 nad tělesem formula_2. Dále nechť formula_3 je nějaký vektor a formula_4 je soubor formula_5 vektorů z prostoru formula_1. Pak říkáme, že vektor formula_7 je lineární kombinací (angl. \"linear combination\") vektorů formula_4, právě když existuje formula_5-tice čísel z tělesa formula_10 taková, že lze vektor formula_7 vyjádřit ve tvaru sumy\n\nNěkdy se hovoří obecně o lineární kombinaci vektorů formula_4, aniž bychom specifikovali vektor formula_7 či určili konkrétní hodnoty koeficientů formula_15. V takovém případě se zajímáme pouze o výrazy tvaru \n\nČíslům formula_17 ze vztahů výše říkáme koeficienty lineární kombinace. Jsou-li všechny koeficienty formula_17 nulové, tj. formula_19, je lineární kombinace označována jako triviální. Takováto lineární kombinace je bez ohledu na hodnotu vektorů formula_4 vždy rovna nulovému vektoru. Je-li alespoň jeden z koeficientů formula_21, pak říkáme, že lineární kombinace je netriviální.\n\nLineární kombinace vektorů je patrně nejsnáze nahlédnutelná v případě Euklidova prostoru, tj. prostoru uspořádaných \"n\"-tic reálných (potažmo komplexních) čísel. Pro jednoduchost vezměme dvourozměrný prostor formula_22 nad reálným tělesem. Jeho prvky jsou tedy uspořádané dvojice reálných čísel s operacemi definovanými následujícím způsobem\n\nPrvky tohoto prostoru si tedy lze představovat jako šipky vedoucí z počátku soustavy souřadnic. Sčítání vektorů ve smyslu vyznačeném výše totiž odpovídá skládání šipek. To lze vidět z následujícího příkladu, viz obrázek. Mějme dva vektory, které si barevně odlišíme, aby byl zřejmý jejich vztah k obrázku\nNa obrázku je též černou šipkou vyznačena výslednice těchto dvou vektorů, chápeme-li je jako šipky. Souřadnice této nové šipky přitom vyhovují vztahům pro sčítání dvou vektorů uvedeným v obecnosti výše, když položíme formula_25. Sice\n\nVíce o vztahu šipek v rovině a dvojic čísel se lze dozvědět v oddíle Fyzikální vektory článku Vektorový prostor. Nyní, když vidíme vztah dvojic reálných čísel coby vektorů a šipek, ukažme si jednoduchou lineární kombinaci. Konkrétně zvolme formula_27 a formula_28, viz Definice. Máme tedy vektor formula_29, jehož hodnota je\nNa obrázku je tento vektor vynesen zelenou barvou a jsou zde pro názornost šedě vyneseny i vektory formula_31 a formula_32, jejichž sečtením zelený vektor vzniká.\n\nMůžeme si též představit jednoduchou fyzikální situaci, kdy na těleso působí v jednom bodě několik sil různých velikostí a směrů. Jejich součet, výslednice sil, udává výsledný efekt působení všech sil dohromady. Výslednice uvedených sil je tedy jejich jednoduchá lineární kombinace, kdy jsou všechny koeficienty rovny jedničce. Když bychom uvažovali dvě síly, jejichž vektory by byly formula_33 a formula_34 z předchozího příkladu, tak výslednice sil bude odpovídat černé šipce na obrázku.\n\nV předchozí sekci jsme si ukázali, jak lze \"n\"-tice čísel graficky zobrazovat, explicitně jsme si to ukázali pro \"n\"=2. Nyní se podívejme na uspořádané trojice čísel. Mějme zadaný vektor formula_7 a množinu dvou vektorů formula_36, jejichž explicitní tvar je\nPtáme se, zda lze vektor formula_7 vyjádřit jako lineární kombinaci vektorů formula_33 a formula_34. Lineární kombinace těchto vektorů s obecnými koeficienty formula_41 a formula_42 vypadá následovně\nkde jsme využili toho, jak je definován součet dvou vektorů a jejich číselný násobek. Aby byla daná lineární kombinace rovná pro nějaké hodnoty koeficientů vektoru formula_7, tak musí platit\nodkud je ihned patrné, že formula_28. Když tento vztah dosadíme do prvního řádku výše uvedené rovnosti, tak máme formula_47, když ho dosadíme do třetího řádku, tak formula_48, což není v souladu s rovností v prvním řádku. Zjistili jsme tak, že vektor formula_7 \"nelze\" vyjádřit jako lineární kombinaci vektorů formula_33 a formula_34. Pokud ale vektor formula_34 nahradíme vektorem\ndostaneme rovnost\njejímž řešením je formula_48 a formula_28. Dokázali jsme tak rovnost\n\nV oddíle Geometrická interpretace a v předchozím příkladě jsme viděli vytváření lineárních kombinací aritmetických vektorů. Množiny tohoto druhu vektorů, \"n\"-tic čísel, jsou patrně nejčastějšími příklady vektorových prostorů. Vektorové prostory jsou ale mnohem rozmanitější, můžeme například uvažovat vektorový prostor všech spojitých funkcí reálné proměnné. \n\nMějme například funkci\nPředpis této funkce lze zřejmě rozepsat jako formula_59. Tuto funkci tak můžeme chápat jako lineární kombinaci funkcí formula_60 s koeficienty formula_61. Tutéž funkci ale můžeme současně chápat i jako lineární kombinaci funkcí formula_62 s koeficienty formula_63, nebo dokonce jako lineární kombinaci funkcí\npokud funkce reálné proměnné chápeme jako funkce dvou reálných proměnných, v nichž se druhá proměnná nevyskytuje. Pro posledně jmenované funkce pak dostáváme koeficienty lineární kombinace formula_65, neboť po zpětném dosazení dostáváme rovnost\nkde jsme využili známého vzorce formula_67. Vidíme tedy, že rozklad vektoru do lineární kombinace není jednoznačný, pokud nespecifikujeme, jaké vektory se mají v lineární kombinaci vyskytovat.\n\nSpeciálními případy spojitých funkcí jsou polynomy. Polynomem je například i funkce formula_68 z předchozího příkladu. Viděli jsme, že lze tuto funkci vyjádřit jako lineární kombinaci mnoha jiných funkcí. Ptejme se nyní, zda lze tuto funkci napsat jako lineární kombinaci následujících tří polynomů a pokud ano, pokusme se nalézt dané koeficienty:\nZačněme svůj postup tím, že si napíšeme obecný tvar lineární kombinace, do které dosadíme naše polynomy formula_70:\nPrávě jsme si koeficienty shlukli ke stejným mocninám proměnné formula_72. Chtěli bychom vědět, zda výraz výše může být pro nějaké hodnoty koeficientů roven výrazu\nMáme tedy rovnost dvou funkcí závislých na proměnné formula_72:\nProtože se mají rovnat dvě funkce závislé na proměnné formula_72, musí být rovnost splněna pro všechny hodnoty proměnné a tedy musejí čísla před každou mocninou proměnné být v obou výrazech rovna. Dostáváme tak soustavu rovnic\nVyjádřeme si z poslední rovnice formula_78 a dosaďme do zbylých dvou. Dostaneme tak\nOpět si z druhé rovnice vyjádřeme formula_80 a dosaďme do první rovnice. Ta se následně redukuje do tvaru\nPo zpětném podosazování tedy dostáváme\nVýsledek nikterak pohledný, leč správný. Pro funkci formula_68 jsme tak nalezli koeficienty jejího rozkladu do polynomů formula_70.\n\nV předchozím příkladu jsme narazili na soustavu lineárních rovnic. Podívejme se nyní na soustavy takovýchto rovnic z trochu jiného úhlu. Uvažujme nyní konkrétně následující soustavu \nTuto soustavu lze přepsat do kompaktnějšího tvaru tím, že se přeneseme do vektorového prostoru formula_86 a zavedeme vektory\nNení těžké vidět, že lze pak výše uvedenou soustavu zapsat jako rovnost, kde na levé straně vystupuje lineární kombinace vektorů formula_88:\nNyní tedy v roli koeficientů lineární kombinace vystupují proměnné formula_90, jejichž hodnoty chceme nalézt. Úlohu najít řešení soustavy lineárních rovnic jsme tak převedli na úlohu, kdy máme tři zadané vektory formula_88 a chceme najít takové jejich lineární kombinace, které budou rovny čtvrtému zadanému vektoru, vektoru formula_92. V našem případě jsou navíc vektory formula_88 lineárně nezávislé. Můžeme se na ně tedy dívat jako na bázi jistého trojrozměrného podprostoru v formula_86. Na naši úlohu lze poté nahlížet i tak, že hledáme souřadnice vektoru formula_92 v bázi tvořené právě vektory formula_88. Pokud formula_92 neleží v jimi generovaném podprostoru, tak výše uvedená soustava rovnic nemá řešení, to ale není náš případ.\n\nPro úplnost, výše uvedenou vektorovou rovnici můžeme dále převézt na ještě kompaktnější tvar, naskládáme-li vektory formula_88 do matice. Označme si tuto matici formula_99. Navíc si ještě definujme vektor formula_7 jako sloupeček neznámých proměnných, pak\nS takto zavedenou maticí můžeme výše uvedenou soustavu rovnic vyjádřit ve tvaru\nkde se uplatňuje násobení matice formula_99 a vektoru formula_7.\n\nNěkdy je lineární kombinace pojem moc obecný a zavádějí se zajímavé podpřípady, konkrétně \"afinní\" a \"konvexní kombinace\". Afinní kombinace se uplatňují při popisu lineárních variet, konvexní kombinace při popisu konvexních podmnožin vektorových prostorů.\n\nNechť formula_1 je vektorový prostor nad tělesem formula_2, formula_107 množina formula_5 vektorů z formula_1 a formula_110 formula_5-tice čísel z tělesa. Pak lineární kombinaci formula_112 nazýváme afinní kombinace, právě když je součet jejích koeficientů roven jedné, neboli\n\nPodobně jako pro klasické lineární kombinace se i pro afinní kombinace definuje afinní obal.\n\nNechť formula_1 je vektorový prostor nad tělesem formula_2, formula_107 množina formula_5 vektorů z formula_1 a formula_110 formula_5-tice čísel z tělesa. Pak lineární kombinaci formula_112 nazýváme konvexní kombinace, právě když je součet jejích koeficientů roven jedné a přitom jsou všechny koeficienty nezáporné, neboli\n\nPodobně jako pro lineární a afinní kombinace se i pro konvexní kombinace definuje konvexní obal.\n\n\n"}
{"id": "26466", "url": "https://cs.wikipedia.org/wiki?curid=26466", "title": "Mea culpa", "text": "Mea culpa\n\nMea culpa ( ) je latinská fráze z úkonu kajícnosti, který tvoří součást mešního řádu římského ritu a v němž člověk uznává své nedokonalosti a hříchy před Bohem. S poukazem na tento úkon kajícnosti se spojení užívá i v běžném hovoru jako přiznání vlastního chybného postoje či postupu v nějaké věci. \n\n\n"}
{"id": "26471", "url": "https://cs.wikipedia.org/wiki?curid=26471", "title": "Veveří (hrad)", "text": "Veveří (hrad)\n\nOd roku 1964 je hrad chráněn jako kulturní památka. V současnosti je ve vlastnictví státu (správu zajišťuje Národní památkový ústav) a je přístupný veřejnosti.\n\nHrad Veveří byl podle pověsti založen kolem roku 1059 moravským údělným knížetem Konrádem I. Brněnským; první písemný doklad o Veveří je z roku 1213, kdy byl jeho správcem Štěpán, pravděpodobný předek pánů z Pernštejna. Původní pozdně románský a raně gotický hrad zabral úzkou část ostrohu. Přemysl Otakar II. zde s oblibou umisťoval své politické odpůrce, z nichž nejznámější byl komorník Beneš, bratr Miloty z Dědic. Roku 1311 byl hrad zastaven Janovi z Vartenberka a po svém návratu z Itálie roku 1334 usiloval moravský markrabě, pozdější český král Karel o jeho navrácení. Jeho bratr markrabě Jan Jindřich hrad rozšiřoval a dále opevňoval a užíval ho jako zemskou pevnost i jako pokladnici. Za husitských válek byla na hradě posádka vévody Albrechta Habsburského a Veveří bylo proto roku 1424 obléháno, ovšem bez úspěchu. Za česko-uherských válek hrad držel těšínský kníže Přemek, který byl příznivcem českého krále Jiřího z Kunštátu a Poděbrad, avšak hrad byl roku 1468 dobyt vojskem Matyáše Korvína. Na konci 15. století hrad získal Václav z Ludanic a po něm se střídali další majitelé.\n\nV roce 1645, kdy došlo k obléhání Brna švédskými vojsky, byl obležen i nedaleký hrad Veveří, který - stejně jako Brno - náporu útočníků odolal, třebaže panství bylo vojsky generála Lennarta Torstenssona vydrancováno. V roce 1707 získali veverské panství Sinzendorfové, kteří hrad upravili barokně. Z těchto úprav pochází i fresková výzdoba jídelny, zobrazující hrad a jeho okolí v polovině 18. století. Roku 1741 byl hrad dobyt a vypleněn pruskými vojsky. Roku 1804 prodal hrad i s panstvím kníže Prosper ze Sinzendorfu průmyslníkovi Vilému Mundymu, který ho spojil se sousedním tišnovským panstvím a vytvořil tak v brněnském zázemí rozsáhlé dominium. Roku 1830 koupil hrad od Mundyho dědice Jana syn sesazeného švédského krále Gustava IV. Adolfa Gustav Vasa, který zamýšlel na předhradí vystavět rodovou hrobku. Již roku 1844 se panství dostalo do rukou vídeňského podnikatele řeckého původu Georga Simona von Sina. V letech 1856-81 patřilo panství jeho vnučce Heleně Ypsilanti, z jejíž iniciativy došlo po roce 1870 k výrazným úpravám hradního okolí a na jižní stráni hradního ochozu vznikl rozsáhlý anglický park se dvěma (po roce 1945 zdevastovanými) skleníky.\n\nRoku 1881 se stal majitelem Mořic svobodný pán Hirsch-Gereuth, židovský filantrop a obchodník. Baron Hirsch část roku skutečně pobýval na Veveří, a proto velkým nákladem opravil střechy většiny budov, zavedl telefon a vyměnil dřevěný vodovod za kovový. Nechal však zbourat kapli hradu. Po jeho smrti zdědil Veveří příbuzný jeho manželky, anglický baron Mořic Arnold de Forest-Bischofsheim. Roku 1908 zde strávili část své svatební cesty tehdejší ministr obchodu Spojeného království Winston Churchill a jeho manželka Clementine. Churchill sám navštívil barona de Forest, svého přítele z mládí, na hradě Veveří již dvakrát předtím.\n\nV souvislosti s první československou pozemkovou reformou roku 1921 měla být většina pozemků zdejšího panství zestátněna, proti čemuž se však postavil poslední šlechtický majitel hradu a panství Veveří, baron Mořic Arnold de Forest, a téměř šest let vedl spor s Československou republikou o majetek. Roku 1925 nakonec souhlasil s prodejem a s nabídnutou kupní cenou, načež hrad s téměř celým panstvím přešel do vlastnictví státu. Hrad i s pozemky byl převzat státním velkostatkem v Rosicích u Brna, který se později transformoval ve Správu státních lesů. Hrad byl poté zpřístupněn veřejnosti a stal se velice oblíbeným turistickým cílem. V červnu 1928 navštívil hrad Veveří i prezident Tomáš Garrigue Masaryk a objevily se plány na využití hradu jakožto prezidentské rezidence na Moravě, z nichž nakonec sešlo. V součinnosti s památkovým úřadem probíhaly v dalších letech rekonstrukční a památkové práce, které pokračovaly i za nacistické okupace.\n\nV letech 1942–1945 byl ale hrad zabaven pro potřeby wehrmachtu a SS. V té době vznikl v okolí hradu rozsáhlý výcvikový prostor. Koncem druhé světové války zasáhly hrad boje při osvobozování Brna. Tehdy byly poškozeny střechy, fasády i nedaleký kostelík Nanebevzetí Panny Marie na Předhradí. Průchod armád vedl také ke zničení či ztrátě velké části hradního mobiliáře. Již v letech 1947 a 1948 byly opraveny alespoň střechy a ztracený mobiliář doplněn ze sbírek státního zámku Konopiště a hradu Křivoklát. Hrad byl poté nakrátko opět zpřístupněn, ale počátkem 50. let byl velmi necitlivě upraven pro potřeby Lesnického učiliště, které zde sídlilo přes 20 let. V letech 1953-1954 přesídlila do objektu Správa lesního hospodářství v Rosicích a její závodní škola práce. Pro jejich potřeby byly opět zcela necitlivě upraveny interiéry na obytné místnosti a učebny. V letech 1972-1999 byl objekt ve správě Vysokého učení technického v Brně, což však nevedlo k zlepšení jeho stavu.\n\nPo roce 1972 vznikl projekt přestavby hradu na mezinárodní studentské a kongresové centrum. Z přestavby byly nakonec realizovány pouze první etapy, při nichž byly položeny nový vodovod a kanalizace. Bylo také neodborně provedeno tzv. statické zajištění pomocí betonových injektáží a nástřiků, které vedly k těžkému poškození hradu. Tyto neodborné úpravy přerušila až Sametová revoluce roku 1989. Poté byl hrad ale téměř ponechán svému osudu.\n\nOd roku 1999 je hrad Veveří ve správě Národního památkového ústavu v Brně, který zde od té doby provádí postupnou rekonstrukci celého značně zdevastovaného areálu. Hrad byl po dlouhé době znovu trvale otevřen pro veřejnost v létě 2002.\n\nV minulosti byl hrad správním střediskem \"veverského panství\" (později \"veversko-říčanského\" panství) a taktéž patřil do katastrálního území obce Veverské Bítýšky. 1. ledna 1957 však byl na základě rozhodnutí krajského národního výboru připojen spolu s rozsáhlým územím v okolí Brněnské přehrady k Brnu a začleněn do městského obvodu Brno VII. Hrad s okolím zprvu tvořil samostatné katastrální území \"Veverská Bítýška I\", které bylo po připojení Bystrce k Brnu v roce 1960 administrativně podřízeno bystrckému MNV. Celá tato změna hranice Brna byla prosazena u tehdejšího KNV tehdejší brněnskou radnicí, aniž by s tím souhlasily dotčené obce, Veverskou Bítýšku nevyjímaje. Při radikální katastrální reformě Brna provedené ve druhé polovině 60. let byl pak hrad s téměř celým katastrem Veverská Bítýška I přičleněn ke katastrálnímu území Bystrc.\n\n\n\n"}
{"id": "26474", "url": "https://cs.wikipedia.org/wiki?curid=26474", "title": "Matěj Forman", "text": "Matěj Forman\n\nMatěj Forman (* 23. srpna 1964 Praha) je český výtvarník a divadelník.\n\nNarodil se jako jedno z dvojčat Věře Křesadlové a Miloši Formanovi. Vystudoval VŠ UMPRUM – filmovou a televizní grafiku. Věnuje se divadlu, působí jako ilustrátor knih a příležitostný filmový herec, také jako pořadatel výtvarně zaměřených workshopů.\n\nV roce 1984 spolu s bratrem loutkohercem Petrem a Milanem Formanem (se kterým nejsou v příbuzenském vztahu) začali pravidelně vystupovat jako divadelní spolek „Forman a Herodes“; dodnes vzpomínané jsou tzv. „Divadelní poutě“, které byly pořádány na Střeleckém ostrově v letech 1985–1989.\n\nJako „Divadlo bratří Formanů“ (založené r. 1991) nastudovali, mimo jiné, představení „Barokní opera“ – inspirované českou lidovou zpěvohrou z 18. století „O komínku hravě zedníky vystavěném“ – a to v Divadle v Řeznické (v premiéře 21. 6. 1992). Představení bylo televizně zpracováno v dokumentu Miroslava Janka.\n\nV roce 1994 uvedli další z lidových komedií „Sedlák, čert a bába“; o dva roky později, spolu s rodinou Váňovou, v čele s Evou Holubovou, uvedli v Divadle U hasičů „Prodanou nevěstu“.\n\nDo let 1996-7 se datují počátky spolupráce Divadla bratří Formanů se slavným francouzským divadlem: Voliérou Dromesco, vznikl mezinárodní projekt „Bouda“ (La Baraque).\n\nJeště před rokem 2000 se bratři Formanové, spolu s kolektivem „mořských nomádů“ pustili do přestavby skutečné nákladní lodi v loď divadelní, pokřtěnou na loď TAJEMSTVÍ. Souběžně s prací na lodi vzniklo představení „Nachové plachty“, inspirované novoromantickou novelou Alexandra Grina. O realizaci celého projektu podává svědectví stejnojmenný poetický dokument Miroslava Janka.\n\nVýznamným počinem tohoto divadelního seskupení je realizace představení „Kráska a zvíře“, uváděné na scéně Národního divadla, za které Matěj získal Cenu Alfréda Radoka v kategorii scénografie.\n\nDne 9.4.2005 měla na scéně loutkového Divadla Minor premiéru hra „Klapzubova jedenáctka“.\nMatěj Forman se dále podílí i na scénografii a výtvarném zpracování inscenací loutkářského spolku ANPU.\n\nZ knižní tvorby ilustrační M. F. jmenujme publikace z nakladatelství Meander:\n\n\nDále:\n\n„Polívkař z Boudy“, autorky Bely Schenkové (nakladatelství Garamond)\n\nZ dalších pozoruhodných Matějových ilustračních počinů to pak je „Slabikář“ autora Radka Malého a Hany Mikulenkové (nakladatelství Prodos)\n\nNejnověji (na podzim 2005) ilustroval také tituly Jiřího Stránského: „Perlorodky“ a Vráti Brabence: „Všude je střed světa“ (obojí vydané taktéž nakl. Meander)).\n\n\n\n\n\n"}
{"id": "26475", "url": "https://cs.wikipedia.org/wiki?curid=26475", "title": "Veveří", "text": "Veveří\n\nVeveří může být:\n\n\n\n\n"}
{"id": "26476", "url": "https://cs.wikipedia.org/wiki?curid=26476", "title": "Peškův dub", "text": "Peškův dub\n\nPeškův dub je památný strom u vesnice Těně východně od Rokycan. Přibližně třistaletý dub letní (\"Quercus robur\") roste na rozcestí silnice na Zaječov a cesty k lesu, v nadmořské výšce 522 m. Podle pověsti jsou pod ním zakopáni padlí švédští vojáci z třicetileté války. Okolo dubu je nízký dřevěný plůtek, v současnosti vyvrácený. Spodní větve jsou ořezané, jejich jednotlivé dutiny zastřešené. Obvod kmene dubu měří 467 cm a koruna stromu dosahuje do výšky 16 m (měření 1975). Dub je chráněn od roku 1985 pro svůj vzrůst.\n\nV bezprostřední blízkosti dubu vedla zaniklá železniční trať z Mirošova do Zbirohu.\n\n\n"}
{"id": "26477", "url": "https://cs.wikipedia.org/wiki?curid=26477", "title": "Toxicita", "text": "Toxicita\n\nToxicita je vlastnost chemických sloučenin spočívající ve vyvolání otravy osob nebo zvířat, které látku požily, vdechly nebo vstřebaly kůží.\n\nV zásadě všechny chemické sloučeniny mohou být při užití příliš velkého množství toxické. Například i požití velkého množství vody může rozvrátit homeostázu a způsobit člověku smrt. Rovněž prakticky všechny syntetické léky jsou ve větším množství toxické, přičemž čím jsou účinnější, tím jsou toxičtější.\n\nAby bylo možno toxicitu měřit a srovnávat, byla zavedena stupnice označovaná zkratkou LD (z anglického \"lethal dose\" – smrtná dávka). Nejčastěji se lze setkat s variantou LD, tzn. označení dávky, po které uhynulo 50 ze 100 laboratorních potkanů, kterým byla látka podána různými způsoby (především orálně). Někdy se používá i varianta LD pro úhyn 90 %.\nJinou stupnicí, užívanou pro plynné sloučeniny, je smrtná koncentrace ve vdechovaném vzduchu, ve zkratce LC.\nToxicita je buď akutní (po jednorázové aplikaci), nebo chronická (po opakované aplikaci).\nPři udávání hodnot LD je nutno zároveň s dávkou na kg a koncentrací zkoumané sloučeniny uvést i způsob aplikace, např. perorální (ústy), perkutánní (kůží), inhalační (vdechováním), parenterální (mimostřevní, např. nitrožilní, nitrosvalový, podkožní), rektální (konečníkový), dále uvést druh zvířete, jeho pohlaví, stáří a dobu pozorování zvířete po aplikaci. U chronické toxicity je krom uvedených údajů nutné uvádět i intervaly aplikací a dobu celého pokusu.\n\nZde se využívá několik stupnic dle organizmu, na který má látka působit. Nejčastěji se látky dělí dle působení na člověka a na včely. V případě toxicity pro člověka jsou na obalech používaných látek uváděny symboly GHS:\n\n\nZ nejznámějších jedů: arsenik má LD = 20 mg/kg hmotnosti těla, kyanovodík\nmá LD = 1,5 mg/kg a LD THC = 1259 mg/kg.\n\n"}
{"id": "26478", "url": "https://cs.wikipedia.org/wiki?curid=26478", "title": "Farská lípa", "text": "Farská lípa\n\nFarská lípa je památný strom ve vsi Strašice východně od Rokycan. Lípa velkolistá (\"Tilia platyphyllos\") roste u čp. 1, na návrší nedaleko gotického kostela sv. Vavřince v nadmořské výšce 529 m. Obvod kmene stromu měří 416 cm a koruna dosahuje do výšky 20 m (měření 1984). V současnosti je strom obklopen křovím a malými stromky, pro které není celý vidět. Lípa byla chráněna je od roku 1985 pro svůj vzrůst, jako krajinná dominanta a součást památky, v květnu 2016 byla ochrana stromu zrušena.\n\n"}
{"id": "26479", "url": "https://cs.wikipedia.org/wiki?curid=26479", "title": "Krausův dub", "text": "Krausův dub\n\nKrausův dub byl památný strom u vsi Přívětice jižně od Radnic. Přibližně čtyřistaletý dub letní (\"Quercus robur\") rostl přímo na břehu malého rybníčku v nadmořské výšce 420 m, poblíž silnice do Radnic na severozápadním okraji vsi nedaleko kostela sv. Martina. Kmen, který byl u paty dutý a byl domovem pro vosy i sršně, měl obvod\n585 cm a koruna stromu dosahovala do výšky 18 m (v roce 1984 byl změřen obvod 533 cm a výška 19 m). Chráněn byl od roku 1985 pro svůj vzrůst a jako krajinná dominanta, byl také nejsilnějším dubem Rokycanska.\n\nStrom padl 30. srpna 2006 při větším větru. Padající strom se vyhnul blízkému objektu vodárny, ale větvemi zachytil a přetrhl přívod elektrického proudu. Strom byl podle K. Ferschmanna oslaben dřevokaznými houbami a hnědou hnilobou.\n\n"}
{"id": "26480", "url": "https://cs.wikipedia.org/wiki?curid=26480", "title": "Dub na rozcestí", "text": "Dub na rozcestí\n\nDub na rozcestí je památný strom u obce Březina severně od Rokycan. Dub zimní (\"Quercus petraea\") roste na rozcestí v lukách, severozápadně pod vsí v nadmořské výšce 452 m. Obvod jeho kmene měří 436 cm (měření 2005) a koruna stromu dosahuje do výšky 17 m (měření 1984). Chráněn je od roku 1985 pro svůj vzrůst a jako krajinná dominanta.\n\n"}
{"id": "26481", "url": "https://cs.wikipedia.org/wiki?curid=26481", "title": "Audiatur et altera pars", "text": "Audiatur et altera pars\n\nAudiatur et altera pars (latinsky: \"Budiž slyšena i druhá strana\") nebo zřídka též \"audi alteram partem\" (latinsky: \"Vyslechni druhou stranu\") je právní zásada, která znamená, že v soudním řízení nikdo nesmí být odsouzen bez slyšení, v němž má možnost odpovědět na vznesenou obžalobu: obviněnému má být při zjišťování viny poskytnuto právo konfrontovat svědky vypovídající proti němu a prověřit důkazy předložené žalující stranou.\n\nZásada v této formulaci pochází z římského práva a je základním principem většiny právních systémů. \nVýslovně se na ni odvolal například Mezinárodní soudní dvůr v případu zkoušek jaderných zbraní ve vztahu k nepřítomnosti Francie při rozsudku (Nuclear Tests, 1974 I.C.J. 265.)\n\nPodobná zásada platí i v žurnalismu – v článcích, reportážích, zprávách, které se týkají nějakého sporu mezi dvěma stranami se novinář snaží získat a zahrnout stanovisko zástupců obou stran.\n"}
{"id": "26483", "url": "https://cs.wikipedia.org/wiki?curid=26483", "title": "Klabava", "text": "Klabava\n\nNázev Klabava má více míst:\n\n"}
{"id": "26484", "url": "https://cs.wikipedia.org/wiki?curid=26484", "title": "Jed", "text": "Jed\n\nV biologii se jako jed označuje látka, která může způsobit poruchy funkce organismů, obvykle chemickou reakcí nebo jinou aktivitou na molekulární úrovni, dostane-li se tato látka do organismu v dostatečném množství.\n\nV oblasti práva (a při označování nebezpečných chemikálií) se jako „jedy“ označují vysoce toxické nebo toxické látky; méně toxické látky se označují jako „zdraví škodlivé“, „dráždivé“ nebo jsou bez označení. \"Podrobnější informace najdete v části Jedy z pohledu práva.\"\n\nV medicíně (zejména veterinární) a v zoologii se jedy (obecně) často rozlišují od toxinů a (ještě specifičtěji) hmyzích/hadích ad. jedů. Toxiny jsou jedy produkované určitou biologickou funkcí v přírodě. Hmyzí a další podobné jedy jsou toxiny vstřikované žihadlem, jedovými zuby apod. do živého organismu, kdežto ostatní jedy jsou zde obecně definovány jako látky, které jsou pohlcovány kůží nebo sliznicí.\n\nNěkteré jedy jsou označovány také jako toxiny, obvykle jde o látky produkované v přírodě, například bakteriální bílkoviny, které způsobují tetanus nebo botulismus. Rozlišování mezi těmito dvěma termíny není však pozorováno vždy, a to ani mezi vědci.\n\nPojmy „toxický“ a „jedovatý“ jsou synonymní.\n\nV chemii a fyzice se jako „jed“ označuje látka, která blokuje nebo inhibuje reakci, kupříkladu svou vazbou na katalyzátor – viz např. neutronovou otravu.\n\nParacelsus, otec toxikologie, kdysi napsal: \"„Všechno je jed, ve všem je jed. Záleží pouze na dávce.“\" Pojem „jed“ se často kolokviálně používá k označení jakékoli škodlivé látky, zvláště žíravin, karcinogenů, mutagenů, teratogenů a škodlivých polutantů, a ke zveličování nebezpečnosti chemikálií. Právní definice „jedu“ je však přísnější. Otrava z lékařského pohledu může být způsobena i látkami, které z právního pohledu nepatří mezi jedy.\n\nPrvní jedy se objevily kolem roku 4500 př. n. l. a objevují se dodnes. Nejčastěji jako zbraně a někdy i jako léky. Jedy byly objeveny ve starověku, byl používán primitivními kmeny a civilizacemi na lov k urychlení smrti kořisti nebo nepřátel. Jejich využití se stávalo stále dokonalejší a mnoho z těchto starověkých národů začalo kovat na jedy speciální zbraně a příslušenství. Později v historii, zvláště v době Římské říše patřil jed k běžnějším zbraním pro atentát. Již v roce 331 př. n. l. se staly běžným jevem otrávená jídla nebo nápoje. Používání jedů bylo pozorováno v každé společenské třídě, dokonce i šlechta je často používala k odstranění různých oponentů.\n\nV průběhu staletí, se zdokonalilo zjišťování jedů, a přebíjení jejich účinků protijedy, ale vznikaly stále nové a nové. V současnosti je použití jedu za účelem vraždy stále nižší, zvýšilo se však riziko náhodné otravy, jedy se vyskytují např. v pesticidech, dezinfekčních prostředcích, roztocích na čištění, ale stále se používá k lovu v odlehlých a rozvojových zemí. Jedovatí jsou i někteří živočichové, např. odranec pravý, většina štírů a v Jižní Americe existuje žába z čeledi kuňkovitých s tak prudkým jedem, že si do něj některé domorodé kmeny namáčejí hroty šípů a používají na lov.\n\nČastými jedy jsou rozpustné sloučeniny těžkých kovů (olovo, chrom, kadmium, antimon, baryum, thallium atd.), dále jedy vznikající jako produkt metabolismu bakterií (botulotoxin) a plísní aflatoxin či vytvářené zvířaty a rostlinami pro ochranu či k lovu (jed kobry indické, kurare, amanitiny) nebo některé radioaktivní prvky (polonium).\n\n\nK otravě může dojít požitím jedu, ale i kontaktem s kůží, jeho vdechnutím nebo přímým vniknutím do krve\n\nRostlina škumpa jedovatá je nebezpečná už jen dotykem, to znamená, že jedovaté látky, které tato rostlina produkuje, proniknou do kůže a způsobí otravu.\n\nNěkteré jedy jsou velmi důmyslné a dokážou zvýšit citlivost kůže na sluneční světlo, které potom může způsobit vážné popáleniny.\n\nTěžké kovy jsou obecně daleko více jedovaté, když se použijí ve formě rozpustných solí než v základní formě, například kovová rtuť prochází lidským trávícím ústrojím bez reakce a běžně se používá v plombách, avšak soli rtuti a inhalovaná rtuťová pára jsou velmi jedovaté.\n\nRychlost účinku jedu záleží na jeho složení, množství, ale i na fyziologii oběti. Některé jedy vyvolávají symptomy takřka okamžitě a jiné se projeví později. Účinek smrtelně jedovatých muchomůrek se může projevit až za 24 hodin. Symptomy oranžovočerveného pavučince (\"Cortinarius\") se mohou projevit až za dva týdny, což ztěžuje možnost okamžitého odhalení zdroje a druhu jedu. Tato houba obsahuje orellanin, který poškozuje ledviny.\n\nPodle skupenství se nejrychleji projevují účinky plynů (arsenovodík, kyanovodík, sulfan a oxid uhelnatý). Naopak nejpomaleji zpravidla účinkují jedy v pevném skupenství (ricin). Dalším důležitým faktorem je způsob vniknutí jedu do těla oběti.\n\nNěkteré jedy ovlivňují nervový systém a vyvolávají slabost až ochrnutí, jiné zasahují oběhový systém a srdce, jiné napadající ledviny, další naruší vlastnosti krve nebo zapříčiní vážné poškození kůže.\n\nJedovaté látky se rozdělují na mitotické jedy (jedy ovlivňující buněčné dělení), krevní jedy (ovlivňující krev) a nervové jedy (jedy ovlivňující nervové impulsy).\n\nNeurotoxiny působící na nervovou soustavu se projevují nejrůznějšími způsoby, blokují např. svalovou činnost. V takovém případě se otrávený živočich dusí, protože mu nefungují dýchací svaly, nebo jed působí na srdeční sval, což může vést až k zástavě srdce apod. Jedy působící na krev mohou způsobovat např. nadměrné srážení krve, nebo naopak srážení krve zabraňují.\n\nOtravu může způsoby také alkohol (etylalkohol, metylalkohol) v takovém případě se jedna o otravu alkoholem. Vzniká působením kvasinek, respektive kvašením z cukru. Smrtelná dávka etylalkoholu se u dospělého člověka pohybuje mezi 250 – 750 g, což odpovídá přibližně asi 600 – 1800 ml 40% alkoholu, pakliže se toto množství vypije během kratší doby než 30 minut. Toto množství odpovídá hladině alkoholu v organismu v rozmezí 3,5 – 5 promile.\n\nNěkteré jedy dráždí (atropin), jiné naopak uklidňují (morfium – mj. z máku). Zvířata ohrožují některé jedy pro člověka neškodné a naopak, protože jiné organizmy mohou reagovat na různé chemické látky (sloučeniny) rozličně. Např. jed kantharidin nacházející se v Puchýřníku lékařském je pro mnohé hmyzožravé živočichy neškodný. Někteří pak dokonce tento jed kumulují ve svém organismu. Jejich maso je pak jedovaté pro ostatní zvířata a člověka.\n\n\"Další informace o přírodních jedech najdete v článku Toxin.\"\n\nJedovatá může být téměř kterákoli část rostliny (list, stonek, kořen, plod, květ). Některé rostliny jsou jedovaté i na dotek (škumpa jedovatá, škumpa koželužná). Mezi jedovaté rostliny patří i bolehlav, narcis (cibule), sněženka (cibule) a celá řada dalších rostlin.\n\nMuchomůrka zelená (\"Amanita phalloides\") je pravděpodobně nejčastějším zdrojem otravy z všech hub v západních zemích. Jedna plodnice postačí k smrtelné otravě. Některé houby však vyvolají otravu, která nemusí nutně skončit smrtí. K této skupině patří mimo jiné také muchomůrka červená (\"Amanita muscaria\"), třepenitka svazčitá (\"Hypholoma fasciculare\") a mnohé další nebezpečné houby.\n\nMezi živočichy je množství obecně známých i méně známých skupin schopných produkce jedů.\n\nJedovatí hadi vstřikují jed prodlouženými zuby. Jed se tvoří v žláze nacházející se na patře. Zmije obecná (\"Vipera berus\") je jediný jedovatý had České republiky. Nejsilnější jed z hadů má zřejmě taipan. Mezi jedovaté hady patří také kobra indická, mamba černá \"(Dendroaspis polylepis)\" nebo bojga hnědá a další. Mořských hadů je asi pět set a všichni jsou jedovatí. Jsou známy pouze dva druhy jedovatých ještěrů (korovec jedovatý a korovec mexický). Na člověka nezaútočí, nejsou-li vyprovokováni. Varani komodští mají ve slinných žlázách jed, který snižuje srážlivost krve.\n\nJedovatí pavouci vstřikují jed do oběti svými chelicerami. Někteří pavouci dokážou prokousnost i lidskou kůži, ale jen relativně malé množství (asi kolem 30 druhů) dokáže člověku způsobit otravu nebo dokonce smrt. Zápřednice jedovatá je jeden z mála jedovatých pavouků v Česku. Jeho kousnutí působí velkou bolest, často je spojené s horečkou, pocity úzkosti a chvilkovým ochrnutím okolo místa pokousání. Následky kousnutí však většinou do 24 hodin samy odezní. Nejsilnější jed z pavouků má v České republice pavouk vodouch stříbřitý, je však malý a ke kontaktu s ním dochází zřídka. Mezi nejjedovatější pavouky na světě patří sklípkan \"Atrax robustus\", žijící v Austrálii. Nebezpečné mohou být též snovačky rodu \"Latrodectus\" či pavouci rodu \"Loxosceles\". Štíři mají nebezpečný ostrý zahnutý bodec na konci dlouhého ocasu. Některé druhy štírů mají jedovatější jed než ostatní. Je známo přes 2000 druhů štírů. Z toho má asi 100 silný jed, 25 způsobilo někdy smrt člověka a 5 je velice nebezpečných, zbytek má bodnutí srovnatelné s účinky komára nebo vosy.\n\nNa jedovatou rybu odrance šlápneme v tropických mořích. Jed také produkují medúzy nebo někteří mořští ježci. Velmi silný jed vzniká na kůži jihoamerických žab z čeledi Dendrobatidae, který jedním stříknutím je schopný usmrtit až 1500 lidí. Označení šípové žáby si vysloužily pralesničky batikové (\"Dendrobates auratus\") díky látce, kterou produkuje jejich kůže a z níž si domorodí indiáni vyráběli jed na šípy. Druhy které jsou chované v zajetí, však jed nemají prakticky žádný, protože v potravě, kterou přijímají chybějí složky, které jsou nutné pro jeho tvorbu.\n\nMezi mikroorganismy je mnoho zástupců schopných tvorby jedů (exotoxinů nebo endotoxinů). Konkrétním příkladem jsou sinice (produkující cyanotoxiny) nebo bakterie rodu \"Clostridium\"; právě některé druhy tohoto rodu produkují extrémně silné jedy – například botulotoxiny bakterií \"Clostridium botulinum\" nebo tetanospasmin produkovaný bakteriemi \"Clostridium tetani\" patří mezi nejprudší jedy vůbec.\n\nTermín „jed“ používá trestní zákoník v rámci vymezení skutkových podstat trestných činů \"Nedovolená výroba a jiné nakládání s omamnými a psychotropními látkami a s jedy\" (§ 283), \"Přechovávání omamné a psychotropní látky a jedu\" (§ 284) a \"Výroba a držení předmětu k nedovolené výrobě omamné a psychotropní látky a jedu\" (§ 286). V § 289, odst. 2 zákoník odkazuje na vládní nařízení, kterým se určuje, které látky se pro účely zákoníku považují za jedy.\n\nV současné době je účinné nařízení vlády č. 467/2009 Sb., které za jedy považuje látky uvedené v příloze nařízení č. 1, a dále také všechny směsi obsahující nejméně 7 % dané látky. Ve zmíněné příloze jsou uvedeny například kyanidy, strychnin, brom nebo fluorovodík. Chybí v ní naopak některé látky známé jako jedy, například oxid uhelnatý, methanol nebo mnohé bakteriální a rostlinné jedy.\n\nMimo trestní právo se jedy zabývá \"Zákon o chemických látkách a chemických směsích\" (350/2011 Sb.), který mimo jiné implementuje i předpisy Evropské unie pro tuto oblast. Termín „jed“ se však nikde v zákoně nepoužívá. V obdobném významu se pracuje s klasifikací nebezpečných látek jako látky zdravotně nepezpečné a nebezpečné pro životní prostředí: akutně toxické, toxické pro reprodukci, toxické pro specifické cílové orgány, karcinogenní a mutagenní (kromě dalších kategorií, které mohou být s nebezpečnými látkami spjaty).\n\nZákon vymezuje nakládání s nebezpečnými látkami a s přípravky obsahující tyto látky. Zákon stanovuje řadu dalších podmínek pro nakládání s nebezpečnými látkami, například označování obalů nebo vytváření pravidel pro pracoviště, kde se používají nebezpečné látky.\n\nJedy se tradičně označují symbolem lebky. Ve Spojených státech je tento symbol pomalu nahrazován symbolem zvaným „Mr. Yuk“, neboť symbol lebky zejména děti intuitivně spojovaly s piráty a chybně interpretovaly výstražný význam tohoto symbolu. Mr. Yuk je autorsky chráněn. Symbol lebky se zkříženými hnáty (\"Jolly Roger\") je volně užitelný.\n\n\n\n"}
{"id": "26485", "url": "https://cs.wikipedia.org/wiki?curid=26485", "title": "Klabavský dub", "text": "Klabavský dub\n\nKlabavský dub je památný strom v obci Klabava severozápadně od Rokycan. Přibližně dvěstěpadesátiletý dub letní (\"Quercus robur\") roste na zahradě čp. 53, v severozápadní části vsi ve směru na Dýšinu v nadmořské výšce 372 m. Obvod jeho kmene měří 325 cm a koruna stromu, která má odlomený vrchol kmene, dosahuje do výšky 20 m (měření 2005). Dub byl chráněn od roku 1985 pro svůj vzrůst a jako krajinná dominanta. Po úderu blesku sesazen vrchol, ochrana stromu byla zrušena v roce 2010.\n\n"}
{"id": "26487", "url": "https://cs.wikipedia.org/wiki?curid=26487", "title": "Lípa v Kovosvitu", "text": "Lípa v Kovosvitu\n\nLípa v Kovosvitu je památný strom u obce Holoubkov severovýchodně od Rokycan. Lípa malolistá (\"Tilia cordata\") roste východně od Holoubkovského rybníka nad areálem firmy Weiler na soukromém pozemku v nadmořské výšce 425 m. Obvod jejího kmene měří 320 cm a výška stromu dosahuje 20 m (měření 1985). Chráněna je od roku 1985 pro svůj vzrůst a jako krajinná dominanta.\n\n"}
{"id": "26488", "url": "https://cs.wikipedia.org/wiki?curid=26488", "title": "Toxikologie", "text": "Toxikologie\n\nToxikologie je multidisciplinární věda, stojící na pokraji několika oblastí, hlavně chemie a medicíny.\nZaměřuje se na zkoumání negativního vlivu chemických sloučenin na živé organismy. Je blízce příbuzná s farmakologií.\n\n\n\nPojednává o vztazích mezi chemickou látkou a jejím toxickým účinkem na živý organismus. Má tedy mnoho společného s obecnou farmakologií, protože rozdíl mezi toxickým a farmakologickým účinkem je v mnoha případech jen kvantitativní, tzn. že mechanismus toxického účinku chemické látky je totožný s jejím mechanismem farmakologickým. Jed a lék od sebe odlišuje pouze dávka, jak tvrdí už renesanční hermetik Paracelsus.\n\nAnalytická toxikologie je součástí chemické toxikologie. Jedná o analytickém průkazu a stanovení jedů.\nChemická toxikologie se zabývá chemickými aspekty jedů. Dělí se na analytickou toxikologii, syntézu jedů a biochemickou toxikologii jednající o osudu a metabolizmu jedů.\n\n\n"}
{"id": "26489", "url": "https://cs.wikipedia.org/wiki?curid=26489", "title": "Lípa v Drahoňově Újezdě", "text": "Lípa v Drahoňově Újezdě\n\nLípa v Drahoňově Újezdě je památný strom v obci Drahoňův Újezd severozápadně od Zbirohu. Lípa malolistá (\"Tilia cordata\") roste u farního kostela sv. Jakuba v nadmořské výšce 414 m. Podle pověsti byla zasazena na místo, kde se dříve popravovalo upálením. Obvod jejího kmene měří 590 cm (měření 1999). Chráněna je od roku 1999 pro svůj vzrůst, věk a historii.\n"}
{"id": "26491", "url": "https://cs.wikipedia.org/wiki?curid=26491", "title": "Buk na Čihadle", "text": "Buk na Čihadle\n\nBuk na Čihadle je památný strom u obce Osek severně od Rokycan. Buk lesní (\"Fagus sylvatica\") roste v lese Čihadlo severovýchodně od obce v nadmořské výšce 500 m. Obvod jeho kmene měří 510 cm a koruna stromu dosahuje do výšky 22 m (měření 1994). Buk je chráněn od roku 1995 pro svůj vzrůst a věk.\n\n"}
{"id": "26492", "url": "https://cs.wikipedia.org/wiki?curid=26492", "title": "Jilm vaz v Újezdě", "text": "Jilm vaz v Újezdě\n\nJilm vaz v Újezdě je památný strom v obci Újezd u Svatého Kříže západně od Radnic. Jilm vaz (\"Ulmus laevis\") roste v soukromé zahradě u čp. 37. Obvod jeho kmene měří 172 cm a výška stromu je 20 m (měření 2003). Jilm je chráněn od roku 2003 pro svůj vzrůst, dendrologickou hodnotu a jako krajinná dominanta.\n\n"}
{"id": "26493", "url": "https://cs.wikipedia.org/wiki?curid=26493", "title": "Smrtelná dávka", "text": "Smrtelná dávka\n\nSmrtelná dávka obecně označuje smrtící dávku látky nebo záření. Smrtná dávka nebo letální dávka ( '; '; zkratka: ) je míra toxicity látky. Hodnota LD označuje dávku, jejíž podání způsobí určenou smrtnost na vzorku jedinců určeného druhu.\n\nPři udávání smrtných dávek se užívá tohoto označení:\n\nkde:\n\nNapř.: LD100(inj.) - označuje injekčně podanou dávku, při které uhynuly všechny myši z testované skupiny.\n\nPokud podrobné informace nejsou uvedeny, byl test pravděpodobně proveden na krysách s orálním způsobem podání.\n\nMnohdy se udává i nejmenší pozorovaná smrtná dávka, která má zkratku \"LDLo\" (z angl. \"lethal dose low\"), udávající, při jaké nejmenší dávce látky uhynul alespoň jeden jedinec z testované skupiny.\n\nHodnota LD se udává v jednotkách hmotnosti látky vztažené na jednotku hmotnosti těla zvířete - nejběžněji mg/kg. V případě plynných látek se užívá hodnoty LC (\"Lethal concentration\" - smrtná koncentrace).\n\nLD50 nebo LD je v toxikologii označení pro dávku látky podané testovaným jedincům, která způsobí úhyn 50 % testovaných živočichů do 24 hodin od expozice. Udává se v mg/kg živé hmotnosti.\n\nNapř.: LD50 orálně, potkan: 400 mg/kg.\n\nAčkoliv se tento ukazatel používá velmi často a běžně například při porovnávání toxicity jedu hadů, má své zjevné slabiny. Jako laboratorní zvířata, na nichž se jedovatost zkouší, se nejčastěji používají myši a potkani. To s sebou nese i jistá omezení a při následném srovnání se musí přihlížet k tomu, že vůči jiným skupinám živočichů včetně člověka může jed účinkovat jinak.\n\n\"Střední smrtná dávka\" ( \"\", LD50) nemusí být dostatečným parametrem, který charakterizuje toxicitu chemické látky. Důležité také je, jak rychle se zvyšuje toxicita s rostoucí dávkou. U některých látek vede již nepatrné zvýšení dávky k rychlému vzestupu smrtnosti, zatímco u jiných látek není závislost toxických účinků na dávce tak výrazná.\n\nPro sledování účinků látek v čase se používá také parametr \"střední účinná doba\" ( ', ET50), který označuje časový úsek mezi podáním léčiva a nástupem účinku u 50 % pokusných objektů, a \"střední smrtná doba\" ( ', LT50), udávající časový interval mezi podáním látky a úhynem 50 % pokusných objektů.\n\n"}
{"id": "26494", "url": "https://cs.wikipedia.org/wiki?curid=26494", "title": "Loučimské lípy", "text": "Loučimské lípy\n\nLoučimské lípy jsou památné stromy v obci Loučim jihovýchodně od Kdyně. Čtyři lípy velkolisté (\"Tilia platyphyllos\") rostou u sochy sv. Jana Nepomuckého z roku 1818, jejich stáří je odhadováno na 180 let. Jejich kmeny měří 331, 333, 228 a 38 cm, koruny dosahují do výšky 27, 22, 21 a 25 m (měření 1994). Celá skupina je chráněna od roku 1997 pro svůj vzrůst, jako krajinná dominanta a součást památky.\n\n"}
{"id": "26495", "url": "https://cs.wikipedia.org/wiki?curid=26495", "title": "Smrtná koncentrace", "text": "Smrtná koncentrace\n\nSmrtná koncentrace (, zkratka \"LC\") je jedna z metod objektivního označení toxicity látky. \nHodnota LC označuje koncentraci látky ve vdechovaném vzduchu, která po stanovené době způsobí smrt daného procenta určeného druhu zvířat.\n\nPři popisu vlastností chemických sloučenin se užívá tohoto označení:\n\nkde: \n\nNapř.: LC100 – označuje koncentraci, při které uhynulo všech 100 myší.\n\nHodnota LC se udává v gramech nebo miligramech na metr krychlový vdechovaného vzduchu, případně v ppm.\n\n"}
{"id": "26496", "url": "https://cs.wikipedia.org/wiki?curid=26496", "title": "Svojšínská lípa", "text": "Svojšínská lípa\n\nSvojšínská lípa v obci Svojšín západně od Stříbra. Lípa velkolistá (\"Tilia platyphyllos\") roste v zanedbaném zámeckém parku, obvod jejího kmene měří 370 cm a koruna stromu dosahuje do výšky 20 m (měření 2003). Strom je chráněn od roku 2003 pro svůj vzrůst a věk.\n\n"}
{"id": "26497", "url": "https://cs.wikipedia.org/wiki?curid=26497", "title": "Lípy u kapličky sv. Mikuláše", "text": "Lípy u kapličky sv. Mikuláše\n\nLípy u kapličky sv. Mikuláše jsou památné stromy v obci Svojšín západně od Stříbra. Dvě lípy malolisté (\"Tilia cordata\") byly vysazeny u kapličky sv. Mikuláše v parku u nádraží. Jejich kmeny měří 300 a 370 cm, koruny dosahují do výšky 18 a 25 m (měření 2003). Stromy jsou chráněny od roku 2003 pro svůj vzrůst, věk a jako součást památky.\n\n"}
{"id": "26501", "url": "https://cs.wikipedia.org/wiki?curid=26501", "title": "Charleston (tanec)", "text": "Charleston (tanec)\n\nCharleston je tanec, pojmenovaný podle města Charleston v Jižní Karolíně v USA.\n\nCharleston se tančil na ragtime jazz. První zmínky o charlestonu pocházejí z období kolem roku 1903. Charleston byl představen na harlemských jevištích v roce 1913. Na Broadwayi v roce 1922, v \"Zeigfeld Follies\". V následujícím roce představily charleston na Broadwayi hra „Liza“ a show „Aubreyho Lylese“ „Runnin' Wild“, kde zazněla melodie „The Charleston“ skladatele a pianisty Jamese P. Johnsona a stala se jedním z nejpopulárnějších hitů desetiletí. Charleston se tak stal hlavním tanečním proudem ve Spojených státech. Ve třicátých letech přispěl ke zrodu tance lindy hop. Dívky, které tančily charleston byly nazývány \"flappers\".\n\nO rozšíření charlestonu v Evropě se zasloužila tanečnice Josephine Bakerová. Když byla roku 1925 na turné po Evropě, zastavila se i v Berlíně a stalo se něco, co by nikoho ani ve snu nenapadlo. Svým úchvatným tancem a malou banánovou sukýnkou rozpoutala charlestonovou horečku. Charleston se stal tancem období dnes známého pod pojmy „zlatá“ či „báječná“ dvacátá léta (Golden/Roaring Twenties). Na ulicích, doma, v tančírnách, všude jste mohli vidět lidi, kteří se pokoušeli pohybovat jako jejich černý idol – s nohama do X a do O a ve velmi ostrém, strojovém pohybu, stejném, jako byl hudební rytmus.\n\nCharleston se tančí na osm dob buď sólově, s partnerem, nebo ve skupině (obvykle v řadách). Když se charleston tančí sólově nebo ve skupině, ruce se velmi často houpají vpřed a vzad podél těla, v protisměru souhlasné nohy. Prsty jsou napnuté, spojené a směřují do strany od těla, takže dlaně jsou vodorovně s podlahou.\n\nJe velmi jednoduché tancovat sólově charleston. Jeho jednoduchý a přizpůsobivý základní krok umožňuje koncentraci na jeho provedení a sladění s hudbou.\n\nBěžně se sólo tancoval pouze základní krok. Pokud se tančilo ve skupině, jeden z tanečníků vždy vyvolal a zatančil určitý krok (jako třeba otočku o 360 stupňů na místě, na 5–8 dobu), který pak zatančili všichni ostatní na začátku dalšího taktu a opakovali ho ještě další dva následující takty. Pokud „vyvolávač“ neurčil okamžitě další krok, vrátili se tanečníci ke kroku základnímu. Někdy byla vyvolána změna stran, kdy na 5–8 dobu tanečníci přeskočili napříč do strany na levou nohu a otočili se tak o 180 stupňů vlevo.\n\nZákladní krok závisel na stylu charlestonu, který měl být předveden. Charleston prodělal od dvacátých do třicátých let několik stylistických změn a také základní krok i držení se během rozdílných hudebních období měnilo.\n\nCharleston dvacátých let: Pán a dáma stáli čelem k sobě. Partnerova pravá ruka spočívala položena na zádech partnerky, mezi lopatkami. Partnerčina levá ruka spočívala na partnerově paži, nebo rameni. Partnerova levá a partnerčina pravá ruka byly dlaněmi na sobě, ve výšce očí.\n\nZákladní krok pána: na první a druhou dobu se levá noha posune vzad a dotkne podlahy za tělem, ale váha se na ni nepřenáší. Na třetí a čtvrtou dobu se noha vrátí do základní polohy a je na ni přenesena váha. Na pátou a šestou dobu se pravá noha vysune vpřed a dotkne podlahy před tělem. Na sedmou a osmou dobu se noha vrací zpět a váha je opět přenesena tak, aby se mohl základní krok opakovat.\n\nZákladní krok dámy je proveden obdobně, ale zrcadlově, takže začíná pravou nohou vpřed a pokračuje levou nohou vzad.\n\nCharleston čtyřicátých let: Základní postavení je, že dáma stojí vedle pána po jeho pravé straně. Partner drží partnerčinu pravou ruku svou levou rukou. Partnerova pravá ruka drží partnerku kolem pasu za její pravý bok současně s předloktím na jejích zádech. Partnerčina levá ruka je položena na partnerově pravém rameni.\n\nK provedení základního kroku pak partner používá své pravé ruky k ovládání pravé strany partnerky (a tím i jejích nohou) vzad, společně se svým krokem vzad na první a druhou dobu. Poté vede její pravou stranu vpřed do výchozí pozice. Zrcadlově pak pokračují druhou polovinou základního kroku.\n\nBěžnou formací pro tancování ve skupině jsou dvě dlouhé řady tanečníků čelem k sobě. Tanečníci jsou vzdáleni na délku paží a řady jsou od sebe přibližně dva metry.\n\nV Československu prožil charleston návrat v 60. letech 20. století. K popularitě přispěla i píseň \"Babičko, nauč mě charleston\" skladatele Ludvíka Podéště a textaře Ludvíka Binovského, kterou nazpívala Edita Štaubertová. \n\n"}
{"id": "26511", "url": "https://cs.wikipedia.org/wiki?curid=26511", "title": "Kotlová rozpěrka", "text": "Kotlová rozpěrka\n\nKotlová rozpěrka slouží ke zpevnění plochých částí skříňového kotle , varníků, a dalších míst, kde by tlak vody v kotli mohl kotel zdeformovat.\n\nPodle provedení mohou být rozpěrky buď kloubové nebo pevné, podle umístění podélné nebo příčné.\n\nRozpěrky jsou vyrobeny buď z oceli nebo mědi – podle materiálu, z něhož je zhotoveno topeniště kotle. V běžném skříňovém kotli je jich rozmístěno několik desítek až několik stovek.\n\nRozpěrka má tvar tyče, je dlouhá kolem 20cm a asi 1cm silná. Na koncích je zašroubována, zanýtována nebo zavařena do kotlových stěn. V ose rozpěrky je vyvrtán úzký kanálek, který zasahuje až do míst, kde dochází nejčastěji k jejímu prasknutí. Tento kanálek slouží pro kontrolu, protože při prasknutí rozpěrky unikající pára upozorní obsluhu kotle na poruchu. Prasknutí většího množství rozpěrek blízko sebe by mohlo vést k poškození nebo až k výbuchu kotle.\n"}
{"id": "26517", "url": "https://cs.wikipedia.org/wiki?curid=26517", "title": "Hruška v poli", "text": "Hruška v poli\n\nHruška v poli je památný strom u vsi Sedlice jihovýchodně od Domažlic. Přibližně třistaletá hrušeň obecná (\"Pyrus communis\") roste v poli jihozápadně od vsi a severně od silnice Zahořany – Bořice, v nadmořské výšce 400 m. Obvod jejího kmene měří 240 cm a koruna stromu dosahuje do výšky 13 m (měření 2000). Hrušeň je chráněna od roku 1987 pro svůj vzrůst, věk a jako krajinná dominanta.\n"}
{"id": "26523", "url": "https://cs.wikipedia.org/wiki?curid=26523", "title": "Osvračínský jinan", "text": "Osvračínský jinan\n\nOsvračínský jinan je památný strom v obci Osvračín jihozápadně od Staňkova. Stoletý samčí jinan dvoulaločný (\"Ginkgo biloba\") roste ve dvoře zemědělského družstva u novogoticky upraveného zámečku v centru obce. Údajně byl vysazen jako třináctiletý okolo roku 1920. Obvod jeho kmene měří 225 cm a jeho štíhlá a hustá koruna stromu dosahuje do výšky 16,5 m (měření 2000). Chráněn je od roku 1987 pro svou dendrologickou hodnotu.\n"}
{"id": "26534", "url": "https://cs.wikipedia.org/wiki?curid=26534", "title": "Hodnost", "text": "Hodnost\n\nHodnost je označení charakterizující postavení a význam jedince v hierarchicky uspořádaném systému. Často je spojena s nějakými výhodami oproti nižším hodnostem. U přísně hierarchických systémů hodností u ozbrojených sil dává vyšší hodnost právo udělovat rozkazy nižším hodnostem. Hodnost se pojí s osobou, které byla udělena, zůstává jí i po převelení do zálohy nebo odchodu do důchodu. Osoba o ni může přijít pouze povýšením nebo degradací. Např. plukovník je nadřízený např. poručíka a podřízený generálovi.\n\nObčas bývá nesprávně používán pojem hodnost i v poněkud širším významu, kdy se pod ní rozumí nejen pravé hodnosti, ale i posty, tedy jmenování do funkce. Časté je to například u ozbrojených sil. Post je pozice, která není nijak automaticky spojena s osobou toho, který ji zrovna zastává. Obvykle je funkce nadřazena hodnosti: Např. oblastní vrchní velitel je bez ohledu na hodnosti nadřazen všem vojákům přiděleným jeho oblasti. Tato funkce není spojena s jeho osobou – je to jen dočasná pozice, z níž může být zas odvolán: převelen, odejít do zálohy nebo důchodu, nebo se funkce může i sám vzdát (rezignovat). Při odvolání z funkce, je-li převelen na jiné místo s odlišnou „hodnotou“, často se mluví (stejně jako u hodnosti) o povýšení nebo degradaci.\n\nFunkční hodnost je typická například pro letecký a lodní průmysl:\n\nVýložky, náložky nebo nárameníky jsou zvláštní části uniformy určené k umístění distinkcí. Tyto pak vyjadřují hodnost svého nositele, profesní specializaci, platovou třídu; obecně jeho pozici v hierarchii systému.\n\n\nNaproti tomu kapitánské epolety může nosit i vůdce malého plavidla nebo i civilní pilot ULL, ba i amatérský (volnočasový, mimo zaměstnání).\n\nTypicky v armádě jsou pravidla o salutování, kdy a jak se má zdravit, obzvláště při uniformovanosti a v souvisllosti s předepsanou pokrývkou hlavy. Na druhou stranu je už na domluvě či zvyklostech u daného útvaru či v dané skupině, zda se vzájemně zdraví, ba přímo si salutují, i když podřízený není zrovna v uniformě, když má dokonce volno, nebo když nadřízený má/nemá zrovna na sobě uniformu. Obzvláště brigadýrky je třeba zdravit automaticky a okamžitě, na to jsou v armádě závazná pravidla.\n\n\n"}
{"id": "26535", "url": "https://cs.wikipedia.org/wiki?curid=26535", "title": "Fremuthova jedle", "text": "Fremuthova jedle\n\nFremuthova jedle je památný strom u vsi Dolní Folmava jihozápadně od Domažlic. Přibližně stopadesátiletá jedle bělokorá (\"Abies alba\") roste na jižním svahu pod Čerchovem v údolí Chladné Bystřice v nadmořské výšce 840 m. Je nejvyšší památnou jedlí v Česku.\n\nPodle Ústředního seznamu ochrany přírody AOPK obvod kmene jedle měří 383 cm a výška stromu dosahuje 42 m. Ovšem Správa CHKO Český les nechala strom v červenci 2009 přeměřit horolezeckou technologií a byla zjištěna výška 51 m a obvod kmene 386 cm. Fremuthova jedle je tak nejvyšší památnou jedlí v Česku a patrně i vůbec nejvyšším památným stromem v Česku (výška dalšího kandidáta na prvenství, Trojáku u Habrůvky, není udávána jednoznačně) a patří i k nejmohutnějším památným jedlím v Plzeňském kraji - obvodem kmene ji předstihuje pouze jedle u bývalého Zlatého Potoka (405 cm). Věk stromu byl v roce 2000 odhadnut na 150 − 160 let. Fremuthova jedle je chráněna od roku 1994 pro svůj vzrůst.\n\nJedle je v dobrém zdravotním stavu bez známek napadení hnilobou a vykazuje výškový i tloušťkový přírůstek. Kmen je bez viditelných poškození, u jeho paty jsou vytvořeny mohutné kořenové náběhy. Koruna stromu je ukázkově vyvinuta, pouze ve spodní části vlivem zastínění v lesním porostu prosychá a zelené větve se objevují až od cca 30 m.\n\nK jedli se lze dostat z Dolní Folmavy přes zaniklou osadu Bystřice až k bývalému Zámečku, odtud cestou vlevo u rybníčku, v prudké pravotočivé zatáčce pod Čerchovem se odbočí vpravo na nezpevněnou lesní cestu, která vede k porostu mnoha statných jedlí a buků.\n\n"}
{"id": "26537", "url": "https://cs.wikipedia.org/wiki?curid=26537", "title": "Vertebrata", "text": "Vertebrata\n\nVertebrata (obratlovci v užším slova smyslu) je skupina strunatců téměř shodná se skupinou Craniata (obratlovci v širším slova smyslu). Vertebrata na rozdíl od Craniata nezahrnují sliznatky (Myxini).\n\nPokud by sliznatky patřily k mihulím (Petromyzontida) do společné monofyletické skupiny kruhoústí (Cyclostomata), o což se vedou spory, pak by skupina Vertebrata byla parafyletická.\n"}
{"id": "26541", "url": "https://cs.wikipedia.org/wiki?curid=26541", "title": "Záloha", "text": "Záloha\n\nSlovo záloha může mít několik významů:\n\n\n\n"}
{"id": "26542", "url": "https://cs.wikipedia.org/wiki?curid=26542", "title": "Smrk u zámečku", "text": "Smrk u zámečku\n\nSmrk u zámečku je památný strom u vsi Dolní Folmava jihozápadně od Domažlic. Přibližně 150 let starý smrk ztepilý (\"Picea abies\") roste nedaleko bývalého zámečku v údolí Chladné Bystřice jižně od Čerchova v nadmořské výšce 650 m. Ke smrku se dostanete, pokud na cestě k rybníčku odbočíte vlevo na nezpevněnou lesní cestu a po 200 m se dáte vpravo do lesa. Zdravý smrk vyrůstá na prameništi asi 75 m od cesty, má mohutné kořenové náběhy, spodní větve ale pro zápoj okolního porostu prosychají. Obvod jeho kmene měří 425 cm a špička stromu dosahuje do výšky 44,5 m (měření 2000). Smrk je chráněn od roku 1994 pro svůj vzrůst.\n\n"}
{"id": "26556", "url": "https://cs.wikipedia.org/wiki?curid=26556", "title": "Zálohování dat", "text": "Zálohování dat\n\nZáloha nebo záložní kopie ( ) je kopie dat uložená na jiném datovém nosiči (nebo i místě). Záložní data jsou využívána v případě ztráty, poškození nebo jiné potřeby práce s daty uloženými v minulosti. Zálohování probíhá nepravidelně (např. v domácnostech) nebo pravidelně podle rozvrhu (např. ve firmách).\n\nPři zálohování většího množství dat se obvykle používá specializovaný program (například i v systému Microsoft Windows je součástí instalace), který celý proces zálohování usnadňuje (viz níže). Pro zálohování většího množství dat je možné použít také specializovaná zařízení (hardware), která pracují poloautomaticky nebo plně automatizovaně. Proces zálohování dat klade velký důraz na rychlou obnovu dat oproti archivaci.\n\nV poslední době je využíváno komplexních zálohovacích systémů, které umožňují efektivně zálohovat mnoho počítačů propojených počítačovou sítí nebo naopak na mnoho počítačů propojených v síti data zálohovat (tzv. \"úložný cluster\").\n\nZálohování může probíhat v těchto základních režimech:\n\nPro různé podmínky se používají různé strategie zálohování. Volba správné strategie je závislá na tom, jestli je potřeba se zálohami pracovat velmi často nebo je naopak požadována maximální délka archivace zálohovaných dat. Existují i další kritéria, která odrážejí konkrétní specifické podmínky.\n\n\n\n\n\n\n\n\n\n\n\n\n\n\n\nPři zálohování je dobré zároveň data různými způsoby zpracovat, zrychlí se tím rychlost zálohování, rychlost obnovy a bezpečnost dat.\n\n\n\n\n\n\n\n"}
{"id": "26559", "url": "https://cs.wikipedia.org/wiki?curid=26559", "title": "Vačice opossum", "text": "Vačice opossum\n\nVačice opossum (\"Didelphis marsupialis\") je druh vačice žijící od jižního Mexika po Bolívii.\n\nVelikostí se podobá velké kryse, délka těla je asi 50 centimetrů se 40 centimetrů dlouhým, lysým a jen šupinkami porostlým ocasem. Váha dospělé vačice je okolo 1,5 kg. Ocas je ovíjivý, pomáhá při šplhání a vačice se na něj dokáže i zavěsit. Obývá lesy a křovinaté oblasti, nevyhýbá se ani lidským příbytkům, kde nejčastěji loví myši a krysy, ale nepohrdne ani drůbeží. Dále se živí ptačími vejci, plody a hmyzem. Nepříznivé životní podmínky překonává ve stavu strnulosti. Žije nočním způsobem života, přes den spí. Velmi zajímavá je schopnost „stavět se mrtvým“ (akineze nebo thanatóza) u savců známá pouze u vačic. V nebezpečí se zvíře převrátí na bok nebo záda, zavře oči a vyplázne jazyk. Jakmile nebezpečí pomine, vačice prchá do nejbližšího úkrytu. Vačice jsou ve své domovině loveny pro jemnou kožešinu, indiáni považovali i její maso za pochoutku. Dožívají se 3-5 let.\n\nVačice jsou samotářská zvířata a je nutné je chovat jednotlivě. Pro chov severních populací postačuje venkovní voliéra 3 × 2 × 2 metry s vytápěným prostorem. Vhodnější je však ubikace s obráceným světelným režimem. Do ní umístíme množství větví na šplhání a duté kmeny jako úkryty. V období páření se dospělí jedinci honí, proto musí mít dostatek prostoru k pohybu, jinak nedojde k odpáření. Doba březosti je velmi krátká 12-13 dní. Rodí průměrně okolo sedmi mláďat, někdy jich však bývá až 16. Mláďata jsou asi 1 centimetr dlouhá, nevyvinutá a váží 0,1 g. Další vývoj probíhá ve velkém dopředu otevřeném vaku na břiše. Oči se jim otevírají po jednom až dvou měsících, pevnou potravu přijímají ve dvou až třech měsících. Dospívají ve věku 6-8 měsíců. Jakmile jsou mláďata odstavena, musí se umístit jednotlivě. Jinak se vzájemně ruší a napadají a může dojít i k zabití slabších jedinců.\n\nVačicím podáváme na krmení míchanici z masa, vajec, sušeného mléka, mrkve, rýže, ovesných vloček s přídavkem minerálů a vitamínů. Potravu je vhodné doplnit biologickým krmením (myši, krysy, morčata, kuřata a hmyz). Dále můžeme předkládat sladké ovoce.\n\nKdyž se dostane do nebezpečí, dělá, že je mrtvá. Upadne, protočí oči a povyplazený jazyk jí visí ven. V Americe se proto místo výrazu „dělat mrtvého brouka\" používá „hrát vačici\". To znamená, že někdo předstírá nezájem.\n\n"}
{"id": "26568", "url": "https://cs.wikipedia.org/wiki?curid=26568", "title": "Maximin Isnard", "text": "Maximin Isnard\n\nMaximin Isnard (16. listopadu 1755 Grasse – 12. března 1825 Grasse) byl obchodník a politik v období Velké francouzské revoluce.\n\nNarodil se v Grasse roku 1755 jako syn Maximina Isnarda a Anne-Theresie Fantonové. Před revolucí byl bohatým obchodník s parfumerií a později i s mýdlem a hedvábím. Po vypuknutí revoluce byl roku 1791 zvolen poslancem do Zákonodárného národního shromáždění, kde se připojil k girondistům. Roku 1793 získal místo ve výboru pro veřejnou bezpečnost. Hlasoval pro smrt krále a požadoval vyslání kněží kteří nesouhlasili s ústavou do vyhnanství. Podílel se na založení Výboru veřejného blaha a vyhlášení války evropským zemím. Po svržení girondistů byl v červnu1793 uvržen do domácího vězení, ale uprchl a zachránil se. Do politiky se vrátil roku 1795, kdy se stal členem rady pěti set, téhož roku vydal na svojí obranu \"Proscription d'Isnard\", která se stala základem pro rehabilitaci girondistů. Po Fructidorském převratu musel opustit politiku. Roku 1799 se stal členem tribunátu a velmi podporoval Napoleona Bonaparte, od kterého získal roku 1813 obdržel titul barona. Podporoval však i restauraci Bourbonů. Roku 1825 v Grasse zemřel.\n\n"}
{"id": "26570", "url": "https://cs.wikipedia.org/wiki?curid=26570", "title": "Vojenské hodnosti", "text": "Vojenské hodnosti\n\nVojenská hodnost definuje postavení a pravomoci vojáka v hierarchii armády. Je-li třeba určit vztah nadřazenosti-podřazenosti mezi dvěma vojáky stejných hodností, je ve většině armád považován za nadřazeného ten, který je služebně starší. V některých ohledech může být nadřazenost určená hodnostmi potlačena rozdělením pravomocí plynoucím z funkce dotyčných (oblastní vrchní velitel je nadřazen všem jednotkám a jejich velitelům přiděleným jeho oblasti, i kdyby někteří měli vyšší hodnost než on).\nSpecifickým případem mohou být vojáci, kteří nejsou na velící funkci ale přesto nemusí zdravit vyšší hodnosti až do nižších důstojníků (např. poručíky).\n\nUdělení vyšší hodnosti se nazývá povýšení, odebrání vyšší hodnosti a udělení nižší se nazývá degradace.\n\nV Armádě České republiky se od 1. ledna 2011 vojáci dle hodností člení do hodnostních sborů (řazeno vzestupně):\n\nCharakteristiku, kvalifikační požadavky, odborné znalosti, odborné dovednosti a měkké kompetence jednotlivých služebních hodností detailně popisuje Národní soustava povolání.\n\nČeskoslovenská armáda převzala po svém vzniku hodnosti z rakousko-uherské armády. První změny proběhly v r. 1919 a od r. 1920 byl systém hodností dost podobný současnému.\n\n\nČeskoslovenská armáda převzala po druhé světové válce systém hodností z předválečné armády, od r. 1949 postupně přecházela na sovětský systém.\n\n\nPři svém vzniku v r. 1954, což bylo jen přejmenování, Československá lidová armáda zprvu převzala stávající systém hodností, který v r. 1958 upravila tak, že hodnost staršiny byla zrušena a nahrazena rotmistrem. Dělení do hodnostních sborů bylo podobné dnešnímu s malými odchylkami a platilo i v obnovené Československé armádě do r. 1992. Pojem \"staršina\" se neoficiálně dále používal (do r. 1989) pro výkonného praporčíka, tedy hospodáře (praporčíka, případně poddůstojníka), který měl na starost materiální zabezpečení jednotky, zejména roty.\n\n\nOd svého vzniku 1. ledna 1993 převzala Armáda ČR hodnosti z předchozí armády. Teprve zákon o ozbrojených silách České republiky a na něj navazující zákony upravily hodnosti a hodnostní sbory nově:\n\n\nPoslední reformou v r. 2011 byly zrušeny hodnosti štábní rotmistr, podpraporčík a podporučík a bylo upraveno rozdělení do hodnostních sborů na současný (2013) stav.\n\nV armádách NATO existují dvě hodnostní skupiny:\n\nMimo to existuje výhradně v ozbrojených silách USA samostatná třída praporčíků (Warrant officers) WO1 – WO5 (řazeno vzestupně). V ostatních armádách, kde existuje hodnost \"Warrant officer\", se tito zařazují mezi ostatní hodnosti. Například Warrant officer WO1 z Britské armády odpovídá hodnosti OR-9.\n\nObě skupiny hodnosti se dále dělí podle druhu vojsk na pozemní, vzdušné a námořní, přimčemž hodnostní označení mezi jednotlivými druhy vojsk se může podstatně lišit.\n\nHodnosti v armádách několika zemí, předvedené pomocí nárameníků.\n\n"}
{"id": "26575", "url": "https://cs.wikipedia.org/wiki?curid=26575", "title": "Ozbrojené síly", "text": "Ozbrojené síly\n\nOzbrojené síly je soubor ozbrojených sborů státu, jejichž součástí jsou ozbrojené jednotky, které mají za úkol podílet se na obraně státu a zajišťovat dodržování zákonů na jeho státním území.\n\nMezi ozbrojené síly se zpravidla zahrnuje:\n\nPozemní vojsko, vzdušné síly a válečné námořnictvo někdy mají i jednotné velení, leč není tomu tak vždy. U států, kde loďstvo hraje významnou úlohu, může být válečné námořnictvo organizováno zcela odděleně od pozemních vojsk. U vzdušných sil tomu nebývá zvykem.\n\nDomobrana je obvykle organizace dobrovolníků. Její status je v různých zemích různý (existuje-li v nich vůbec). Někde je brána jako součást armády s určitou mírou samosprávy a jakási záloha, někde jako zcela samostatná organizace s vlastní strukturou a velením. Často je koncipována jako lokální obranná síla, směrovaná a cvičená k obraně především rodného kraje (města).\nV čele ozbrojených sil stojí vrchní velitel.\n"}
{"id": "26576", "url": "https://cs.wikipedia.org/wiki?curid=26576", "title": "Karmapa", "text": "Karmapa\n\nJeho Svatost Karmapa je považován za nejdéle vědomě se zrozujícího lamu (tib. \"tulku\") Tibetu a je označován jako „živý buddha“. Je duchovní hlavou linie Karma Kagjü, jedné ze škol tibetského buddhismu.\n\nSlovo \"karmapa\" znamená v překladu „pán aktivity či muž činu“ nebo „mistr karmy“. Představuje aktivitu všech buddhů. Podle tradice tibetského buddhismu se před více jak 2 500 lety objevil po boku Buddhy Šákjamuniho jako bódhisattva Milující oči (tib. \"Čänräzig\", sa. \"Avalókitéšvara\") a následně se mnohokrát zrodil v Indii jako realizovaný jogín. Jeho příchod byl údajně předpovězen Guru Rinpočhem a dle tibetského výkladu i v mahájánových textech Samádhirádža sútra a Lankávatára sútra. Od 12. století se rodil severně od Himálaje již jako Karmapa. Jeho linie pokračuje nepřerušeně již 800 let.\n\nČerná koruna karmapy, symbol karmapů, vznikla když emanace buddhy jménem „vzácné narození“ dosáhl vysokého stupně meditace (podobné vadžře). Na znak této duchovní moci buddhové umístili nad jeho hlavou korunu vadžry upletenou z 10 miliónů vlasů Dákiň moudrosti. Od tohoto času koruna zůstává neodděleně nad hlavou každé další této inkarnace, mezi jinými, Matiratna, Saraha, Düsum Khjenpa. Těžko je však spatřit tuto korunu pro toho, kdo nemá odpovídající karmu a svazek s karmapou. Proto čínský císař Jongle (údajná manifestace Maňdžušrího) poprosil 5. karmapu, aby udělil svůj souhlas s vyrobením této koruny. Karmapa souhlasil a sám tuto korunu posvětil, aby nebyla oddělena od jeho duchovní koruny. Černá koruna je jedna z hlavních forem osvícenské aktivity karmapy, spatření této koruny očišťuje zatemnění mysli všech bytostí.\n\nVyhledání a rozpoznání následujícího vtělení karmapy bývá úkolem nejbližších souputníků či žáků předešlého karmapy. Děje se tak obvykle na základě indícií, které za tím účelem karmapové zanechávají. Často se může jednat o dopis, v němž odcházející karmapa označí místo a čas narození svého „následovníka“, jeho rodiče nebo zvláštní okolnosti a znamení, jež budou jeho narození provázet.\nRozpoznání může napomoci také zvláštní chování dítěte, jež je vtělením nového karmapy – může například rozeznávat osoby či předměty spojené s předchozím karmapou, které ve svém novém vtělení neměl žádnou možnost vidět nebo se s nimi setkat.\n\nŠestnáctý karmapa Rangdžung Rigpä Dordže musel v roce 1959 odejít z Tibetu do indického exilu, aby tak ochránil další existenci linie Karma Kagjü. S pomocí západních žáků, mezi nimiž byli i Ole a Hannah Nydahlovi z Dánska, přinesl vědomosti o podstatě mysli do západního světa.\n\nPři vyhledávání 17. inkarnace karmapy došlo v linii Kagjü k rozkolu, jejímž důsledkem bylo rozpoznání a intronizace dvou Karmapů: Thinlä Thaje Dordžeho a Ogyen Trinley Dordžeho. Oba karmapové mají své následovníky po celém světě.\nNásledující odkazy se věnují tomuto problému z pohledu jedné strany:\n\n\nThinlä Thaje Dordže se narodil v roce 1983 v tibetské Lhase v rodině buddhistického mistra školy Ňingmapa Miphama Rinpočheho. Byl nalezen a rozpoznán Künzigem Šamarem rinpočhem. V jedenácti letech byl v důsledku politické situace v Tibetu nucen odejít do politického exilu do Indie, kde žije v Západním Bengálsku v Kalimpongu.\n\nZápadní veřejnosti se J.S. 17. Karmapa Thinlä Thaje Dordže poprvé představil roku 2000, kdy absolvoval mimořádně úspěšné turné po Evropě. Tehdy předal buddhistická učení téměř 30 000 lidem. Od roku 2003 pravidelně navštěvuje západní země včetně České republiky.\n\nOgyen Trinley Dordže se narodil těsně před východem slunce 8. dne 5. tibetského měsíce roku dřevěného vola 1985. V místě Lhatok, provincie Bakor, východní Tibet. Byl rozpoznán Tai Situ rinpočhem. Ve věku čtyř let se začal učit v klášteře u Amdo Palden rinpočheho. Byl intronizován v klášteře Tsurphu roku 1992. Za 17. karmapu ho také uznala čínská vláda. 17. karmapa ovšem na přelomu let 1999 - 2000 dramaticky uprchl přes Himálaj do exilu v indické Dharamsale, kde přebývá dalajláma. V dnešní době se dalajláma rozhoduje o předání své politické moci a jedním z velkých kandidátů je právě 17. karmapa. V této době Ogyen Trinley Dordže přebývá v Indii, tradičním klášteře karmapů Rumtek.\n\n\n\n"}
{"id": "26582", "url": "https://cs.wikipedia.org/wiki?curid=26582", "title": "BT (tank)", "text": "BT (tank)\n\nZkratkou BT (z ruského \"Быстроходный танк\" – rychle jedoucí tank) se označuje řada lehkých rychlých tanků Rudé armády používaných ve 30. a 40. letech 20. století.\n\nVzorem pro tyto tanky byl lehký kolopásový tank Christie M1930 vyvinutý americkým vynálezcem Johnem Walterem Christiem. Byly poháněny motory Mikulin M-5 a M-6, které byly částečné kopie leteckého motoru Liberty a španělského Hispano-Suiza 8Fb, které však již brzy přestaly vyhovovat požadovaným parametrům, jelikož jejich koncepce vznikly již za první světové války. V pozdějších verzích byl použit motor Mikulin M-17, který vycházel z německého BMW VI. Zajímavostí u těchto tanků je, že mohly jezdit i bez pásů.\n\nPro vývoj nové řady tanků inspirovaných Christiem byla zřízena zcela nová konstrukční kancelář, která byla součástí charkovského závodu ChPZ pod vedením S. A. Ginzburga a N. M. Toskina. \n\nOba prototypy přišly do ChPZ v lednu 1931 a byly označeny jako Original I a Original II (někdy jsou označovány jako BT-1, podle jiných pramenů je však toto označení vyhrazeno pro 350 strojů var. BT-2, které dostaly namísto kanónu dvojkulomet DT ráže 7,62mm). První stroj prošel zkouškami a druhý stroj byl rozebrán za účelem studie jeho konstrukce. Prototypy se staly základem prvního sériově vyráběného tanku, který obdržel označení BT-2.\n\n\n\nTanky BT našly uplatnění především v řadách Rudé armády. Kromě ní je používala ještě republikánská strana za Španělské občanské války (které je SSSR prodal), Finové, kteří značný počet těchto strojů ukořistili za Zimní a Pokračovací války, a Němci, kteří je ukořistili v průběhu Velké vlastenecké války.\n\nPrvní bojový křest prodělaly stroje BT na straně republikánů ve Španělské občanské válce (SSSR dodal v létě 1937 do Španělska 50 ks BT-5). Jejich nasazení však končilo vesměs neúspěchem, nikoli však vinou tanku, ale neschopnosti republikánských velitelů, kteří ho posílali do absolutně nevhodných akcí, navíc bez patřičné podpory pěchoty. \n\nRudá armáda nasadila stroje BT proti Japoncům v bojích v Mongolsku. Jejich akce byly vyhodnoceny úspěšně i přes relativně vysoké ztráty, které utrpěly. Pancéřování tanků se ukázalo být slabé i proti lehkým protitankovým kanónům, nicméně dostačovalo na ochranu před puškami a kulomety. \n\nJeště lépe byly tyto tanky vyhodnoceny po invazi do Polska v roce 1939, zejména pak jejich nejmodernější verze BT-7. Jako vysoce kladná byla vyhodnocena jejich rychlost a vysoká palebná síla. Nevýhoda slabého pancíře se nemohla při tomto tažení projevit, neboť neměly příležitost se setkat s propracovanou protitankovou obranou.\n\nO to otřesnějším překvapením bylo peklo, které tyto stroje čekalo v Zimní válce proti Finsku. Ke všemu odhodlaní finští tankoborci, extrémně těžký terén i počasí a do hloubky propracovaná protitanková obrana s dovedně maskovanými minovými poli, kterou nebylo možné rozumným způsobem obejít - to vše způsobilo ruským tankovým jednotkám obrovské ztráty. Na základě těchto zkušeností došlo vedení Rudé armády k závěru, že bude vhodnější přejít k pomalejším a těžším, leč lépe pancéřovaným strojům, jako byl např. tank T-34. Výroba strojů řady BT byla postupně zastavena.\n\nStroje BT tvořily podstatnou část ruských tankových vojsk ještě v roce 1941, když začala Velká vlastenecká válka. Tanky BT utrpěly jako všechny ostatní stroje úděsné ztráty. Sovětští historici to zdůvodňovali jejich zastaralostí, ale moderní ruští historici již přiznávají, že to je nesmysl. Všechny stroje řady BT vysoce převyšovaly německé Pz I i Pz II a mohly se jako rovné s rovným měřit i se staršími typy Pz III a Pz IV či vylepšenými verzemi typu Pz 38(t). Podtrženo a sečteno to znamená, že pro více než 2/3 německých tanků představovaly lepšího nebo vyrovnaného soupeře. \n\nZásadní problém ovšem představovaly tyto faktory: velice špatné logistické zabezpečení, neschopnost důstojnického sboru, zastaralé a špatné metody válčení, neschopnost nebo absence řádných průzkumných jednotek a negativní vliv ruských politiků (zejména Stalina) a politických komisařů na vedení bojů. Tanky, které měly sloužit pro průzkum a případně obchvat nepřítele, byly opakovaně nasazovány do čelního útoku proti opevněným pozicím nepřítele nebo k čelnímu boji s německými obrněnci za naprosto nevhodných podmínek. Výsledkem takovéhoto počínání musel být zákonitě masakr. \n\nZa 2. světové války tanky BT dosloužily. Poslední exempláře BT-5 a BT-7, už spíše rarity, byly nasazeny ještě na vedlejších frontách druhé světové války v letech 1944 (Karelská šíje) a v srpnu 1945 (proti Japonsku). Poslední stroje BT-7 se ještě účastnily oslav konce války a pak byly vyřazeny a sešrotovány.\n\nFinové ukořistili za Zimní války přes 30 opravitelných kusů řady BT. V roce 1942 18 kusů přestavěli na samohybné houfnice označené BT-42. Konce války se jich dožilo 10. 9 z nich bylo sešrotováno, poslední exemplář se nachází v Muzeu finských obrněných sil v Parole. \n\nNěmci využívali ukořistěných strojů BT ke strážní a týlové službě a při operacích proti partyzánům.\n\n"}
{"id": "26593", "url": "https://cs.wikipedia.org/wiki?curid=26593", "title": "Ignát Wurm", "text": "Ignát Wurm\n\nIgnát Wurm, též Ignác Wurm (12. července 1825 Klobouky u Brna – 4. října 1911 Olomouc), byl moravský římskokatolický kněz, redaktor, etnograf a literární publicista z Moravy. Od roku 1848 do konce života aktivně podporoval národní život na Moravě: agitoval proti účasti ve volbách do frankfurtského parlamentu (1848), vystoupil proti pronásledování vlasteneckých kněží (1852), pracoval pro zvelebení Velehradu a organizoval tam národní poutě (1860-63), zasedal v Moravském zemském sněmu (1861-90) a Říšské radě (1873-91), podporoval lidovou tvorbu, pořádal národopisné slavnosti a řídil vlastivědné muzeum v Olomouci (od 80. let). Prosazoval slovanskou vzájemnost. Zastával řadu funkcí v církevních, vlasteneckých a svépomocných spolcích. Vydal sbírku lidových písní. Požíval velké úcty během života i po smrti.\n\nStudoval na gymnáziu v Kroměříži a později na teologické fakultě. Již jako student se účastnil národně buditelského hnutí v roce 1848, přispíval do Havlíčkových novin, agitoval proti účasti v celoněmeckém frankfurtském parlamentu. 25. července 1850 byl v Brně vysvěcen na kněze, ale kvůli předchozím politickým aktivitám byl za trest umístěn jako kaplan v Mutěnicích a později v Dědicích u Vyškova. V roce 1852 vystoupil proti pronásledování národních kněží, které díky tomu přestalo.\n\nRoku 1859 se stal správcem ústavu pro zanedbanou mládež v Brně. Tam také literárně tvořil a do roku 1865 redigoval kalendář \"Morava\". Počátkem 60. let se zapojil do zvelebení Velehradu. Roku 1861 spoluorganizoval pouť k Metodějovu hrobu a založil Matici velehradskou. Účastnil se i pořádání oslav tisícího výročí příchodu Cyrila a Metoděje na Moravu (1863) a archeologických vykopávek, které měly osvětlit počátky křesťanství na Moravě.\n\nOd roku 1866 zastával funkci vikáře olomoucké katedrály a sekretáře kapituly. Zasadil se o jazykovou rovnoprávnost v konsistoři.\n\nByl i politicky aktivní. Roku 1860 byl vyslán brněnským kněžstvem na jednání do Vídně s biskupem Strossmayerem ohledně připravované ústavy. O setkání s ním později napsal vzpomínky. Už v zemských volbách v roce 1861 byl zvolen na Moravský zemský sněm za městskou kurii, obvod Přerov, Kojetín, Tovačov. Spolu s hrabětem Belcredim a Aloisem Pražákem tehdy zakládal Moravskou národní stranu (odnož staročeské strany na Moravě), podporující spolupráci Moravy s Čech s důrazem na historická zemská práva.\n\nMandát na sněmu obhájil ve volbách v lednu 1867, volbách v březnu 1867, volbách roku 1870 i obou zemských volbách roku 1871. Roku 1872 byl zbaven mandátu, ale znovuzvolen 24. listopadu 1873. Opětovně mandát získal v zemských volbách roku 1878 a volbách roku 1884. Poslanecký slib skládal v únoru 1867 v češtině.\n\nStal se rovněž poslancem Říšské rady (celostátního parlamentu), kam usedl v prvních přímých volbách roku 1873, za městskou kurii, obvod Holešov, Bystřice p. Hostýnem atd. Slib složil 21. ledna 1874. V roce 1873 se uvádí jako konzistorní rada, bytem Olomouc. Po volbách roku 1873, když moravští národní poslanci, na rozdíl od kolegů z Čech, vstoupili do Říšské rady, přistoupil ke konzervativnímu Hohenwartově klubu, který reprezentoval konzervativní německorakouské a federalistické opoziční síly.\n\nMandát v parlamentu obhájil ve volbách roku 1879 a volbách roku 1885. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Další kandidatury do parlamentu se vzdal, protože předseda vlády Eduard Taaffe, jehož podporoval, přestal mít podle jeho názoru porozumění pro české národní zájmy.\nOd 80. let, a zejména po odchodu z politiky se věnoval etnografii. Roku 1885 uspořádal první výstavu lidových výšivek, po nichž následovaly národopisné výstavy v Němčicích a Ořechově. Společně s Janem Havelkou založil Vlastenecké muzeum (dnes Vlastivědné muzeum v Olomouci) a stal se jeho aktivním předsedou. Shromážděné předměty se využily i během národopisné výstavy v Praze roku 1895. Přátelil se také se skladatelem Pavlem Křížkovským a řídil hudbu v katedrále.\n\nV 90. letech vážně onemocněl z důvodu otravy po píchnutí perem, v důsledku čehož mu museli amputovat pravou ruku. S nemocí se ale vyrovnal a 80. narozeniny roku 1905 oslavil v plné síle.\n\n27. května 1900 promluvil v Praze na přednášce o Moravě, organizované Moravsko-slezskou besedou. Vystoupil tam jako náhradník za nemocného Františka Bartoše. Uvedl, že pro moravský lid je charakteristická zbožnost, láska k přírodě a společenský život. K nejvýznamnějším projevům lidové tvorby pak patří lidová píseň a ornamentika. Připomněl posměšné poznámky, kterých se mu dostalo, když sbíral lidové výšivky (říkali mu např. „handrák“, sběratel starých hadrů), ale také, jakou popularitu si v pozdější době tyto artefakty získaly i ve vládnoucích kruzích. Nakonec vyzval k uchování národní individuality citátem německého publicisty Görrese: „Nebuďte jako blbé olovo, které se do každé formy vtlačiti dá“, za což byl odměněn bouřlivým potleskem.\n\nSnažil se o zlidovění církve. Jeho vlastenecká činnost ale narazila v 90. letech na nelibost arcibiskupa Kohna, který zakázal kněžím promlouvat na veřejných shromážděních. Wurm se nátlaku podřídil, aby neohrozil jím řízené muzeum. Za arcibiskupa Fürstenberka, Kohnova předchůdce, míval působivé projevy na sokolských, dělnických i selských besedách. Oponoval i tehdejším zamítavým názorům na sociální demokracii a tvrdil, že dělnictvo nelze vylučovat z národa.\n\nZastával se slovanské vzájemnosti, doporučoval orientovat se na východní Slovanstvo. Litoval, že uherští Slováci nepřijali společný jazyk s Čechy. Nabádal k výuce ruštiny a tvrdil, že rozpory mezi slovanskými národy jsou zčásti vyvolané jejich odpůrci, zčásti důsledkem vlastní krátkozrakosti.\n\nPočátkem roku 1911 onemocněl a po dlouhé nemoci téhož roku zemřel. Je pochován na Ústředním hřbitově v Olomouci-Neředíně.\n\nWurm byl respektovaný a oceňovaný pro své vlastenectví, které spojil s kněžským povoláním. Současníci uznávali jeho buditelské úsilí, prosazování politických zájmů česky mluvícího obyvatelstva Moravy na politické scéně, národopisnou činnost v olomouckém muzeu i propagaci moravského folklóru. Byl mimořádně aktivní v mnoha oblastech. Nekrolog vyjmenoval tyto jeho tituly: dómský vikář, skutečný arcibuskupský rada a konsistorní assesor v Olomouci, čestný assesor biskupa ďakovanského, konsistorní rada diecése bosensko-srěmské, čestný rada řeckokatolické konsistoře ve Lvově, nositel zlatého záslužného kříže s korunou, kněz jubilant, bývalý říšský a zemský poslanec, zakladatel a první předseda Občanské záložny v Olomouci, spoluzakladatel a předseda Vlasteneckého muzea v Olomouci, zakladatel záložen v Přerově, Kojetíně, Tovačově, Křelově, Slatinicích atd., čestný občan Tovačova, Kojetína, Klobouk u Brna i jiných obcí, zakládající člen národopisné společnosti česko-slovanské aj. Sté výročí jeho narození bylo roku 1925 hojně vzpomínáno.\n\nStarší bratr Josef Wurm byl politikem, veřejně činným již od roku 1848. Synovec Josef Svatopluk Wurm-Čejkovský byl známý jako novinář, mimo jiné první moravský dopisovatel \"Národních listů\".\n\n"}
{"id": "26595", "url": "https://cs.wikipedia.org/wiki?curid=26595", "title": "Bitva u Bachmače", "text": "Bitva u Bachmače\n\nBitva u Bachmače byla bitva první světové války. Boje československých legií (Československo ještě neexistovalo) proti německé přesile proběhly 8.-13. března 1918 u dnešního ukrajinského města Bachmač.\n\nBěhem bitvy padlo 45 legionářů, 210 bylo zraněno a 41 pohřešováno. Německé ztráty se pohybovaly okolo 300 mrtvých a několik stovek zraněných.\n\nVýznamné byly nejen boje o bachmačský železniční uzel (vítězství oddílů Stanislava Čečka), ale i boj o most přes řeku Desnu, který měl zabránit proniknutí německých vojsk na Ukrajinu. Tím došlo ke krvavým bojům u Doče, kde se proslavila Olomoucká kulometná rota \"Colt\" 6. Hanáckého pluku druhé divize našich legií (zvěčněná v písni \"Masaryk nás svolává, rozkazy nám vydává…, vstávejte vy čeští legionáři, zlá vojna nám nastává...\", \"když je bitva nejprudší, naše rota útočí, naše rota, rota kulometná, ta to pěkně roztočí...\"). Prudký boj byl sveden i o zdejší vodárnu na nádraží, kde se německé jednotky zabarikádovaly.\n\nV této oblasti byly již před 13. březnem 1918 použity celkem tři obrněné vlaky (dva české, pod velením poručíka Jungra) a jeden ruský (broněvik) - nejdříve k průzkumu a později i boji, na příkaz pozdějšího legionářského generála Červinky. Obrněné vlaky se dostaly až k mostu přes řeku Desnu, nedaleko německé linie. Legionářům se podařilo most poškodit natolik, že pro německé ešalony dočasně nebyl průjezdný. Tím byl zpomalen postup německé pěchoty, před níž v tu dobu prchaly ukrajinské pluky Petljurovy, žádající naše legionáře o pomoc.\n\nDíky Čečkovu vítězství bylo Němci vyjednáno příměří, během něhož mohly naše vlaky volně projíždět bachmačským železničním uzlem k Čeljabinsku a Penze.\n\nPřestože byl již uzavřen Brestlitevský mír mezi bolševiky a Němci, jeho nejednoznačná ustanovení co do přesných hranic Ukrajinské lidové republiky posloužila bolševikům jako záminka nepospíchat se stažením svých vojsk. Proto se bitvy účastnily také oddíly Rudé armády, společně s legionáři ze 4., 6. a 7. pluku.\n\n"}
{"id": "26602", "url": "https://cs.wikipedia.org/wiki?curid=26602", "title": "Bukáček malý", "text": "Bukáček malý\n\nBukáček malý (\"Ixobrychus minutus\") je nejmenší volavka žijící na území Česka, která je velká asi jako hrdlička zahradní. Samec má hřbet černý, samice hnědavě skvrnitý. Mláďata jsou hnědá, podélně čárkovaná. Nohy má zelenožluté. Žije velmi skrytě v rákosových a vrbových porostech a jeho přítomnost je tak nejlépe zjistitelná po hlase.\n\nSamec se ozývá, především v noci, hlubokým nepřetržitým a monotónním „vru, vru, vru.“ V letu občas nosovým \"kerak\".\n\nZápadní část Eurasie až po západní Čínu, Pákistán a severní Indii, Afrika jižně od Sahary a východní Austrálie. Malé populace se vyskytují i na Madagaskaru a Nové Guineji. V Evropě jako hnízdící pták chybí na Britských ostrovech, v Irsku, Dánsku, Estonsku, ve Skandinávii a v severním Rusku.\n\nBukáček malý je v ČR vzácný druh s odhadem početnosti 60 až 80 párů. Většina prokázaných hnízdění pochází z pravidelně obsazovaných lokalit v Polabí, jižních Čechách a na jižní a severní Moravě. Dříve (do 60.let 20.stol.) u nás výrazně hojnější. Je chráněný zákonem jako silně ohrožený druh.\n\nVzácně hnízdí v močálech, bažinách a na březích rybníků zarostlých rákosem. Hnízdí v květnu až červenci, většinou jednou ročně. Hnízdo je miskovitá stavba ze stébel ostřice a rákosí umístěná těsně nad vodou. Samice snáší 4-6 bělavých vajec na kterých sedí oba rodiče asi 17-19 dní. Mláďata opouštějí hnízdo ještě nevzletná po 10-12 dnech, kdy se obratně pohybují v rákosí v okolí hnízda. Vzletnosti dosahují mladí ptáci ve stáří 21 – 23 dnů.\nBukáček malý je tažný pták, na hnízdiště se vrací na přelomu dubna a května, odlétá během srpna a září. Zimuje v mokřadech střední rovníkové Afriky.\n\nŽiví se hmyzem, pavouky, měkkýši, rybami nebo žábami.\n\nV Evropě je tento druh chován ve 30 zoo. Z toho ve čtyřech českých:\n\n\nZáznamy o chovu bukáčků existují již z doby krátce po počátcích zoo. Reálný chov však byl založen až v roce 2007, kdy přišel pár těchto brodivých ptáků. První mládě odchovali v roce 2009 – jednalo se o první odchov v rámci českých zoo. Úspěch se podařilo ještě několikrát zopakovat, např. v květnu 2013 se vylíhla dvě mláďata. V průběhu roku 2017 bylo odchováno pět mláďat. Na konci téhož roku zoo chovala šest jedinců tohoto druhu.\n\n"}
{"id": "26604", "url": "https://cs.wikipedia.org/wiki?curid=26604", "title": "Válečný zajatec", "text": "Válečný zajatec\n\nVálečný zajatec (anglicky prisoner of war, zkratka POW) je osoba, která se dostala do moci nepřítele v průběhu války nebo bezprostředně po jejím skončení. Jejich status a práva upravuje .\n\nVálečným zajatcem je každý kombatant, je-li zadržen. \n\nKromě ozbrojených sil státu a dalších ozbrojených sil s odpovědným velením, mají nárok na status válečného zajatce i jiné osoby, které doprovázejí ozbrojené síly s jejich souhlasem (např. civilní posádky dopravních letounů, váleční dopisovatelé či dodavatelé služeb a zboží). Tradičně mají tento status též nejvyšší političtí představitelé znepřátelených stran. Válečnými zajatci jsou v případě zadržení rovněž civilní osoby, které se při příchodu nepřátelských ozbrojených sil chopily zbraně k obraně dosud neobsazeného území, kde žijí. Status válečného zajatce nezahrnuje neozbrojené civilisty zajaté během války, které chrání Čtvrtá Ženevská úmluva. Nárok na status válečného zajatce také nemají vyzvědači a žoldnéři.\n\nZodpovědnost za válečné zajatce nemají jednotlivci ani vojenské oddíly, které je zajaly, ale mocnosti kterým náleží. Svou zodpovědnost může mocnost přenést na jinou mocnost jejich přesunutím k ní s tím, že musí dopředu zjistit, jestli je schopna a ochotna zachovávat tuto úmluvu.\n\n\"„S válečnými zajatci se musí vždy nakládat lidsky.“\" Válečný zajatec má právo na život, na respektování jeho osobnosti, poskytnutí bezplatného zdravotního ošetření, zaopatření podle jeho potřeby, na vyznávání náboženství i jeho výkonu a na rovné zacházení bez rozdílu, včetně vojenské hodnosti. Povinnosti válečného zajatce je při výslechu pravdivě udat: příjmení, jméno, hodnost, datum narození a matriční či jiný odpovídající údaj, který mu odpovídá, je-li internován, musí zdravit důstojníky mocnosti, s výjimkou je-li důstojník, kteří zajatecký tábor spravují. Mocnosti mají povinnost vybavit jednotlivce bojující v jejich řadách průkazem totožnosti, který jím nesmí být odebrán.\n\nMajetek válečného zajatce, nemůže být zabaven, pouze z hlediska bezpečnosti. Odebrány mohou být pouze zbraně, kůň, vojenská výzbroj a válečné dokumenty, zbytek zahrnující ošacení, předměty denní potřeby, výstroj pro jejich ochranu (přilby, plynové masky apod.), odznaky hodnosti a národnosti, vyznamenání a předměty mající zejména osobní nebo citovou hodnotu se nesmějí válečným zajatcům odebrat. Peněžní částky, mající zajatec u sebe, se odeberou pouze pod dohledem a na rozkaz důstojníka bude do zvláštního rejstříku zapsána výše částky a majitelův osobní podpis, od důstojníka obdrží majitel potvrzenku. Odebrané předměty a obnosy se vydají v původní formě na konci zajetí.\n\nMocnost, jíž jsou zajatci, může zajatcům uložit závazek nevzdalovat se nebo nepřekračovat danou hranici tábora, tedy je omezit ve volnosti pohybu - internovat je. Internování zajatce je povoleno, jeli uskutečněno v budovách postavených na pevné zemi a zajišťujících všechny základní podmínky hygieny a zdraví.Tábory internace válečných zajatců musejí splňovat podmínky, které vymezuje a blíže popisuje dokument Třetí ženevská úmluva v článcích 21 - 48 .\n\nMocnosti mohou udělit zajatcům přiměřenou práci související se správou, zařízením a udržováním jejich tábora nebo v blíže specifikovaných pracích, spadajících do určitých kategorií, a to proto, aby dbali na jejich fyzické a psychické zdraví. Kategorie jsou blíže popsány v článku 50 Třetí ženevské úmluvy.\n\nKritici Ženevské úmluvy vidí dvě důležité skutečnosti, které vidí jako kritické chyby, je to ochranné a politické důsledky POW. Protože posuzování, zda a kdy je bojovník válečný zajatec anebo terorista je závislé na nestrannosti posuzovatele a tudíž na jeho kompetentnosti toto posuzovat, což většinou zprvu posuzuje válčící strana, která se vždy bude snažit nebrat pod ochranu povstalce a gerrilové bojovníky své země, tudíž opozici. Druhý již zmíněný problém je ochranný důsledek, který se může dle kritiků negativně projevit právě ve válce s terorismem, když se práva válečných zajatců budou vztahovat i na teroristy, což prosazuje vláda Spojených států. Viz citováno z časopisu „Harvard International Law Journal, (str. 374)\".\n\nZákona pro tzv. Mudžahedíny z roku 2010 z Iráku, dává představu o nedodržování Třetí ženevské úmluvy a základních lidských práv ve válečném konfliktu, v tomto případě v podobě Gerilové války v Iráku. Tento zákon nese náboženský podtext a stanoví v podstatě všechny druhy podpory nepřítele, jako válečný zločin. Jen v 11. a 12 článku tohoto zákona, je stanoveno, kdo všechno je odsouzen k trestu smrti: Ten kdo zásobuje palivem, dodává materiál-zařízení, buduje vojenské centrum pro tzv. bezvěrce, jejich administrátoři, dále pracovníci bezpečnostních agentur, tlumočníci, řidiči těchto zásobování. To vše má posoudit \"odpovědná\" osoba/soudce provincie, která na základě důkazů rozhodne o osudu těchto osob. Tyto osoby mohou být také vyměněny za výkupné (v případě kdy muslimové potřebují peníze) či muslimské-hodnotné zajatce, to vše se odvíjí od situace. Rozhodující-odpovědnou osobou je \"Imám a\" \"Najib Imam.\"\n\n"}
{"id": "26607", "url": "https://cs.wikipedia.org/wiki?curid=26607", "title": "Naše nynější krize", "text": "Naše nynější krize\n\nNaše nynější krize je politicky zaměřená práce Masaryka, která poprvé vyšla v roce 1895 (jako \"Naše nynější krise\", starší pravopis). Bezprostředně navazuje na předchozí práci \"Česká otázka\" a zaměřuje se hlavně na soupeření v rámci české politické scény.\n\nOtázku české pozice v rámci celé Evropy opět řeší spíše okrajově. Stejně jako v \"České otázce\" i zde se staví proti patetickému „hejslovanění“. Odmítá výpady některých mladočechů, podle nichž se realisté, „zkažení západní kulturou“, staví proti české a slovanské myšlence. Jak píše: \n\nSkutečně mezinárodním postavením českého národa se ovšem Masaryk v té době ještě nezabývá. Některými formulacemi otázku samostatnosti českého státu explicitně odsouvá na vedlejší kolej. \n\nVe druhém vydání (1908), na rozdíl od prvního, připouští Masaryk pro hájení zájmů národa i válku, avšak pouze \"spravedlivou\", obrannou.\n\n\n\n"}
{"id": "26611", "url": "https://cs.wikipedia.org/wiki?curid=26611", "title": "Lynch", "text": "Lynch\n\nLynch může být:\n\n\n"}
{"id": "26612", "url": "https://cs.wikipedia.org/wiki?curid=26612", "title": "Pracovní konkurz", "text": "Pracovní konkurz\n\nPracovní konkurz se používá v případě výběru zaměstnanců pro vyšší a náročnější pozice. Tato forma výběru pracovníků je častá u velkých firem, méně již u středně velkých a vůbec se nepoužívá v malých firmách. Samotný výraz konkurz (konkurs) pochází z latinského , což znamená sběh, sbíhání, shlukování.\n\nKonkurz se může dělit na následující fáze:\n"}
{"id": "26622", "url": "https://cs.wikipedia.org/wiki?curid=26622", "title": "Gamál Násir", "text": "Gamál Násir\n\nGamal Abdel Nasser Hussein, v češtině též Násir (15. ledna 1918 Alexandrie – 28. září 1970 Káhira) byl egyptský prezident (1956–1970).\n\nV roce 1952 byl v čele vojenského převratu. Při něm byl svržen dosavadní egyptský král Farúk I. a poté nastolena republika. Od roku 1953 byl vrchním velitelem ozbrojených sil. V roce 1954 se stal předsedou vlády, v roce 1956 prezidentem.\n\nNásir se proslavil hlavně svojí spoluprací se zeměmi Východního bloku, a také výstavbou Asuánské přehrady, kterou vybudoval s pomocí Sovětského svazu. Rovněž se angažoval i v několika válkách s Izraelem, včetně konfliktu, známého jako Suezská krize. V dnešní době je považován za otce arabského nacionalismu.\n\nGamal Abd an-Násir (: ) výslovnost [gämääl äbd en-náser] se narodil 15. ledna 1918 v Alexandrii jako nejstarší ze tří synů. Jeho otec Abd el-Násir Hussein byl poštovní úředník v Beni Mur, jeho matka Fahima Hamadová zemřela v roce 1926. Po matčině smrti Násir bydlel u svého strýce v Káhiře, kde chodil do školy. V jedenácti letech odjel do Alexandrie. Zde studoval na středních školách Ras-al-Tin, Nahaseen a al-Nahda.\n\nBěhem studia se zúčastnil demonstrace, v jejímž průběhu byl zraněn a na dva dny zatčen. Politika se postupně stala v jeho životě dominantní. V letech 1935–1936 byl předsedou výboru studentů středních škol v Káhiře, který se zabýval politickými reformami.\n\nV březnu roku 1937 byl přijat na Egyptskou vojenskou akademii. Po jejím absolvování v roce 1939 dobrovolně narukoval do Súdánu.\n\nDo Súdánu se dostal těsně před vypuknutím druhé světové války. Během ní spolupracoval s italskými a německými vojáky. Spolu začali plánovat převrat, při kterém by vyhnali britské vojsko z Egypta. Tento převrat se nikdy neuskutečnil.\nUž během války kolem sebe začal utvářet skupinu mladých vojáků se silným národním a prorevolučním cítěním.\n\nPo válce získal Násir místo instruktora v Královské vojenské akademii v Káhiře. Zde za pomoci ostatních důstojníků a nově rekrutovaných vojáků vytvořili Hnutí svobodných důstojníků.\n23. července 1952 vypukla revoluce. Svobodní důstojníci obsadili vládní budovy, sídlo rádia, policejní stanice a vojenská velitelství v Káhiře. Generál Muhammad Nadžíb byl dosazen na post prezidenta. Předsedou vlády se stal Ali Maher. Král Faruk uprchl se svou rodinou do Itálie.\n\nHnutí svobodných důstojníků vytvořilo Egyptskou revoluční radu pro velení, která získala ve státě moc. Předsedou této rady se stal Nadžíb, post místopředsedy získal Násir.\n7. září 1952 byl sesazen z funkce premiéra Ali Maher, kvůli tomu, že nepodporoval zemědělskou reformu prosazovanou revoluční radou. Jeho pravomoce převzal prezident Nadžíb.\n\nV červnu 1953 se Nadžíb oficiálně prohlásil za prezidenta republiky Egypt. Po vzniku republiky začaly spory mezi Nadžíbem a Násirem, které vyvrcholily 23. února 1954, kdy Nadžíb složil funkce prezidenta i premiéra. Po Nadžíbově rezignaci revoluční rada dosadila na křeslo ministerského předsedy Násira, prezident zvolen nebyl. Nadžíb dostal od rady domácí vězení, které mu mělo zabránit ve znovuzískání moci. Občané Egypta se ale začali bouřit a požadovali Nadžíbův návrat. Následkem těchto demonstrací se uvnitř revoluční rady utvořila skupina, která požádala Násira, aby vyhlásil svobodné volby, ve kterých bude zvolen prezident i předseda vlády. Násir volby povolil, Nadžíb byl zvolen prezidentem. Později byl Násir donucen vzdát se postu premiéra ve prospěch Nadžíba. Za pomoci malé skupinky lidí z armády se mu však během osmi měsíců podařilo získat moc zpět a v říjnu 1954 se sám prohlásil za vůdce Egypta.\n\n26. října 1954 na něj byl spáchán neúspěšný pokus o atentát, ze kterého bylo obviněno Muslimské bratrstvo. Tento atentát byl použit jako záminka pro odstranění Nadžíba, který byl Bratrstvem podporován. Později se objevila tvrzení, že celá událost byla vykonstruována Násirovými stoupenci.\n16. ledna 1956 byl Gamal Abd an-Násir zvolen egyptským prezidentem. Ve volbách získal 99,9 % hlasů.\n\nV roce 1955 se spolu s Josipem Titem, Džavaharlélem Néhrúem a Sukarnem stal zakladatelem Hnutí nezúčastněných zemí.\n\nV roce 1954 Násir podepsal dohodu s Velkou Británií, která zaručovala odvolání britského uniformovaného vojenského personálu z území Suezského průplavu. Díky této dohodě získal Egypt plnou nezávislost od Británie a tím skončilo i napětí, které mezi oběma státy panovalo. Krátce po podepsání smlouvy poskytla Velká Británie spolu s USA Egyptu finanční pomoc v podobě 40 milionů dolarů. O rok později přislíbily USA ještě 56 milionů dolarů na výstavbu Asuánské přehrady, kterou Násir plánoval již od začátku revoluce. Dalších 200 milionů dolarů měl získat od Světové banky.\n\nV září 1955 Násir podepsal s Československem smlouvu o obchodu se zbraněmi, což vedlo k tomu, že USA a Velká Británie stáhly svou finanční pomoc a tím chtěli Násir donutit, aby přestal obchodovat s Východním blokem. Nasser neuposlechl a aby získal peníze jinde (z plavebních poplatků) počátkem roku 1956 zahájil blokádu přístavu Ejlát a později, 26. července 1956, znárodnil Suezský průplav. Do té doby patřil průplav Společnosti Suezského průplavu, jejíž akcie vlastnili především britští a francouzští investoři.\n\nSovětský svaz se rozhodl poskytnout Egyptu pomoc při stavbě přehrady a utužit tím vztah mezi Egyptem a SSSR. Touto cestou Egypt získal asi třetinu peněz potřebných k výstavbě přehrady a dále téměř 400 techniků, kteří se stavbou pomáhali.\nZnárodnění průplavu se nelíbilo britskému a francouzskému premiérovi. Navrhli vojenskou intervenci, která by Násira zbavila moci. Američtí spojenci je ale varovali, že tato akce by mohla situaci jen zhoršit. 23. října 1956 se Francie a Británie tajně dohodla s Izraelem na útoku na Egypt. 29. října Izrael zaútočil a začal postupovat do egyptského vnitrozemí. Británie s Francií dala oběma stranám ultimátum k ukončení konfliktu. Násir ho odmítl, což vedlo k tomu, že Britové a Francouzi 31. října začali bombardovat egyptská letiště a obsadili Port Said a Port Fuád. Po této akci OSN na popud USA přijala rezoluci, která vyzývala všechny zúčastněné k ukončení bojů a vyklizení obsazených území. Násir se rozhodl rezoluci podřídit, o den později tak učinil i Izrael. Francie a Velká Británie ale odmítala vyklidit Port Said. Pád libry a negativní reakce ze strany USA přiměli Brity podřídit se rezoluci, což druhý den učinili i Francouzi. Po tomto konfliktu se značně zvýšila Násirova popularita.\nStavba Asuánské přehrady byla dokončena v roce 1970 a nese název Násirovo jezero.\n\nSuezská krize výrazně vylepšila vztah mezi SSSR a Egyptem. Toto přátelství vedlo k tomu, že Násir postupně začal transformovat egyptskou ekonomiku na socialistický systém. Nejvíce si proti sobě poštval západ, když uznal Čínskou lidovou republiku. V roce 1964 získal Gamal Násir titul Hrdina Sovětského svazu a Leninův řád. Tato ocenění mu předal Nikita Chruščov, který přijel do Egypta na oficiální návštěvu.\n\nMnoho historiků se shoduje, že Egypt nikdy ve skutečnosti socialismu nedosáhl. Násir komunismus odmítal a během své vlády věznil mnoho egyptských komunistů.\n\nGamal Abd an-Násir byl přední představitel panarabského smýšlení. Jeho představa byla utvořit jednotný arabský stát, který by zabíral plochu od Atlantského oceánu až po Perský záliv. Odtud pochází pojem násirismus. První krok k vytvoření tohoto státu byl učiněn 22. února 1958, kdy byla vytvořena Sjednocená arabská republika. Členskými státy byl Egypt a Sýrie. Prezidentem nově vzniklého státu byl zvolen Gamal Abd an-Násir. V roce 1961 Sýrie z federace vystoupila. Egypt si ponechal jméno Sjednocená arabská republika až do roku 1971.\n\nV roce 1967 Násir vyzval arabské státy, aby zaútočily na Izrael. Izrael na to zareagoval, 5. června zahájil preventivní letecký útok proti Egyptu, při kterém vybombardoval všechna egyptská letiště a poté obsadil Sinaj. Násir na porážku reagoval podáním demise, ale po velkých protestech nejen na území Egypta, ale i v ostatních arabských státech ji stáhnul.\n\nNásir byl ženatý s Tahiou Kazem. Měli spolu 5 dětí (3 syny a 2 dcery): Khalida, Abdela Hakeema, Abdela Hameeda, Hodu a Monu.\n\nGamál Abd abn-Násir zemřel 28. září 1970 na infarkt, v závěru schůzky vůdců arabských států. Trpěl hemochromatózou. Pohřeb se konal 1. října a přišlo se na něj s prezidentem rozloučit asi 5 milionů lidí.\n\n\n"}
{"id": "26624", "url": "https://cs.wikipedia.org/wiki?curid=26624", "title": "Exocytóza", "text": "Exocytóza\n\nExocytóza je proces, kterým buňky uvolňují (nebo vyvrhují) větší molekuly či struktury (obecně látky, které nejsou schopny samostatného prostupu přes plazmatickou membránu) do svého okolí. Exocytóza je pochodem opačného směru než endocytóza, s níž tvoří dohromady systém buněčného vezikulárního transportu.\n\nK samotnému výdeji dochází při splynutí membránového transportního váčku (vezikulu) s membránou na povrchu buňky.\n\nTransportní měchýřek vzniká zpravidla odškrcením membrány z endoplazmatického retikula nebo z diktyozómů Golgiho aparátu, ve kterých většina sekretovaných látek vzniká nebo je přetvářena. Vznikající váček v sobě při odškrcování uzavře hotový sekret a řízeným pohybem po cytoskeletu, konkrétně po aktinových filamentech, je dopraven k té doméně plazmatické membrány, se kterou má fúzovat. K povrchu se přibližující transportní měchýřek, jenž obsahuje látky, které by měly být vyvrženy, se nakonec dotkne plazmatické membrány. Jejich membrány v tom místě splynou a postupně se rozevírající měchýřek uvolní svůj obsah do bezprostředního okolí buňky.\n\nNačasování i místo vzniku konkrétního váčku jakož i směr jeho pohybu a místo jeho fúze jsou striktně a poměrně složitě řízené procesy.\n\nExocytóza plní pro buňku několik funkcí.\n\nVedle funkce vylučovací, kterou jsou vylučovány látky pro buňku buď přebytečné (škodlivé či nepotřebné) nebo mající užitek pro buňku, jsou-li v jejím okolí (vysílání trávicích enzymů, hormonů, u rostlin vylučování stavebního materiálu pro buněčné stěny.), buňka za pomocí exocytózy zvětšuje svůj povrch ( fúzí s membránou měchýřku se povrch buňky zvětší o celkový povrch membránového váčku), zároveň je cytoplazmatická membrána obohacena o bílkoviny, které byly součástí membrány původního váčku. Tímto způsobem (v kombinaci s endocytózou nechtěných bílkovin) buňka může měnit ve velmi krátkém časovém období zastoupení funkčních bílkovin na svém povrchu s ohledem na aktuální potřeby. Všechny tři úkoly bývají využívány i nezávisle na sobě.\n"}
{"id": "26695", "url": "https://cs.wikipedia.org/wiki?curid=26695", "title": "BT", "text": "BT\n\nSpojení písmen B a T může mít různé významy:\n\n\n"}
{"id": "26697", "url": "https://cs.wikipedia.org/wiki?curid=26697", "title": "Brian Wayne Transeau", "text": "Brian Wayne Transeau\n\nBrian Wayne Transeau, známý spíše jako BT, (* 4. října 1971, Rockwille, Maryland, USA) je americký skladatel taneční a elektronické hudby.\n\nVyrůstal ve Washingtonu, hrál od útlého dětství na klavír. Přestože studoval klasickou hudbu, poslouchal Depeche Mode a Yes. Uprostřed 90. let oživil britskou taneční scénu svým konceptem epického house a položil tak základ pro pozdější úspěch dream house v podání Roberta Milese, Sash!e či BBE – v době úspěchu tohoto stylu se však sám posunul dále. Po svém debutovém albu v roce 1995 zasáhl taneční hitparády s remixem skladby \"Blue Skies\" od Tori Amosové. Přes dřívější nezájem amerického publika se následujícího roku stala jednou z nejhranějších klubových skladeb v USA. Přestože se na svém druhém albu pokusil opustit dream house, je i nadále přijímán kladně klubery i kritiky v Británii i USA.\n\nVěnuje se také produkci, kde slavil úspěchy s hity \"I'm Not a Girl, Not Yet a Woman\" od Britney Spearsové či \"Pop\" od *NSYNC.\n\n\n"}
{"id": "26703", "url": "https://cs.wikipedia.org/wiki?curid=26703", "title": "Oxid arsenitý", "text": "Oxid arsenitý\n\nOxid arsenitý, známý také pod triviálním názvem arsenik nebo otrušík, případně pod staršími českými jmény utrejch nebo utrých, je nejběžnější oxid arsenu. Setkáváme se s ním nejčastěji v podobě bílého krystalického nebo amorfního prášku nebo hrudek. Jedná se o látku bez zápachu, velmi toxickou. Arsen má rovněž karcinogenní účinky, tudíž může při dlouhodobé otravě dojít k rozvoji nádorů, např. rakoviny kůže, plic nebo jater.\n\nPřipravuje se oxidací kovového práškového arsenu vzdušným kyslíkem při zahřívání na vyšší teplotu:\n\npřípadně žíháním arsenových rud za přístupu vzduchu, např. arsenopyritu:\n\npřičemž čistý oxid arsenitý sublimuje při teplotě 315 °C (za normálního tlaku).\n\nOxid arsenitý se vyskytuje ve třech modifikacích: krystalizuje jednak v krychlové, jednak v jednoklonné soustavě, nebo jako amorfní forma. V roztoku a v plynné fázi se vyskytuje v dimerní formě (viz tabulka); teprve při zahřátí par nad 1800 °C se mění v monomerní formu sumárního vzorce AsO. Je slabě rozpustný ve vodě a dobře rozpustný v kyselině chlorovodíkové za vzniku chloridu arsenitého:\n\nOxid arsenitý je amfoterní, tzn. rozpouští se v kyselinách i v silných zásadách, např. hydroxidu draselném za vzniku solí kyseliny arsenité, arsenitanů, v tomto případě arsenitanu tridraselného:\n\nKyslíkem se dále oxiduje na oxid arseničný:\n\nV přírodě se oxid arsenitý nachází ve formě minerálů \"arsenolitu\", tzv. \"arsenový květ\" (krychlová modifikace) a \"claudetitu\" (jednoklonná modifikace).\n\nV minulosti nacházel velmi široké uplatnění:\n\nOxid arsenitý se v současnosti již k těmto účelům nevyužívá, zejména z důvodu jeho toxicity, karcinogenity a nepříznivého vlivu na přírodní prostředí.\n\nOtrava arsenikem je nejčastějším případem otravy sloučeninami arsenu. Přibližně 1000 let byl arsenik užíván jako jed na hlodavce, protože je bezbarvý, bez chuti a zápachu. Na přelomu 19. a 20. století byl užíván v medicíně jako \"Fowlerův roztok\" (\"Liquor Kalii arsenicosi\") v jednoprocentní směsi s uhličitanem draselným, zejména k léčení kožních onemocnění. Při předávkování tento koktejl způsoboval vleklou (chronickou) otravu.\n\nSmrt nastává po požití 0,3 g arseniku (s ohledem na individuální stav osoby). Při dostatečně velké dávce nastává smrt během několika hodin. Smrtná dávka (LD50) je 20 mg/kg.\n\nPříznaky akutní otravy jsou bolest břicha, nucení ke zvracení a třes. Při požití menší dávky nebo při vleklé otravě nastupují příznaky apatie, zvracení, průjem, později dehydratace, selhání ledvin. Pokud postižená osoba přežije toto období, dochází k trvalému poškození jater a nervového systému (polyneuropatie).\n\nJinými běžnými příznaky vleklé otravy jsou:\n\nV místech, kde byly podzemní vody, užívané jako zdroj pitné vody, bohaté na sloučeniny arsenu, je známo, že organismus místních obyvatel si na nadměrný přísun arsenu do těla zvykl a projevy chronické otravy se buď neprojevily vůbec, nebo byly jen velmi mírné. Dnes je tento jev díky chemické kontrole zdrojů vody velmi vzácný. Může se však objevit tam, kde nebylo správně naloženo s uzavřenými důlními díly; příkladem může být výskyt arsenu ve vodě a půdě u Kutné Hory jako důsledek unikající vody z bývalého dolu na Kaňku.\n\n\nV lednu 2010 byl Evropskou agenturou pro chemické látky zařazen na kandidátský seznam nebezpečných látek vzbuzujících mimořádné obavy pro autorizaci dle směrnice REACH.\n"}
{"id": "26706", "url": "https://cs.wikipedia.org/wiki?curid=26706", "title": "Pivoňka (rozcestník)", "text": "Pivoňka (rozcestník)\n\nPivoňka má více významů:\n\n\n\n"}
{"id": "26710", "url": "https://cs.wikipedia.org/wiki?curid=26710", "title": "Jasan zimnář", "text": "Jasan zimnář\n\nJasan zimnář nebo též lidově jasan manový (\"Fraxinus ornus\") je keř nebo také strom vysoký 4–8 m. Letorosty jsou šedavé, pupeny šedofialové. Listy jsou lichozpeřené, 2-4 jařmé. Květy jsou v bohatých koncových latách, kalich je 4-četný, korunní lístky jsou 4, jejich barva je bílá. Tyčinky jsou 2. Plodem je křídlatá nažka.\n\nJasan zimnář je rozšířen v jižní Evropě, od Korsiky a Sardinie po Balkánský poloostrov, izovaně ve Španělsku, zasahuje i do Malé Asie. Původní výskyt zasahuje na sever až na jižní Slovensko, kde roste v teplomilných doubravách. V České republice není původní, byl však v minulosti vysazován.\n\nMana stromu je zdrojem cukru známého jako manový cukr, manit neboli mannitol, který se využívá v potravinářství, jako diabetické sladidlo a jako léčivo.\n\n"}
{"id": "26712", "url": "https://cs.wikipedia.org/wiki?curid=26712", "title": "Vranovské jasany", "text": "Vranovské jasany\n\nVranovské jasany jsou památné stromy u vesnice Vranov u Mnichova jihozápadně od Poběžovic. Dva jasany ztepilé (\"Fraxinus excelsior\") rostou u hlavní silnice na jihozápadním konci vsi v nadmořské výšce 670 m. Jejich kmeny měří 394 a 414 cm, obě koruny dosahují do výšky 25 m (měření 2005). Chráněny jsou od roku 2005 pro svůj vzrůst a jako krajinná dominanta.\n\n"}
{"id": "26713", "url": "https://cs.wikipedia.org/wiki?curid=26713", "title": "Kuše", "text": "Kuše\n\nKuše, také samostříl (zastarale lučiště), latinsky Arma diaboli (tj. ďábelská zbraň) je střelná zbraň, vystřelující mechanickou silou speciální šípy s kovovými šipkami. Kuše sehrála velkou roli jako vojenská zbraň ve středověkých válkách. Jako lovecká zbraň se používala až do 18. století. V malé míře se užívá dodnes.\n\nTato chladná střelná zbraň užívá střelný princip luku se silnější pletenou tětivou na mnohem pevnějším krátkém těle zhotoveném z dubového dřeva, podobném pažbě pušky, se soustruženou kuželkou a doplňky někdy z kosti či slonoviny, a železný spouštěcí mechanismus s klikou či heverem. K němu je v přední části křížem připevněno lučiště s tětivou. Proti luku umožňuje kuše napínat lučiště výrazně větší silou, protože tato síla není přímo vázaná na sílu střelce. K napínání kuší se často používala různá pomocná mechanická zařízení, jako páky a navijáky. Nevýhodou kuše proti luku byla naopak její velikost, hmotnost a složité zdlouhavé nabíjení.\n\nTakto kuši popisuje ve svém díle Alexias byzantská princezna Anna Komnéna, která kuši viděla u bojovníků první křížové výpravy.\nKuše se rozdělují na:\n\nPrvní zmínky o kuši, včetně jejího širokého nasazení, pocházejí z Číny. Již v 5. stol. př. n. l. se o ní zmiňuje Sun-c’ ve svém spise \"Umění války\". Nejstarší archeologický nález kuše pochází z hrobky v čínské provincii Chu-pej a je datován do 4. stol. př. n. l. Masověji však začala být používána až kolem roku 200 př. n. l. Mnohé důkazy hovoří o tom, že vynález je ještě starší a pochází z jihovýchodní Asie, snad z oblasti dnešního Vietnamu, kde je doložena ze 3. stol. př. n. l. Čínský termín pro kuši \"nǔ\" pochází z austroasijských jazyků.\n\nVýrazné zlepšení výkonnosti představovala čínská opakovací kuše, která byla používána od počátku našeho letopočtu až do 19. století. Umožňovala vystřelit za 15 sekund až 20 šipek. Dostřel i průbojnost byly omezeny, ale byla úspěšně používána jako obranná zbraň na Velké čínské zdi. Mimo Čínu je její použití doloženo i ve středověké Koreji.\n\nNezávisle na Číně byla kuše vyvinuta v 5. století př. n. l. v řeckých městských státech. Vzhledem k dlouhému nabíjení nebyla považována za příliš účinnou zbraň s výjimkou obléhání. Jako její vylepšení vznikla kolem roku 400 př. n. l. balista.\n\nV Evropě se kuše uplatňovala především v období středověku, protože to byla (spolu s dlouhým lukem) jediná zbraň, schopná na dálku zneškodnit rytíře ve zbroji. Na rozdíl od luku byl výcvik střelce z kuše relativně levný, krátký a jednoduchý. Na druhou stranu nevýhodou kuše byla větší hmotnost a menší rychlost střelby: asi jedna až dvě střely za minutu. Například florentský kronikář Giovanni Villani uvádí, že lučištník střílí třikrát rychleji, než janovský vycvičený střelec z kuše. Kuše byla původní zbraní především v zemích západní a střední Evropy, zatímco Arabové a byzantští Řekové ji neznali.\n\nKuše byla podle některých pramenů na Druhém lateránském koncilu v roce 1139 církví oficiálně zakázána křesťanům v boji proti křesťanům, a to pod hrozbou klatby. V usenesení tohoto koncilu byla kuše nazvána ďábelskou zbraní (\"Arma diaboli\"), protože oproti šípům z luku způsobila jistou smrt. Církev ale nebránilo užívat ji v křížových výpravách proti Arabům a heretikům. I přesto se kuše ve středověké Evropě používala v mnoha bojích proti jiným křesťanům, jak svědčí například ilustrace Stoleté války z francouzských kronik.\n\nS nástupem palných zbraní v 15. století kuše postupně ztrácela svůj význam. V českých zemích patřila i k vybavení husitských bojovníků a městských střeleckých společností. Její používání v lovectví a střeleckých soutěžích je doloženo až do počátku 17. století.\n\nKuše zažívá svou renesanci ve druhé polovině 20. století, odkdy díky novým materiálům je možno radikálně zredukovat její hmotnost.\nDodnes je kuše užívána jako sportovní zbraň, v některých zemích jako lovecké náčiní (v Česku je stejně jako luk pro lov zakázána) a objevuje se ve výzbroji některých speciálních jednotek (např. speciální jednotky Jihoafrické republiky). Proti palným zbraním má totiž výrazně tišší výstřel bez záblesku, malý zpětný ráz a – podobně jako ve středověku – je schopna účinně prostřelit i neprůstřelné vesty.\n\nArcheologické nálezy fragmentů kuší a jejich šipek pocházejí z celé řady výzkumů, především ze středověkých hradů a tvrzí, které byly často obléhány, např. Zvíkov, Karlštejn, Křivoklát, Nový hrad u Kunratic, Havraň, Martinice, Zbořený Kostelec, Rokštejn, Vildštejn, Landštejn, Sion nebo Tepenec.\n\n\n\n"}
{"id": "26714", "url": "https://cs.wikipedia.org/wiki?curid=26714", "title": "Zámecký buk", "text": "Zámecký buk\n\nZámecký buk je památný strom ve městě Poběžovice. Buk lesní (\"Fagus sylvatica\") roste v zámeckém parku, obvod jeho kmene měří 360 cm a koruna stromu dosahuje do výšky 23 m (měření 2005). Chráněn je od roku 2005 pro svůj vzrůst a jako krajinná dominanta.\n\n\n"}
{"id": "26716", "url": "https://cs.wikipedia.org/wiki?curid=26716", "title": "Lípa u hřbitova", "text": "Lípa u hřbitova\n\nLípa u hřbitova je památný strom ve městě Poběžovice. Lípa velkolistá (\"Tilia platyphyllos\") roste u silnice naproti vchodu na hřbitov v nadmořské výšce 450 m. Obvod jejího kmene měří 785 cm a koruna stromu dosahuje do výšky 27 m (měření 2001). Chráněna je od roku 2001 pro svůj vzrůst a věk.\n"}
{"id": "26717", "url": "https://cs.wikipedia.org/wiki?curid=26717", "title": "Homér", "text": "Homér\n\nHomér (řecky Ὅμηρος \"Homéros\") je jméno nejstaršího známého řeckého básníka, jemuž se připisuje sepsání epických básní Ilias a Odysseia. Jeho jméno se vykládalo jako „\"Rukojmí\"“, nebo častěji podle jeho domnělé slepoty ze spojení ὁ μὴ ὁρῶν (ho mē horōn) - „nevidící“, jako „\"Slepý\"“. Krom obou eposů se mu také připisují tzv. \"Homérské hymny\", směšnohrdinský epos \"Batrachomyomachia\" (Válka žab a myší) parodující Ilias, lyrické básně na oslavu antických božstev, epigramy a další zlomky. Homérova podoba není známa, jeho sochy nevycházejí ze skutečnosti.\n\nJiž ve starověku o životě této postavy nebylo známo nic určitého. Jako Homérovo rodiště se uvádělo mnoho míst (Athény, Pylos, Kolofón, Argos), nejčastěji město Smyrna na maloasijském pobřeží nebo ostrov Chios. Legendu o Homérově životě zaznamenal v 5. století př. n. l. Hérodotos. Narodil se prý jako nemanželské dítě u řeky Meles nedaleko Smyrny a jeho původní jméno bylo Melésigenés (narozený u Melesu). Zemřel údajně na ostrově Íos. Většina pramenů se shoduje, že se jeho matka jmenovala \"Kreitheis\", údaje o otci se rozcházejí. Všechna starověká vyobrazení jsou idealistická a neopírají se o skutečnost, na základě domnělého významu jeho jména jej představují většinou jako slepého starce. Pokud se vůbec jedná o historickou osobu, potom působil mezi léty 1200 až 700 př. n. l. Obvykle se ovšem uvádí počátek osmého století jako nejzazší hranice jeho života. Dřívější datum udává jen několik badatelů. Přes množství údajů, ovšem často si protiřečících, není dodnes jasné, zda osoba tohoto jména skutečně žila. Proti obvyklé představě Homéra jako slepého a chudého putujícího pěvce mluví důkladná znalost horní aristokratické vrstvy jeho děl, kterou takový putující básník nemohl mít.\n\nHomér je obecně známý především jako autor dvou eposů stojících na počátku řecké a evropské literatury, Iliady a Odysseje. Skutečné autorství těchto děl je však sporné. Jistý se zdá původ eposů v řecké Malé Asii. Potvrzuje to jazyková analýza díla, podle níž jsou obě básně sepsány v iónském dialektu řečtiny. Ilias a Odyssea jsou první písemné doklady řeckých dějin a jimi podle klasického mínění začínají evropské kulturní a duchovní dějiny.\n\nZákladním jazykem je iónština archaické doby, místy prostoupená příklady v aiolském dialektu a zjevně podáními staršího původu. Mnohé verše se vlivem ústního předávání básní opakovaně vynořují jako výplně mezer, jako okřídlená slova. Až do helénizmu existovalo několik redakcí eposů, první redakce (první písemné zaznamenání) se připisuje podnětu athénského tyrana Peisistrata či jeho syna Hipparcha. Dnes užívané znění pochází od Aristarcha ze Samothráky, který básně rozdělil do rovněž po dnešek užívaných zpěvů.\n\nK časovému zařazení homérských eposů se použila různá srovnání. Posloužila k němu epika Hésioda z Asker, vzniklá v 7. století př. n. l. Nabízí se také tzv. „Nestorův pohár“, zlatá zdobená nádoba, uchovávaná dnes v Národním archeologickém muzeu v Athénách, pocházející z doby kolem 720 př. n. l., jejíž výzdoba souhlasí s některými scénami, jak je líčí Homér. Důležité je rovněž historické klima druhé poloviny 8. stol. př. n. l., příznivé pro vznik eposů, protože od 7. století již v Řecku neexistovala nepopiratelná šlechtická kultura, jejíž jsou eposy oslavou. Dalším bodem pak jsou partie Iliady, které možná odkazují na události 7. století. Všechny tyto odkazy však nejsou jednoznačné. Kromě toho se dají partie Iliady vyložit i jinak a literatura ostatně může být anachronická, proto je datování na základě historických událostí obtížné. Většina stop však ukazuje na druhou polovinu 8. století.\n\nHomérovy antické životopisy připisují Homérovi kromě dvou nejznámějších eposů i další literární díla. Převážně se bezpochyby jedná o díla připsaná mu neprávem, často je dnes známe ve zlomcích, v úplnosti se dochoval krátký parodický epos \"Žabomyší válka\".\n\nObzvlášť sporné je autorství také Homérovi připisovaných 33 básní, zvaných \"Homérské hymny\", básní opěvujících bohy. Stojí oběma eposům stylisticky blízko. Rhapsódi je přednášeli na počátku své recitace. Nejznámější z nich jsou \"Hymnus na Apollóna\" a \"Hymnus na Afrodítu\".\n\nHomérská otázka je literárněvědný spor o osobu Homéra a původ obou Homérových eposů. Jde přitom o problém, zda Homér (lhostejno zda žil nebo ne) je opravdu autorem obou eposů - což je ovšem filologicky nepravděpodobné, neboť mezi Iliadou a Odysseou leží jazykově přibližně 50 let - nebo zda je pod jménem Homér shrnuto víc různých básníků, kteří sepsali starší, ústně tradovanou látku. Spor vychází ze skutečnosti, že v eposech se vyskytují místa s porušením časové linie, navzájem si odporující nebo s jinými nedostatky.\n\nO osobu Homéra a původ jeho děl rozpoutal spor roku 1795 německý klasický filolog Friedrich August Wolf spisem \"Prolegomena ad Homerum\". Podle něj je více neznámých básníků původci menších zpěvů, z nichž v Peisistratově době jeden básník složil celé dílo. Po něm se vytvořila konzervativní škola, která připouštěla víceméně volnou absorpci předchozích existujících zpěvů při tvorbě Iliady a Odysseje i existenci závažných interpolací (vpisů do textu), ale připisovala hlavní úsilí při tvorbě děl geniálnímu básníkovi působícímu v předhistorické době. Další významnou osobou sporu byl Gottfried Hermann, který předpokládal, že dva neznámí básníci, zpívající o hněvu Achillově a návratu Odyssea získali v rané době takovou slávu, že zatlačili do pozadí ostatní příběhy vyprávějící o Tróji a jejich příběhy byly rozhojněny dalšími generacemi rhapsódů. Některé části Iliady se mu nicméně zdály starší než báseň o hněvu Achilově. Různí další autoři se v Iliadě a Odysseji pokoušeli najít jednotlivé původní písně nebo původní jádro, vždy se však od sebe odlišovali. Homérská otázka dodnes zůstává nerozřešena, blízké pravdě se zdá jen to, že každý epos má jiného autora, že Odyssea má autora jednoho, že Odyssea je mladší než Iliada, nepochybné je, že eposy mají základy (třeba některé obraty) už v době brzké po době, kterou popisují.\n\nHomérské eposy se u Řeků těšily ohromné úctě. Byly považovány za nejvyšší poezii a přednášely se o největších slavnostech. Ve školním vyučování se užívaly jako vzor. Řekům, politicky rozděleným, také pomáhaly vytvářet společné řecké vědomí. Homérská témata byla všudepřítomná v antické řecké literatuře a hojně zastoupená i v pozdější literatuře evropské. Mnohé obraty a okřídlená slova pocházejí z Homérových eposů (dokonce i samo spojení „okřídlená slova“). Ilias a Odyssea byly tak dokonalými díly svého žánru, že srovnatelná epická díla již v řecké literatuře nevznikla a pozdější básníci (Kallimachos z Kyrény) se snažili epické básnictví oživit pomocí odlišných přístupů.\n\n\n"}
{"id": "26718", "url": "https://cs.wikipedia.org/wiki?curid=26718", "title": "Hodnost (rozcestník)", "text": "Hodnost (rozcestník)\n\nSlovo hodnost má více významů:\n\n"}
{"id": "26720", "url": "https://cs.wikipedia.org/wiki?curid=26720", "title": "Javor pod zámkem", "text": "Javor pod zámkem\n\nJavor pod zámkem je památný strom v Horšovském Týně. Zdravý javor klen (\"Acer pseudoplatanus\") roste blízko budovy bývalé pošty v jižní zahradě v čtyřiceti hektarovém přírodně krajinářském parku u zámku (celý areál má statut národní kulturní památky). Obvod jeho kmene měří 515 cm a koruna stromu dosahuje do výšky 27 m (měření 2003). Javor je chráněn od roku 2003 pro svůj vzrůst a estetickou hodnotu.\n\n\n"}
{"id": "26721", "url": "https://cs.wikipedia.org/wiki?curid=26721", "title": "Javor u Vdovského domu", "text": "Javor u Vdovského domu\n\nJavor u Vdovského domu je památný strom v Horšovském Týně. Javor klen (\"Acer pseudoplatanus\") roste před letohrádkem (tzv. Vdovský dům) postaveným okolo roku 1730 v čtyřiceti hektarovém přírodně krajinářském parku u zámku (celý areál má statut národní kulturní památky). Obvod jeho kmene měří 505 cm a koruna stromu dosahuje do výšky 24 m (měření 2003). Javor je chráněn roku 2003 pro svůj vzrůst, věk a jako součást památky.\n\n\n"}
{"id": "26726", "url": "https://cs.wikipedia.org/wiki?curid=26726", "title": "Alej ke sv. Anně", "text": "Alej ke sv. Anně\n\nAlej ke sv. Anně je chráněné stromořadí u Horšovského Týnu. Alej tvořená 43 lípami malolistými (\"Tilia cordata\") a 5 lípami velkolistými (\"Tilia platyphyllos\") vede od silnice na Mašovice k pozdně gotickému poutnímu kostelu sv. Anny na Vršíčku. Z větší části je alej oboustranná, třetina před koncem má lípy jen z jedné strany. Obvody kmenů měří 48–548 cm (měření 2003). Stromy jsou chráněny od roku 2003 jako krajinná dominanta a součást památky.\n\n"}
{"id": "26728", "url": "https://cs.wikipedia.org/wiki?curid=26728", "title": "Ján Pisančin", "text": "Ján Pisančin\n\nJán Pisančin, známý komickou postavou - Ander z Košíc (* 4. září 1941, Michalovce) je populární východoslovenský komik a vypravěč. Nejčastěji vystupuje na jevišti, případně vydává své monology na kazetách, odříkané ve specifické podobě východoslovenského dialektu. Rád se přitom stylizuje do pozice venkovského burana, při vystoupení na jevišti používá šedý a notně sešlý oblek a nevzhledně pomačkaný klobouk. Vydal 8 kazet a 13 CD, které jsou oblíbené zejména na Slovensku a na Moravě.\n\n\n"}
{"id": "26738", "url": "https://cs.wikipedia.org/wiki?curid=26738", "title": "Přírodní rezervace v Česku", "text": "Přírodní rezervace v Česku\n\nPřírodní rezervace (zkratka PR) je menší přírodní chráněné území na území České republiky. V přírodní rezervaci jsou soustředěny přírodní hodnoty se zastoupením ekosystémů typických a významných pro danou geografickou oblast.\nObdobná území s národním či mezinárodním významem se vyhlašují za národní přírodní rezervace.\n\nPřírodní rezervace by měly být vyhlašovány primárně pro ochranu menších území, v nichž jde o ochranu vzácného a regionálně významného biotopu (např. rašeliniště), případně o ochranu většího počtu vzácných druhů rostlin nebo živočichů. Některá území, která by logicky patřila do této kategorie, byla ovšem vyhlášena jako přírodní památka, proto se rozdíly mezi těmito dvěma kategoriemi často stírají.\n\nPřírodní rezervaci vyhlašují vyhláškou krajské úřady, správa chráněné krajinné oblasti, správa národního parku nebo statutární město. Základní ochranné podmínky jsou definovány v paragrafech 33 a 34 zákona o ochraně přírody a krajiny (114/1992 Sb.) a mohou být dále upřesněny zřizovacím předpisem. Přírodní rezervace zavedl zákon z roku 1992 jako náhradu chráněných nalezišť a dalších typů chráněných území definovaných původním zákonem z roku 1956.\n\nStatus přírodní rezervace mělo na konci roku 2017 810 území o celkové rozloze 42 929 ha, což zabírá asi 0,54 % území republiky.\nV roce 2004 to bylo 806 území.\n\n"}
{"id": "26739", "url": "https://cs.wikipedia.org/wiki?curid=26739", "title": "Smyrna", "text": "Smyrna\n\nSmyrna (turecky \"İzmir\", ) je město v západním Turecku, na pobřeží Egejského moře. Má zhruba 3 miliony obyvatel a je správním střediskem provincie İzmir.\n\nSmyrna je jedno z nejstarších středomořských měst. Bylo založeno ve třetím tisíciletí př. n. l. a už v té době bylo jedním z center kultury na anatolském poloostrově. V období okolo roku 1500 př. n. l. se dostalo pod vliv chetitské říše. V prvním tisíciletí př. n. l. se začali do Smyrny stěhovat Řekové, z této doby se dochovala keramická a hrnčířská díla. Řekové opředli město mnohými pověstmi. Za dob iónské kultury byla Smyrna velmi důležitým přístavem a získala si zpět svoji slávu. Ta ovšem trvala jen do doby, než město spadlo pod vliv Lýdie a perské říše, kdy se z něj stala časem zapomenutá malá vesnice. V časech Alexandra Velikého bylo vybudováno město znovu, na svazích hory \"Kadifekale\" (\"Pagos\"). Po ustanovení římské vlády, v prvních stoletích našeho letopočtu začala další éra Smyrny jako významného města, Smyrna se dokonce stala prvním křesťanským městem, kterým zůstala až do roku 1415, kdy byla dobyta osmanskou říší a křesťanství oficiálně vystřídáno islámem. V samotné Smyrně ale zůstalo početné řecké pravoslavné obyvatelstvo. Před první světovou válkou představovali Řekové polovinu z asi 300 000 obyvatel města. Roku 1919 město obsadila řecká armáda a mělo být na základě Sèvreské mírové smlouvy s velkou částí západní Anatolie přičleněno k Řecku. Řecké tažení však bylo v létě 1922 obráceno na ústup a v září téhož roku vstoupila do města turecká armáda. Město zčásti lehlo popelem a na 200 000 Řeků z obavy o svůj osud uprchlo do Řecka. Mnozí se usadili v Aténách, kde založili čtvrť nazvanou \"Nea Smyrni\" (\"Νέα Σμύρνη\"), tj. „Nová Smyrna“. Smyrna, od té doby zvaná İzmir, zůstala součástí Turecka.\n\nDnes je město vyhledávaným turistickým cílem s mnoha památkami (mešity ze 16. a 17. století). Centrum města žije západním způsobem života. Město má i svoje muzeum a univerzitu.\n\n\n"}
{"id": "26750", "url": "https://cs.wikipedia.org/wiki?curid=26750", "title": "Bělohradská bažantnice", "text": "Bělohradská bažantnice\n\nPřírodní památka Bělohradská bažantnice zahrnuje louky pod parkem a park v obci Lázních Bělohradě v okrese Jičín. Správa AOPK Pardubice.\n\nKulturní a polokulturní slatinné louky a lázeňský park tvoří důležité biocentrum v zemědělské krajině. Zdejší biotopy vznikly uměle, přesto se během doby staly důležitým refugiem vzácných rostlin a drobných živočichů.\n\nOblíbené lázeňské místo pro procházky. V centru parku je hudební pavilonek, kde se konají každou neděli promenádní koncerty. V roce 2002 je zde vybudovaný vrt s pítkem a příjemným posezením. Poblíž jsou umístěny tenisové kurty a fotbalové hřiště. Podél hlavní cesty jsou rozloženy malá jezírka a na konci parku je umístěn původní Annamarijánský pramen z roku 1901, kde léčivý pramen prýští z hlavy lva.\n\nMělký úval řeky Javorky v Bělohradské pahorkatině pokrývají holocenní fluviální a deluviální jílovitopísčité hlíny, v severní části též slatiny a v západní části sprašové hlíny. V podloží těchto kvartérních uloženin leží svrchnokřídové slínovce jizerského souvrství.\n\nBotanicky nejbohatší částí chráněného území jsou vlhké louky svazu Calthion se vzácnými druhy rostlin. Rostou zde např. upolín nejvyšší (\"Trollius altissimus\"), rozrazil štítkovitý (\"Veronica scutellata\"), prstnatec májový (\"Dactylorhiza majalis\"), kosatec žlutý (\"Iris pseudacorus\"), svízel severní (\"Galium boreale\"), ostřice oddálená (\"Carex distans\") aj.\n\nStromy reprezentuje buk lesní (\"Fagus sylvatica\") a smrky, které zde uměle vysadil člověk.\n\nV parku jsou ideální podmínky pro ptáky, hnízdící v dutinách: žlunu zelenou (\"Picus viridis\"), strakapouda velkého (\"Dendrocopos major\"), krutihlava obecného (\"Jynx torquilla\"), brhlíka lesního (\"Sitta europaea\"), aj. Noční ptáky reprezentuje puštík obecný (\"Strix aluco\"), kalous ušatý (\"Asio otus\"), výr velký (\"Bubo bubo\").\n\nSkupinu savců reprezentuje rejsek obecný, ježek, krtek, myšice, norníci rudní. Spatřit lze i ondatru. Uměle vysazeni jsou zde virginští jelenci. Dále jsou zde divoká prasata, zajíci, lišky obecné, lasice kolčavy, hranostajové, kuny lesní.\nHojně se zde vyskytují netopýři vodní, netopýři velcí, netopýři ušatí.\n\n"}
{"id": "26754", "url": "https://cs.wikipedia.org/wiki?curid=26754", "title": "Sezemínská lípa", "text": "Sezemínská lípa\n\nSezemínská lípa je památný strom v osadě Sezemín u Mnichova jihozápadně od Poběžovic. Lípa velkolistá (\"Tilia platyphyllos\") roste na bývalé návsi v nadmořské výšce 550 m. Obvod jejího kmene měří 540 cm a koruna stromu dosahuje do výšky 25 m (měření 2005). Chráněna je od roku 2005 pro svůj vzrůst a jako krajinná dominanta.\n\n\n"}
{"id": "26756", "url": "https://cs.wikipedia.org/wiki?curid=26756", "title": "Pivoňské lípy I.", "text": "Pivoňské lípy I.\n\nPivoňské lípy I. jsou památné stromy ve vesnici Pivoň u Mnichova jihozápadně od Poběžovic. Dvě přibližně třistaleté lípy velkolisté (\"Tilia platyphyllos\") rostou u vstupu do pivoňského kláštera v nadmořské výšce 600 m. Jejich kmeny měří 450 a 446 cm (měření 2003). Chráněny jsou od roku 1986 pro svůj vzrůst a věk.\n\n"}
{"id": "26757", "url": "https://cs.wikipedia.org/wiki?curid=26757", "title": "Pivoňské lípy II.", "text": "Pivoňské lípy II.\n\nPivoňské lípy II. jsou památné stromy ve vesnici Pivoň u Mnichova jihozápadně od Poběžovic . Dvě z lip velkolistých (\"Tilia platyphyllos\") rostou u hřbitova, jedna u polní cesty, všechny v nadmořské výšce okolo 600 m. Jejich kmeny mají obvod 545, 570 a 440 cm (měření 2003), koruny dosahují do výšek 37, 37 a 42 m a odhadovaný věk je 350 let. Chráněny jsou od roku 1986 pro svůj vzrůst, věk a jako krajinná dominanta.\n\n"}
{"id": "26761", "url": "https://cs.wikipedia.org/wiki?curid=26761", "title": "Stromořadí na Šibenici", "text": "Stromořadí na Šibenici\n\nStromořadí na Šibenici je chráněná alej u města Kdyně. Jednostranná alej, která možná kdysi vedla k šibenici, roste okolo cesty mezi poli na kopec jižně od města v nadmořské výšce 517 m. Je tvořena 11 lípami velkolistými (\"Tilia platyphyllos\") a jedním jasanem ztepilým (\"Fraxinus excelsior\") starých přibližně 150 let. Jedna z lip se v roce 2000 zlomila a je dnes zachována jako torzo. Obvody kmenů měří od 210 do 340 cm a koruny dosahují do výšky 17–22 m (měření 1994). Alej je chráněna od roku 1986 jako krajinná dominanta a součást památky.\n\n\n"}
{"id": "26763", "url": "https://cs.wikipedia.org/wiki?curid=26763", "title": "Lípa ve Staré Pasečnici", "text": "Lípa ve Staré Pasečnici\n\nLípa ve Staré Pasečnici je památný strom v osadě Stará Pasečnice v obci Pasečnice, jižně od Domažlic. Čtyřistaletá lípa velkolistá (\"Tilia platyphyllos\") roste před domem čp. 30 (u Maksů) u silnice v nadmořské výšce 500 m. Obvod jejího kmene měří 465 cm a koruna stromu dosahuje do výšky 29 m (měření 1994). Lípa je chráněna od roku 1980 pro svůj věk, vzrůst a estetickou hodnotu.\n\nMohutné kořeny lípy svým růstem začaly narušovat opěrnou zeď nad silnicí a tak obecní úřad nechal vybudovat v roce 1992 novou opěrnou zeď – z 36 tun kamene vzniklo 41 m zdi za 105 tisíc korun.\n\nDalší mohutné lípy obce rostou u Vodkřížů a u Škarvanů.\n\n"}
{"id": "26764", "url": "https://cs.wikipedia.org/wiki?curid=26764", "title": "Triviální název", "text": "Triviální název\n\nTriviální název je název užívaný v běžném životě, v obchodě (jako obchodní název) a v literatuře mimo odborné publikace. Protikladem je systematický název, který svůj objekt systematicky popisuje nebo zařazuje.\n\nTriviální název chemické látky (sloučeniny) nemá vztah ke struktuře či složení sloučeniny, kterou popisuje, ale zpravidla vychází z jejího vzhledu, použití nebo vlastností a vznikl historicky.\n\nPříkladem triviálních názvů jsou \"kuchyňská sůl\", \"kyselina solná\", \"salmiak\", \"ocet\", \"dřevný líh\" apod.\n\nTriviální názvy jsou většinou velmi staré. Jejich stáří souvisí s délkou používání dané sloučeniny lidstvem. U mnohých jejich původ nejsme schopni zjistit, řada z nich pochází od alchymistů.\n\nSystematický název na rozdíl od triviálního kombinací jazykových a grafických prostředků strukturu látky v maximální míře odráží.\n\nTriviální názvy chemických prvků a z nich vytvořené značky byly přijaty jako základ chemického názvosloví a systematiky. Do systému jsou zařazeny pomocí protonového čísla. Čistě systematické názvy byly přiděleny jen několika posledním prvkům periodické tabulky (od protonového čísla 112 výše; od listopadu 2016 jsou již všem 118 známým prvkům přiděleny konečné, triviální názvy).\n\nNěkteré původně triviální názvy se staly součástí chemické nomenklatury. Typickým příkladem jsou názvy nižších alifatických uhlovodíků (\"methan\", \"ethan\", \"propan\" a \"butan\") nebo jednoduchých aromatických uhlovodíků (\"benzen\", \"naftalen\"). U řady obecně známých sloučenin, zejména v případech, kdy systematický název je příliš složitý, se i v odborné literatuře používá triviálních názvů (např. alifatické kyseliny, aromatické uhlovodíky, vícesytné alkoholy apod.). Použití triviálních názvů je také velmi rozšířené u látek přírodního původu, izolovaných z rostlin a živočichů (např. aminokyseliny, steroidy, terpeny, sacharidy aj.).\n\nTriviální názvy živočichů, hub a rostlin jsou základem biologického systematického názvosloví. V maximální míře z nich vytvořil Carl Linné dvojslovné názvy druhů a soustavu taxonomických kategorií. Podobným způsobem byly odvozovány i národní nomenklatury. Zejména rodové názvy, ale i některé názvy druhů nebo vyšších kategorií vycházejí z triviálních názvů živočichů, rostlin nebo hub. Množství synonymních názvů se však v systematické nomenklatuře uplatnit nemohlo. V některých případech si biologická systematika vynucuje posunout nebo jinak změnit význam původních triviálních názvů. Například triviální název „houba“ sice vychází z podobné struktury a konzistenci mořských hub a plodnic „mykologických“ hub, ale systematické názvosloví pro ně musí použít různé názvy.\n"}
{"id": "26765", "url": "https://cs.wikipedia.org/wiki?curid=26765", "title": "Rainbow Warrior", "text": "Rainbow Warrior\n\nRainbow Warrior (Duhový válečník, původním jménem \"Sir William Hardy\") byla loď, kterou roku 1978 zakoupila organizace Greenpeace. Jejím úkolem byly akce na kampani proti vybíjení velryb, pokusným atomovým výbuchům, zakládání skládek nebezpečných odpadů na dně moře či oceánu a na dalších podobných akcích.\n\n10. července 1985 ji v přístavu Auckland za pomoci výbušniny potopili agenti francouzské tajné služby, aby znemožnili organizaci připravované akce proti francouzským zkouškám jaderných zbraní na atolu Mururoa. Na potopené lodi zahynul člen posádky, fotograf Fernando Pereira.\n\nRainbow Warrior byl vyzdvižen, ale jeho oprava se ukázala jako nerentabilní - proto byl znovu potopen 2. prosince 1987 v zátoce Matauri, kde se stal umělým základem pro útes a „rybí svatostánek“. \n\nNovozélandské úřady při následném vyšetřování prokázaly potopení lodi dvojici, která se nejprve vydávala za manžele Turengesovy ze Švýcarska a jakýkoliv podíl na zničení lodi odmítala. Po dlouhém vyšetřování se však ukázalo, že se jedná o agenty francouzské tajné služby (DGSE) - majora Alaina Mafarta a kapitánku Dominique Prieur. Teprve 11. září 1985 připustil francouzský premiér Laurent Fabius, že loď skutečně potopili agenti francouzské tajné služby, kteří plnili rozkazy.[Evening Mail - Monday 23 September 1985] Řádně vyšetřit celou záležitost ale nebylo možné, protože se materiály o této akci z archívů DGSE „ztratily“.\n\nOba agenti byli na Novém Zélandu odsouzeni za neúmyslné zabití a poškození cizího majetku na 10 let vězení. Po hrubém nátlaku Francie je Nový Zéland vydal k převezení obou atentátníků na francouzskou vojenskou základnu na ostrově Hao pod podmínkou, že jejich předčasné propuštění bude vyžadovat souhlas Nového Zélandu. Francie je však propustila již po dvou letech, aniž by vůbec novozélandskou vládu oficiálně informovala.\n\nOrganizace Greenpeace 2. září 1987 uspěla v mezinárodní arbitráži proti Francii a obdržela od ní 8,16 miliónů dolarů, za které nakoupila loď \"Grampian Fame\", kterou pojmenovala \"Rainbow Warrior II\" (poprvé pod tímto jménem vyplula 10. července 1989). V roce 2011 byl vyřazen z flotily Greenpeace a slouží organizaci Friendship jako nemocniční loď, která zajišťuje zdravotní péči v Bengálském zálivu při pobřeží Bangladéše.\n\n14. října 2011 byl v Německu spuštěn na vodu Rainbow Warrior III. \n\nV roce 1992 natočil režisér Michael Tuchner celovečerní film \"Potopení lodě Rainbow Warrior\" s Jonem Voightem v hlavní roli.\n\n"}
{"id": "26778", "url": "https://cs.wikipedia.org/wiki?curid=26778", "title": "Grand Prix Španělska 1951", "text": "Grand Prix Španělska 1951\n\nVelká cena Španělska (\"XI Gran Premio de España\") vozů Formule 1 se v roce 1951 jako 15. Grand Prix konala 28. října na okruhu Pedralbes. Závod se jel na 70 kol po 6,316 km, celkem na 442,12 kilometrů. Skončil 6. vítězstvím Juana Manuela Fangia a 10. vítězstvím pro Alfa Romeo.\nJuan Manuel Fangio se stal mistrem světa.\n\n\n\n"}
{"id": "26780", "url": "https://cs.wikipedia.org/wiki?curid=26780", "title": "Skloňování ve staroslověnštině", "text": "Skloňování ve staroslověnštině\n\nTak jako v jiných jazycích, ani ve staroslověnštině se všechna jména neskloňují stejně. Tudíž se rozeznává několik druhů skloňování: a) jmenné skloňování (pro podstatná jména, nesložená přídavná jména, téměř všechny základní číslovky), b) skloňování osobních zájmen, c) skloňování rodových zájmen (též pro některé číslovky), d) skloňování složené (pro složená přídavná jména, složená participia a složená přídavná jména).\nStaroslověnština rozeznává stejně jako čeština sedm pádů: 1. nominativ, 2. genitiv, 3. dativ, 4. akuzativ, 5. vokativ, 6. lokál, 7. instrumentál. Důsledně se pády rozlišují jen v jednotném a množném čísle, a to ne u všech druhů jmen; v dvojném čísle (duálu) spolu pády splývají do tří tvarů: jeden společný pro nominativ, akuzativ a vokativ, druhý pro genitiv a lokál a třetí pro dativ a instrumentál.\nČíslo se rozeznává trojí: singulár (jednotné číslo), plurál (množné číslo) a duál (dvojné číslo). Duálové tvary označovaly předměty nebo jevy, které se vyskytovaly v páru a po dvou. Dvojné číslo se používalo ve staroslověnštině hojněji než v kterémkoli pozdějším slovanském jazyce.\nJmenný rod se rozeznává rovněž jako v češtině trojí – mužský, ženský a střední, ale na rozdíl od češtiny mu řazení jmen (zvlášť podstatných) do jednotlivých skloňovacích typů tak silně nepodléhá. Zatímco v češtině dělíme podstatná jména z hlediska skloňování především na tři skupiny podle rodu, ve staroslověnštině se uplatňuje také hledisko zakončení kmene.\n\nSkloňování podstatných jmen rozlišuje pět skloňovacích tříd (deklinací).\n\nPatří do ní podstatná jména mužského rodu zakončená v nominativu singuláru na -ъ (tvrdý vzor) nebo -'ь (měkký vzor; apostrof zde i dále označuje měkkost předchozí souhlásky) a jména středního rodu zakončená na -o (tvrdý vzor) nebo -'e (měkký vzor). V genitivu singuláru je vždy koncovka -a.\nVzor tvrdého skloňování (vragъ, -ga, m.):\n\nVzor měkkého skloňování (otьcь, -ca, m.):\n\nPatří do ní podstatná jména mužského rodu zakončená v nominativu singuláru -ъ, v genitivu singuláru mají -u. Toto platí o slovech: činъ, domъ, ledъ, medъ, mirъ, polъ, sanъ, synъ, volъ, vrьchъ.\nVzor skloňování (volъ, -lu, m.):\nPoznámka: Tvary označené hvězdičkou (*) nejsou doloženy, místo nich se používaly o-kmenové tvary podle první deklinace (instr.sg. vol-omь, dat.pl. vol-omъ, lok.pl. vol-ochъ).\n\nPatří do ní podstatná jména mužského a ženského rodu zakončená v nominativu singuláru -ь, v genitivu singuláru mají -i.\nVzor skloňování ženských jmen (žiznь, -ni, ž.):\n\nVzor skloňování mužských jmen (gostь, -ti, m.):\n\nPoznámka: V nominativu a vokativu plurálu je v mladších textech koncovka -ьje. Podle tohoto vzoru se skloňují ve dvojném čísle i jména oko a ucho, mají však v genitivu a lokálu většinou koncovku -iju (oč-iju, uš-iju), v dativu a instrumentálu koncovku -ima (oč-ima, uš-ima).\n\nPatří do ní podstatná jména mužského a ženského rodu zakončená v nominativu singuláru -a (tato mají v genitivu singuláru -y) nebo -'a či -'i (tato mají v genitivu singuláru -ę).\nVzor skloňování jmen zakončených na -a (ryba, -by, ž.):¨\n\nVzor skloňování jmen zakončených na -'a (lъža, -žę, ž.) a -'i (bogyn'i, nę, ž.):\nPoznámka: V mladších textech bývá u vzoru bogyn'i ve vok.sg. koncovka -je (bogyn-je), v instr.sg. koncovka -jejǫ (bogyn-jejǫ), v dat.pl. koncovka -jamъ (bogyn-jamъ), v lok.pl. koncovka -jachъ (bogyn-jachъ), v instr.pl. koncovka -jami (bogyn-jami) a v dat. a instr.du. koncovka -jama (bogyn-jama).\n\nPatří do ní podstatná jména všech rodů mající v nom.sg. a vok.sg. (a u středních i v ak.sg.) o jednu slabiku méně než v ostatních pádech, gen.sg. má vždy zakončení -e. Podle vztahu zakončení nom.sg. a gen.sg. se rozeznávají: \n\n\nVzor skloňování n-kmenů mužského rodu (plamy, -mene, m.):\nPoznámka: Podle tohoto vzoru se skloňují souhláskové kmeny mužského rodu. Každý typ má ovšem v nom. a vok. sg. své zakončení.\n\nVzor skloňování r-kmenů (mati, -tere, ž.):\nPoznámka: Podle tohoto vzoru se skloňují souhláskové kmeny ženského rodu. Každý typ má ovšem v nom. a vok. sg. své zakončení. Tvary dvojného čísla nejsou u souhláskových kmenů ženského rodu doloženy.\n\nVzor skloňování s-kmenů středního rodu (tělo, -lese, s.):\nPoznámka: Podle tohoto vzoru se skloňují souhláskové kmeny středního rodu. Každý typ má ovšem v nom. a vok. sg. své zakončení.\n\nPřídavná jména se (v základním stupni) skloňují dvěma různými způsoby – tak rozeznáváme skloňování jmenné a skloňování složené. Kterékoli přídavné jméno se může skloňovat kterýmkoli z obou způsobů. Je však viditelná tendence používat skloňování jmenné, když je přídavné jméno v přísudku (tj. ve spojení se slovesem byti) a skloňování složené, když je přídavné jméno v přívlastku.\n\nPřídavná jména v tomto typu skloňování se skloňují stejně jako podstatná jména 1. a 4. deklinace. Podle 1. deklinace se tvoří mužské a střední tvary přídavného jména, podle 4. deklinace ženské tvary. Zda se použije měkký nebo tvrdý vzor, záleží na zakončení přídavného jména. V mužském rodu se na rozdíl od podstatných jmen vok.sg. většinou rovná nom.sg.\n\nTento typ skloňování je mladší a vznikl z tvarů skloňování jmenného připojením tvarů (zaniklého) ukazovacího zájmena *jь, *ja, *je.\nTvrdý vzor skloňování složeného (dobryi, -raě, -roe):\nPoznámka: V mladších textech bývá v mužském rodu v gen.sg. koncovka -ajego (dobr-ajego), v dat.sg. koncovka -ujemu (dobr-ujemu), v lok.sg. koncovka -ějemь (dobr-ějemь), v nom., ak. a vok. du. koncovka -aja (dobr-aja), v ženském rodu v nom. a vok.sg. koncovka -aja (dobr-aja), ve středním rodu v nom. a vok.sg. koncovka -oje (dobr-oje) a v nom. a vok.pl. koncovka -aja (dobr-aja).\n\nMěkký vzor skloňování složeného (ništii, -taě, -tee):\nPoznámka: V mladších textech bývá v mužském rodu v gen.sg. koncovka -ajego (ništ-ajego), v dat.sg. koncovka -ujemu (ništ-ujemu), v nom., ak. a vok.du. koncovka -aja (ništ-aja), v ženském rodu v nom.sg. koncovka -aja (ništ-aja), ve středním rodu v nom.sg. koncovka -eje (ništ-eje) a v nom., ak. a vok.pl. koncovka -aja (ništ-aja).\n\nDruhý stupeň přídavných jmen se tvoří dvěma způsoby – kratším nebo delším. Kratší způsob je méně užívaný, tvoří se přidáním zakončení -jьjь v nom.sg. mužs., -jьši v nom.sg. žens. a -je v nom.sg. stř. rodu. Většinou se užívá u přídavných jmen zakončených příponami -ъkъ, -okъ a -ьkъ (tyto přípony se pak při tvoření druhého stupně vynechávají) a ke tvoření tvarů druhého stupně od kmenů, od nichž není utvořen základní stupeň (týká se zejména nepravidelného stupňování), u ostatních přídavných jmen zřídka. Před -j- na začátku přípony se měkčí předchozí souhláska a -j- většinou zaniká.\nDelší způsob je obvyklejší, tvoří se přidáním zakončení -ějь v nom.sg. mužs., -ějši v nom.sg. žens. a -ěje v nom.sg. stř. rodu, přídavná jména zakončená na -ьnъ jej užívají výhradně. Obojí způsob se může užít jak ve skloňování jmenném, tak složeném. Končí-li základ přídavného jména na -k-, -g- nebo -ch-, měkčí se tyto souhlásky na -č-, -ž- a -š- a -ě- v příponě se mění na -a-.\nVzor kratšího tvoření druhého stupně ve skloňování jmenném (gor'ijь, -'ьši, -'e):\n\nVzor delšího tvoření druhého stupně ve skloňování složeném (grěšьnějь, -nějšiě, -nějšee):\n\nPoznámka: V mladších textech se vyskytují v koncovkách stejné hláskové obměny jako u složeného skloňování základního stupně přídavných jmen (viz tam).\n\nTřetí stupeň přídavných jmen se tvoří několika způsoby:\na) pomocí přípony naji- připojované ke tvaru druhého stupně,\nb) pomocí přípony prě- připojované ke tvary základního stupně,\nc) pomocí příslovce dzělo kladeného před tvar základního stupně,\nd) ve srovnání (výběr z množiny) pouhým tvarem druhého stupně.\n\nZájmena se podle skloňování dělí na dvě skupiny – zájmena osobní a zájmena rodová (ukazovací, vztažná, vytýkací, tázací, neurčitá, záporná, souhrnná, přivlastňovací).\n\nSkloňování zájmen osobních a zájmena zvratného:\n\nPoznámka: V dat.sg. jsou tvary mьně, tebě, sebě přízvučné, tvary mi, ti, si nepřízvučné.\n\nPodle tohoto vzoru se skloňují ukazovací zájmena onъ, ovъ, takъ, tolikъ, selikъ, tázací zájmena kakъ, kolikъ, vztažná zájmena jakъ, jelikъ, souhrnné zájmeno vьsjakъ, zájmeno vytýkací samъ, číslovky jedinъ, dъva, oba a přídavná jména mъnogъ, drugъ a inъ. Přídavná jména mъnogъ, drugъ a zakončená na -likъ mají zájmenné tvary jen v pádech, kde je před souhláskou koncovky hlásku -ě-, jinak mají tvary jmenného nebo složeného skloňování přídavných jmen.\n\nPodle tohoto vzoru se skloňují přivlastňovací zájmena mojь, tvojь, svojь, našь, vašь, tázací zájmeno čьjь, ukazovací zájmeno sicь, přídavné jméno tuždь (ale může se skloňovat i podle přídavných jmen) a číslovky podílné dъvojь, obojь a trojь. Tvary označené hvězdičkou (*) nejsou u zájmena jь doloženy. V mladších textech je u zájmena jь ve středním rodu v ak.pl. tvar j-a.\n\nPoznámka: Ve dvojném čísle se zájmeno vьsь nevyskytuje.\n\nPoznámka: V mladších textech je v mužském rodu v nom. a ak.du. koncovka -ьja (s-ьja).\n\nPoznámka: Ve dvojném čísle je zájmeno kyi doloženo jen v uvedených pádech.\n\nPoznámka: Zájmena kъto a čьto se nevyskytují v dvojném a množném čísle.\n\nParticipia jsou sice tvary utvořené od sloves, ale jednou z jejich podstatných vlastností – která je spojuje se jmény – je skutečnost, že se skloňují, proto jsou zde zařazena mezi jména do oddílu skloňování.\nParticipium přítomné činné se tvoří od prézentního slovesného kmene (viz u sloves); u první a druhé slovesné třídy (viz u sloves) má v nom.sg. mužského rodu zakončení -y, v gen.sg. -ǫšta, u třetí slovesné třídy v nom.sg. mužského rodu zakončení -'ę, v gen.sg. -jǫšta, u čtvrté slovesné třídy v nom.sg. mužského rodu zakončení -ę a v gen.sg. -ęšta. Participium přítomné činné se skloňuje jako přídavné jméno.\nVzor skloňování participia přítomného činného sloves první a druhé třídy (nesy, -sǫšta) ve skloňování jmenném:\n\nVzor skloňování participia přítomného činného sloves třetí (znaję, -jęšta) a čtvrté třídy (chvalę, -ęšta) ve skloňování jmenném:\n\nParticipium minulé trpné se tvoří od přítomného slovesného kmene (zakončeného u jednotlivých tříd na -o-, -no-, -je-, -i-, viz u sloves) přidáním přípony -m-. Participium minulé trpné se skloňuje jako tvrdý vzor přídavných jmen jmenného nebo složeného skloňování.\nVzor skloňování participia přítomného trpného sloves první třídy ve skloňování jmenném (vedomъ, -ma, -mo):\n\nParticipium minulé činné se tvoří od infinitivního slovesného kmene (viz u sloves). Pokud je infinitivní slovesný kmen zakončen na souhlásku, připojuje se za kmen (a před koncovku) přípona -ъš- a v mužském rodu v nom.sg. je koncovka -ъ, pokud je infinitivní slovesný kmen zakončen na samohlásku -i, připojuje se za kmen (a před koncovku) přípona -'ьš- a v mužském rodu v nom.sg. je koncovka -'ь, pokud je infinitvní slovesný kmen zakončen na jinou samohlásku, připojuje se za kmen (a před koncovku) přípona -vъš- a v mužském rodu v nom.sg. je koncovka -vъ. Participium minulé činné se skloňuje jako přídavné jméno.\n\nVzor skloňování participia minulého činného sloves s kmenem zakončeným na souhlásku ve skloňování jmenném (nesъ, -sъša):\n\nVzor skloňování participia minulého činného sloves s kmenem zakončeným na samohlásku -i ve skloňování jmenném (chval'ь, -'lьša):\n\nVzor skloňování participia minulého činného sloves s kmenem zakončeným na jinou samohlásku -i ve skloňování jmenném (znav'ь, -'ša):\nPoznámka: Participium préterita trpné ve staroslověnštině neexistuje.\n\nParticipium perfekta činné se tvoří od infinitivního slovesného kmene (viz slovesa) příponou -l-. U sloves IA třídy a u atematického slovesa jasti, jejichž kořen je zakončen na -t- nebo -d-, tato souhláska před -l- zaniká. U sloves IA třídy, která mají v kmeni -r- nebo -l- se tvoří participium perfekta činné od kořene s oslabeným stupněm samohlásky. U sloves IIA třídy se přípona -l- připojuje většinou ke kmeni bez přípony -nǫ-. Participium perfekta činné se skloňuje jako přídavné jméno ve skloňování jmenném, vyskytuje se však jen v nominativu všech čísel.\nVzor tvarů participia perfekta činného (plulъ, -la, lo).\n\nParticipium perfekta trpné se tvoří od infinitivního slovesného kmene (viz slovesa) příponami -t- nebo -n- nebo -en-.\nPříponou -t- se tvoří participium perfekta trpné od sloves: IA třídy s kmenem zakončeným na nosovou samohlásku; sloves s infinitivním kmenem zakončeným na -rě-; sloves IIIA třídy s infinitivním kmenem zakončeným na -i- nebo -ě-.\nPříponou -n- se tvoří participium perfekta trpné od sloves: s infinitivním kmenem zakončeným na -a- nebo -ě- (s výjimkou -rě-).\nPříponou -en- se tvoří participium perfekta trpné od sloves: IA třídy se zakončením kořene na samohlásku; sloves IIA třídy (připojuje se přímo ke kořeni odtržením přípony -nǫ-); sloves III třídy s infinitivním kmenem zakončeným na -i- nebo -y-; sloves IVA třídy; atematického slovesa jasti.\nParticipium perfekta trpné se skloňuje jako přídavné jméno ve jmenném skloňování.\nVzor skloňování participia perfekta trpného tvořeného příponou -en- (pečenъ, -čena, -čeno):\n\nČíslovky tvoří z hlediska tvarosloví různorodou skupinu, v níž se vyskytují tvary skloňované jako podstatná jména, tvary skloňované jako přídavná jména, tvary skloňované jako zájmena a tvary nesklonné. Dohromady však číslovky do jednoho slovního druhu spojuje jejich výrazný význam.\n\nJednotky: 1. jedinъ, -ina, -ino, 2. dъva, dъvě, dъvě, 3. trьje, tri, tri, 4. četyre, -yri, -yri, 5. pętь, 6. šestь, 7. sedmь, 8. osmь, 9. devętь, 10. desętь.\nČíslovky jedinъ (má též druhotvar jedьnъ) a dъva (stejně i číslovka oba) se skloňují jako zájmeno tъ (viz; číslovky dъva a oba jen v dvojném čísle).\nSkloňování číslovek trьje a četyre:\n\nČíslovky pętь-desętь se skloňují jako podstatná jména třetí deklinace (jsou ženského rodu).\nČíslovky 11–19: skládají se z příslušného pádového tvary jednotkové číslovky (1–9) a spojení na desęte (např. 18 – osmь na desęte).\nDesítky: skládají se z příslušného pádového tvaru jednotkové číslovky (1–9) a tvaru desęte (nebo desęti) pro číslovky 20, 30 a 40 a tvaru desętъ pro ostatní desítky (50–90).\nStovky: 100. sъto, 200. dъvě sъtě, 300. tri sъta, 400. četyri sъta, 500.–900. příslušná číslovka a výraz sъtъ. Číslovka sъto se skloňuje jako podstatné jméno podle 1. deklinace.\nTisícovky: 1000. tysǫšti (tysęšti), 2000. dъvě tysǫšti, 3000. tri tysǫštę, 4000. četyri tysǫštę, 5000.–9000. příslušná číslovka a výraz tysǫštь. Pro deset tisíc se vyskytuje výraz tьma. Číslovka tysǫšti se skloňuje jako podstatné jméno podle 4. deklinace.\nDesítky ke stovkám a jednotky k desítkám se připojují spojkou i.\nPoznámka: Spojování počítaných předmětů nebo osob s číslovkami je uvedeno v oddílu Skladba.\n\nJednotky: 1. prьvyi, -vaja, -voje, 2. vъtoryi, -raja, -roje nebo drugyi, -gaja, -goje, 3. tretii, -tьja (nebo -tьjaja), -tьje (nebo -tьjeje), 4. četvrьtyi, -taja, -toje, 5. pętyi, -taja, -toje, 6. šestyi, 7. sedmyi, 8. osmyi, 9. devętyi, 10. desętyi.\nČíslovky 11–19: spojení řadové číslovky pro jednotku a výrazu na desęte. Pro 11 se užívá místo číslovky prьvyi výrazu jedinyi.\nDesítky, stovky a tisícovky: 20. dъvadesętьnyi, 30. tridesętьnyi, 40. četyridesętьnyi, 50. pętьdesętьnyi, 60. šestьdesętьnyi, 70. sedmьdesętьnyi, 80. osmьdesętьnyi, 90.devętьdesętьnyi, 100. sъtьnyi, 1000. tysǫštьnyi.\nČíslovky řadové se skloňují jako přídavná jména ve skloňování složeném.\n\n2. dъvojь, -voja, voje; obojь, -ja, -je, 3. trojь, -ja, -je, 4. četvorъ, -ra, -ro, 5. pętorъ, -ra, -ro, 6. šestorъ, -ra, ro, 7. sedmorъ, -ra, -ro, 8. osmorъ, -ra, -ro, 9. devętorъ, -ra, -ro, 10. desętorъ, -ra, ro.\nDruhové číslovky dъvojь, obojь, trojь se skloňují jako zájmeno jь, ja, je, ostatní číslovky se skloňují jako přídavná jména ve jmenném skloňování.\n"}
{"id": "26786", "url": "https://cs.wikipedia.org/wiki?curid=26786", "title": "Hodnost matice", "text": "Hodnost matice\n\nHodnost matice (též Rank) je definována jako dimenze lineárního obalu souboru řádků matice. Je to číslo, které představuje počet nezávislých řádků nebo sloupců matice.\nPro matici formula_1 typu formula_2 platí\nkde formula_4 představuje nejmenší hodnotu z množiny formula_5. Hodnost matice typu formula_2 je tedy menší nebo rovna menšímu z čísel formula_7.\n\nHodnost dané matice lze určit např. gaussovou eliminací. Po provedení eliminace je hodnost matice rovna počtu nenulových řádků.\n\nHodnost transponované matice je tedy stejná jako hodnost původní matice.\n\nHodnosti matice využívá např. Frobeniova věta.\n\nMatice formula_1 má plnou hodnost, jestliže speciálně formula_10.\n\n"}
{"id": "26791", "url": "https://cs.wikipedia.org/wiki?curid=26791", "title": "Symbol prvku", "text": "Symbol prvku\n\nSymbol prvku, též značka prvku je grafické znázornění prvku nebo atomu tohoto prvku v textu a ve vzorcích chemických sloučenin. Je tvořen jedním až třemi znaky latinky bez diakritiky, z nichž první (nebo jediný) znak je psán velkým písmenem, druhý a případně třetí jsou psány vždy malými písmeny. \nSymboly jsou odvozeny od latinských názvů prvků a kodifikuje je organizace IUPAC (International Union for Pure and Applied Chemistry). U transuranů, které dosud nebyly pojmenovány, je přidělováno systematické provizorní jméno odvozené od latinských číslovek a odpovídající protonovému číslu příslušného prvku. Symbol tohoto prvku je pak odvozen od prvních písmen jednotlivých číslic. Např. prvek s protonovým číslem 119 má provizorní název \"Ununennium\" a jeho symbol je tedy \"Uue\" (viz tabulka vpravo).\n\nSymbol prvku může být doplněn horními a dolními číselnými indexy, udávajícími dodatečné informace o vlastnostech a stavu určitého atomu (nebo skupiny atomů) prvku podle následujícího schematu:\n\nkde \"Xx\" je vlastní symbol prvku. Význam jednotlivých indexů je následující:\n\nNapř. disulfidový anion se dvěma zápornými náboji, tvořený dvěma atomy síry s atomovým číslem 16 a hmotovým číslem 32 se zapíše následujícím způsobem:\n\nIndexy umístěné vlevo od symbolu prvku se píší pouze tehdy, chceme-li zdůraznit strukturu jádra prvku. Jedná se především o zápis jaderných reakcí, nebo při identifikaci jednotlivých izotopů daného prvku.\n\nPro různé izotopy jednoho prvku se používá stejný symbol, liší se jen levý horní index. Výjimku tvoří pouze vodík, jehož tři různé izotopy mají samostatné názvy a mohou být označovány zvláštními symboly, a to:\n\n"}
{"id": "26792", "url": "https://cs.wikipedia.org/wiki?curid=26792", "title": "BT-2", "text": "BT-2\n\nBT-2 je zkratka označující druhou (respektive první) sériově vyráběnou řadu sovětských lehkých tanků BT. Tank vycházel z typu M1930 amerického konstruktéra Johna Waltera Christieho. Zajímavostí u tohoto tanku je, že mohl jezdit i bez pásů. Verze, v níž byl kanón nahrazen dvojkulometem, je označována BT-1, nebo je považována za podvariantu BT-2. \n\nTrup tanku BT-2 byl snýtován z rovných ocelových plechů. Provedení přední části korby mělo řidiči usnadnit výhled do terénu. Bočnice vany byly dvoustěnné, vnější stěna byla tvořena pancířem, vnitřní byla tvořena pouze měkkou netvrzenou ocelí.\n\nNa korbě byla umístěna věž, jejíž stěny měly tloušťku 13 mm, stejně tlusté plechy byly použity k výrobě přední i zadní části trupu, boky byly silné 10 mm, tloušťka dna byla jen 6 mm.\n\nZa věží byl motorový prostor, kde se nacházela pohonná jednotka, startér, rychlostní skříň a další části pohonného systému. Motor byl benzínový, typu Mikulin M-5, jenž byl částečnou kopií leteckého motoru Liberty 12 s prvky motorů americké firmy Packard. Jednalo se o čtyřtaktní dvanáctiválec. Při 1650 otáčkách za minutu dával motor výkon 400 koňských sil. Zásoba paliva pro motor činila 350 l benzínu v bočních nádržích.\n\nKonstrukce podvozku byla kolopásová, na každém boku vozidla se nacházela čtyři mohutná dvojitá pojezdová kola, hnací a napínací kolo. Pás byl široký 26 cm.\n\nDvoučlennou posádku tvořili řidič a velitel, nabíječ a střelec v jedné osobě. Velitel měl k dispozici veškerou organickou výzbroj tanku. Bojové stanoviště měl ve věži.\n\nPrvních šedesát vozidel neslo pouze kanon typu B-3 nebo 5K ráže 37 mm, který byl umístěn v čelní stěně věže. \n"}
{"id": "26794", "url": "https://cs.wikipedia.org/wiki?curid=26794", "title": "Bursa", "text": "Bursa\n\nBursa je čtvrté nejlidnatější město v Turecku, s 1 431 172 obyvateli (podle sčítání v roce 2007) je hlavním městem stejnojmenné provincie. Ve městě žije velký počet imigrantů z Bulharska či národní migrace.\n\nPrvní zmínka o městě, tehdy ještě s názvem Cius je z doby vlády krále Filipa V. Makedonského, z roku 202 př. n. l. ; kdy král daroval město králi tehdejší Bithýnie, Prusiovi I. Město bylo pojmenováno po něm, a název se zkomolil časem na Bursa.\n\nV době Osmanské říše se stalo město na čas i jejím sídlem, do doby než dobyla Konstantinopol. Přestože po dobytí Edirne (Hadrianopolis) ztratilo postavení hlavního města, pořád bylo kulturně významným městem. Také bylo centrem Súfijců.\n\nBursa je to centrum tureckého automobilového průmyslu, své továrny tady mají automobilky Renault a FIAT. Dále zde je velká továrna značky BOSCH.\n\nNení to vůbec turisty obsazené město. Většina obyvatel si turistů váží a pro mnoho z nich budete prvním cizincem. Anglicky umí tak jeden člověk ze sta. Hlavními lákadly města jsou lyžařská centra v nedalekých horách (Uludağ) a mauzoleum tureckých sultánů, muzeum města. Přímo ve středu města na kopci je rozhledna. Z Bursy lze vycestovat - asi 20 minut jízdy minibusem, do malebné vesničky Cumalikaze, dále je možné jet k přímořské vesnici Mudánie. Historické centrum je velmi malé a příjemné. Je zde velký bazar, který působí daleko přirozeněji než velký bazar v Istanbulu. Dále jsou v centru dvě velké historické mešity a řada menších novějších.\n\nUniverzita Uludag je jedním z největších vysokoškolských kampusů. Kampus je od středu, města vzdálen asi hodinu cesty místní autobusovou linkou a má dokonce i svoji ochranku a nemocnici. V kampusu je kolem 40 000 studentů na přísně střežených oddělených (muži/ženy) kolejích. Fakult je velmi mnoho. Stránka Uludag University\n\nZ Bursy pochází tanec shadow dance.\n\nBursa je také známá svými originálními pochoutkami. Jídlo zvané Iskender pochází právě odsud. Jde o kebab se smaženým chlebem a jogurtem. Na každém rohu jsou k sehnání chutné grilované kaštany.\n\nVe městě je mnoho taxikářů. Mnoho soukromých firem jezdí s minibusy, kde jedna cesta stojí kolem 2 až 3 lir (v roce 2007). Ve městě je i metro se dvěma dráhami. Z velkého meziměstského nádraží jezdí autobusy po celý den. Cesta do Istanbulu trvá asi 4 hodiny, do Izmiru asi 6 hodin, do Ankary též 6 a na úplně druhou stranu Turecka do města Dogubayazit je to asi 25 hodin.\n"}
{"id": "26797", "url": "https://cs.wikipedia.org/wiki?curid=26797", "title": "BT-42", "text": "BT-42\n\nBT-42 bylo finské samohybné dělo používané za Pokračovací války. Bylo vyrobeno přestavěním z tanků typu BT-7 ukořistěných na Rudé armádě během Zimní a Pokračovací války. Původní otočná věž byla nahrazena novou, mnohem mohutnější, do níž byla zabudována 114mm houfnice britské výroby z roku 1918 (model 1908), která byla součástí zahraniční pomoci Finsku během Zimní války. Do věže se vstupovalo oválným poklopem v horní části, nebo dvojdílnými dveřmi umístěnými vzadu.\n\nPřestavba proběhla v roce 1942 u celkem 18 strojů, z nichž byl postaven prapor útočných děl. Ten tvořil součást obrněné divize. Poprvé byl použit během bojů na řece Svir v roce 1943, kdy provedl nečekaný přepad a zničil některé cíle na ruské straně řeky. Při akci se potvrdilo, že jeho výzbroj není vhodná pro boj proti obrněncům (ruský těžký tank KV-1 údajně v této akci přežil 18 přímých zásahů na „nevelkou vzdálenost“ bez viditelného poškození), potvrdila se ale vysoká účinnost této zbraně v boji s živou silou protivníka.\n\nV roce 1944 se prapor zúčastnil zoufalých obranných bojů obrněné divize proti přesile ruských tanků na Karelské šíji. Konce války se dožilo pouze 10 strojů (na finské straně, minimálně jeden ukořistila v relativně dobrém stavu Rudá armáda). Finové ze svých 10 zbylých strojů 9 sešrotovali a jeden umístil v Muzeu finských obrněných sil v Parole.\n\n\n"}
{"id": "26801", "url": "https://cs.wikipedia.org/wiki?curid=26801", "title": "Ladislav Mňačko", "text": "Ladislav Mňačko\n\nLadislav Mňačko (29. ledna 1919 Valašské Klobouky – 24. února 1994 Bratislava) byl slovenský spisovatel a všestranný publicista. Nejpřekládanější slovenský spisovatel - jeho knihy vyšly v 26 jazycích.\n\nNarodil se ve Valašských Kloboukách na Moravě ale dětství a mládí prožil v Martině, kde jeho otec dostal místo poštmistra.\n\nAktivně se účastnil druhé světové války v řadách partyzánů. Časově však nestihl povstání na Slovensku a proto se připojil k partyzánskému hnutí na východní Moravě, k ploštinské skupině. Na začátku 50. let patřil jako jeden z oddaných komunistickému režimu k nejprominentnějším novinářům. S postupem času však nejen ztratil nadšení pro komunismus, přiřadil se dokonce k jeho nekompromisním odpůrcům.\n\nV roce 1948 byl dopisovatelem v Palestině. Do zahraničí jako dopisovatel cestoval často, navštívil mj. i Izrael (1948, 1954, 1967, 1968), Albánii (1949), Čínu a Mongolsko (1957), Zakarpatskou Ukrajinu (1956), Maďarsko (1957), SSSR (1960), Francii (1963), Itálii (1964, 1965, 1968), NSR (1964), NDR (1965), Rakousko (1965, 1968), Vietnam (1966).\n\nV roce 1959 s výrazným úspěchem vydal autobiografický román \"Smrt si říká Engelchen\" (zfilmováno v roce 1960 Ivanem Balaďou a v roce 1963 Jánem Kadárem). Známá je též novela \"Jak chutná moc\" z roku 1967 – otřesné podobenství, jak hypnotizující moc může mít totalitní režim.\n\nNa počátku 60. let popsal zákulisí politických procesů 50. let v knize \"Opožděné reportáže\", jejíž význam bývá srovnáván dokonce s pracemi Alexandra Solženicyna.\n\nV roce 1961 se v Izraeli jako novinář zúčastnil soudu s Adolfem Eichmannem; proces zpracoval v reportážní knize \"Já, Adolf Eichmann\" (1961).\n\nNa podzim roku 1967 odešel do emigrace v Izraeli na protest proti postoji Československa v izraelsko-arabské válce, odkud se však po několika měsících vrátil, jeho první manželka - židovského původu ale v Izraeli zůstala natrvalo. Druhá emigrace, tentokrát podstatně delší, následovola hned po srpnové intervenci vojsk Varšavské smlouvy v roce 1968, po které se usadil v Rakousku u Eisenstadtu. V exilu se pak věnoval intenzivně psaní. Vznikla zde řada scénářů pro televizi, z nichž devět bylo realizováno, a osm prozaických knih, mj. politické eseje \"Agresoři\" a \"Sedmá noc\" a satirický román s orwellovským nádechem \"Soudruh Münchhausen\", vydaný v exilovém nakladatelství Index.\n\nV roce 1966 byl jmenován zasloužilým umělcem - za výrazný podíl na rozvoji slovenské kultury. V prosinci roku 1969 byl vyloučen ze svazu spisovatelů za \"zradu socialistických spisovatelů a za politický avanturizmus\". V exilu pobýval v Izraeli, Mnichově, Vídni a nakonec se usadil nedaleko rakouského Eisenstadtu ve vesnici Großhöflein.\n\nV roce 1989 se vrátil do Československa. Vystupoval rozhodně proti rozdělení společného státu a po jeho rozpadu v roce 1993 si za své bydliště zvolil Prahu. Zemřel v roce 1994 v Bratislavě. Pohřben je v slovenské obci Lukovištia v okrese Rimavská Sobota.\n\nLadislav Mňačko byl dvakrát ženat. Jeho první žena Hedviga Mňačková byla tvůrkyní obálek a ilustrací některých jeho knih (\"Izrael\", \"Albánská reportáž\"). Po rozvodu se v roce 1968 znovu oženil. Druhá manželka, Eva Mňačková, rozená Krasková, odkázala pozůstalost Ladislava Mňačka včetně jeho pracovny Památníku národního písemnictví.\n\n\n\n\n\n\n\n\n\n\n\n"}
{"id": "26802", "url": "https://cs.wikipedia.org/wiki?curid=26802", "title": "Okres Svitavy", "text": "Okres Svitavy\n\nOkres Svitavy je okresem v Pardubickém kraji. Jeho dřívějším sídlem bylo město Svitavy.\n\nV rámci kraje sousedí na západě s okresem Chrudim a na severu s okresem Ústí nad Orlicí. Dále pak sousedí na severovýchodě, východě a jihovýchodě s okresy Šumperk, Olomouc a Prostějov Olomouckého kraje, na jihu s okresem Blansko Jihomoravského kraje a na jihozápadě s okresem Žďár nad Sázavou Kraje Vysočina.\n\nOkres Svitavy se rozkládá na obou stranách bývalé zemské hranice Čech a Moravy. 44 obcí včetně okresního města leží na Moravě, k 1. lednu 2007 zde žilo 48 864 obyvatel, v 67 obcích v Čechách žilo 50 885 obyvatel, pět obcí s 4 837 obyvateli pak leží po obou stranách zemské hranice (Brněnec, Březová nad Svitavou, Kamenná Horka, Karle, Radiměř).\nK 31. prosinci 2003 měl okres celkovou plochu 1 334,72 km², z toho:\n\nData k 30. červnu 2005:\n\n\nOkresem prochází silnice I. třídy I/34, I/35 a I/43.\nSilnice II. třídy jsou II/315, II/317, II/353, II/357, II/358, II/359, II/360, II/362, II/363, I/364, II/365, II/366, II/368, II/371, II/372, II/374 a II/644.\n\nMěsta jsou uvedena tučně, městyse \"kurzívou\", části obcí .\n\n Banín •\n Bělá nad Svitavou •\n Bělá u Jevíčka  •\n Benátky •\nBezděčí u Trnávky  •\nBiskupice  •\nBohuňov •\nBohuňovice •\nBorová •\nBorušov  •\n Brněnec  •\n Březina  •\nBřezinky  •\nBřeziny •\n Březová nad Svitavou •\n Budislav •\nBystré  •\n Cerekvice nad Loučnou  •\nČistá •\n Desná •\nDětřichov •\n Dětřichov u Moravské Třebové •\nDlouhá Loučka •\n Dolní Újezd  •\n Gruna  •\nHartinkov •\n Hartmanice •\nHorky •\n Horní Újezd •\n Hradec nad Svitavou •\nChmelík •\nChornice •\n Chotěnov •\n Chotovice •\n Chrastavec  •\nJanov  •\nJanůvky •\nJaroměřice  •\nJarošov •\n Javorník •\n Jedlová •\n Jevíčko  •\n Kamenec u Poličky  •\nKamenná Horka •\n Karle  •\n Koclířov  •\nKorouhev  •\nKoruna •\nKřenov •\n Kukle •\nKunčina  •\n Květná •\nLavičné •\nLinhartice •\n Litomyšl  •\n Lubná •\n Makov •\nMalíkov •\n Městečko Trnávka  •\n Mikuleč •\nMladějov na Moravě •\n Morašice  •\n Moravská Třebová  •\nNedvězí •\n Němčice  •\nNová Sídla  •\nNová Ves u Jarošova •\nOldřiš •\nOpatov •\n Opatovec •\n Osík •\n Pohledy  •\n Polička  •\n Pomezí •\n Poříčí u Litomyšle  •\nPříluka •\nPustá Kamenice •\nPustá Rybná •\nRadiměř •\n Radkov •\nRohozná  •\n Rozhraní •\nRozstání •\n Rudná •\nRychnov na Moravě •\nŘídký •\nSádek •\n Sebranice  •\nSedliště •\n Sklené •\nSlatina  •\n Sloupnice  •\nStaré Město  •\n Stašov •\n Strakov •\nSuchá Lhota •\nSvitavy  •\n\" Svojanov \" •\nŠiroký Důl •\nŠtudlov •\n Telecí •\n Trpín  •\n Trstěnice •\nTržek •\n Třebařov •\nÚjezdec •\nÚtěchov •\n Vendolí •\n Vidlatá Seč •\nVíska u Jevíčka •\n Vítějeves •\nVlčkov •\n Vranová Lhota •\n Vrážné •\nVysoká •\nŽelivsko \n\n"}
{"id": "26807", "url": "https://cs.wikipedia.org/wiki?curid=26807", "title": "Okres Karviná", "text": "Okres Karviná\n\nOkres Karviná je okres v těšínské části Slezska a administrativně tvoří součást Moravskoslezského kraje. Jeho dřívějším sídlem bylo město Karviná.\n\nNa severozápadě sousedí s okresem Opava, na západě s okresem Ostrava-město a na jihu s okresem Frýdek-Místek, všechny v Moravskoslezském kraji. Z východu a ze severu je okres vymezen státní hranicí s Polskem.\n\nOkres se skládá z pěti obvodů obcí s rozšířenou působností, které jsou shodné s obvody obcí s pověřeným úřadem:\n\n\nK 31. prosinci 2003 měl okres celkovou plochu 347,27 km², z toho:\n\nData k 30. červnu 2009:\n\n\nOkresem prochází dálnice D1 a D48. SIlnice I. třídy jsou I/11, I/48, I/59 a I/67.\nSilnice II. třídy jsou II/468, II/470, II/471, II/472, II/473, II/474, II/475, II/479, II/647 a II/648\n\nOkresem prochází II. (320 a 326) a III. železniční koridor (320), dále vedlejší trať 322 a polská trať 151.\n\nMěsta jsou uvedena tučně, městyse \"kurzívou\", části obcí .\n\nAlbrechtice •\nBohumín  •\nČeský Těšín  •\nDětmarovice  •\nDolní Lutyně  •\nDoubrava •\nHavířov  •\nHorní Bludovice  •\nHorní Suchá •\nChotěbuz •\nKarviná  •\nOrlová  •\nPetrovice u Karviné  •\nPetřvald •\nRychvald •\nStonava •\nTěrlicko \n"}
{"id": "26809", "url": "https://cs.wikipedia.org/wiki?curid=26809", "title": "Okres Frýdek-Místek", "text": "Okres Frýdek-Místek\n\nOkres Frýdek-Místek je okres na rozhraní Moravy a Slezska v jihovýchodní části Moravskoslezského kraje. Jeho dřívějším sídlem bylo město Frýdek-Místek.\n\nV rámci kraje sousedí na severu s okresem Karviná, na severozápadě s okresem Ostrava-město a na západě s okresem Nový Jičín, na jihozápadě pak hraničí s okresem Vsetín Zlínského kraje. Z jihovýchodní strany je okres vymezen státní hranicí se Slovenskem a ze severovýchodu státní hranicí s Polskem.\n\nK 31. prosinci 2003 měl okres celkovou plochu 1 272,75 km², z toho:\n\nData k 30. červnu 2005:\n\n\nOkresem prochází dálnice D48 a D56. Silnice I. třídy jsou I/11, I/35, I/48, I/56, I/58 a I/68.\nSilnice II. třídy jsou II/468, II/473, II/474, II/476, II/477, II/483, II/484, II/486 a II/648.\n\nOkresem prochází koridor 320, dále trať 323 a vedlejší tratě 322 a 324.\n\nMěsta jsou uvedena tučně, městyse \"kurzívou\", části obcí .\n\nBaška  •\nBílá •\nBocanovice •\nBrušperk •\nBruzovice •\nBukovec •\nBystřice •\nČeladná •\nDobrá •\nDobratice •\nDolní Domaslavice •\nDolní Lomná •\nDolní Tošanovice •\nFryčovice  •\nFrýdek-Místek  •\nFrýdlant nad Ostravicí  •\nHnojník •\nHorní Domaslavice •\nHorní Lomná •\nHorní Tošanovice •\nHrádek •\nHrčava •\nHukvaldy  •\nJablunkov •\nJanovice •\nKaňovice •\nKomorní Lhotka •\nKošařiska •\nKozlovice  •\nKrásná •\nKrmelín •\nKunčice pod Ondřejníkem •\nLhotka •\nLučina •\nMalenovice •\nMetylovice •\nMilíkov •\nMorávka •\nMosty u Jablunkova •\nNávsí •\nNižní Lhoty •\nNošovice •\nNýdek •\nOstravice •\nPalkovice  •\nPaskov  •\nPazderna •\nPísečná •\nPísek •\nPražmo •\nPržno •\nPstruží •\nRaškovice •\nRopice •\nŘeka •\nŘepiště •\nSedliště •\nSmilovice •\nSoběšovice •\nStaré Hamry •\nStaré Město •\nStaříč •\nStřítež •\nSviadnov •\nTřanovice •\nTřinec  •\nVělopolí •\nVendryně •\nVojkovice •\nVyšní Lhoty •\nŽabeň •\nŽermanice\n\nDo 1. ledna 2007 byly v okrese Frýdek-Místek také obce:\n\n"}
{"id": "26810", "url": "https://cs.wikipedia.org/wiki?curid=26810", "title": "Okres Nový Jičín", "text": "Okres Nový Jičín\n\nOkres Nový Jičín je okres v Moravskoslezském kraji. Jeho dřívějším sídlem bylo město Nový Jičín.\n\nV rámci kraje sousedí na severozápadě s okresem Opava, na severu s okresem Ostrava-město a na severovýchodě s okresem Frýdek-Místek. Dále pak na jihu sousedí s okresem Vsetín Zlínského kraje a na jihozápadě a západě pak s okresy Přerov a Olomouc Olomouckého kraje.\n\nK 31. prosinci 2003 měl okres celkovou plochu 917,76 km², z toho:\n\nData k 30. červnu 2005:\n\nOkresem prochází dálnice D1 a krátký úsek dálnice D48. Ze silnic I. třídy tudy vedou I/47, I/48, I/57 a I/58.\nSilnice II. třídy jsou: II/441, II/442, II/463, II/464, II/465, II/480, II/482, II/483, II/486, II/647 a II/648.\n\nOkresem prochází II. a III. železniční koridor (trať 270), dále trať 323 a vedlejší tratě 276, 277, 278, 279 a 325.\n\nV okrese se nachází Letiště Leoše Janáčka Ostrava.\n\nMěstská hromadná doprava se nachází ve městech Nový Jičín a Studénka, uvažuje se o Kopřivnici a Frenštátě pod Radhoštěm.\n\nMěsta jsou uvedena tučně, městyse \"kurzívou\", části obcí .\n\nAlbrechtičky •\nBartošovice  •\nBernartice nad Odrou •\nBílov •\nBílovec  •\nBítov •\nBordovice •\nBravantice •\nFrenštát pod Radhoštěm •\nFulnek  •\nHeřmanice u Oder  •\nHeřmánky •\nHladké Životice •\nHodslavice •\nHostašovice •\nJakubčovice nad Odrou •\nJeseník nad Odrou  •\nJistebník •\nKateřinice •\nKopřivnice  •\nKujavy •\nKunín •\nLibhošť •\nLichnov •\nLuboměř  •\nMankovice •\nMořkov •\nMošnov •\nNový Jičín  •\nOdry  •\nPetřvald  •\nPříbor  •\nPustějov •\nRybí •\nSedlnice •\nSkotnice •\nSlatina  •\n\"Spálov\" •\nStarý Jičín  •\nStudénka  •\n\"Suchdol nad Odrou \" •\nŠenov u Nového Jičína •\nŠtramberk •\nTichá •\nTísek •\nTrnávka •\nTrojanovice •\nVelké Albrechtice •\nVeřovice •\nVražné  •\nVrchy •\nZávišice •\nŽenklava •\nŽivotice u Nového Jičína\n\nDo 1. ledna 2007 byly v okrese Nový Jičín také obce:\n\n"}
{"id": "26814", "url": "https://cs.wikipedia.org/wiki?curid=26814", "title": "Tyristorová regulace výkonu", "text": "Tyristorová regulace výkonu\n\nTyristorová (pulzní) regulace výkonu je ovládání elektrického výkonu ve stejnosměrném obvodu měničem s tyristory. V Československu začala být používána od 70. let a používá se prakticky dodnes (i když je v poslední době nahrazována zejména regulací tranzistory IGBT). Jsou jí vybaveny např. lokomotivy řad 111, 163/162, 210, 263, 363/362 nebo elektrická jednotka řady 680 (Pendolino). Dále ji používají tramvaje T6A5, KT8D5 a některé tramvaje T3 (s brzdovými rezistory na zadní části střechy vozu, až na pár výjimek, např. Ostravské vozy T3G). Je také užívána u některých typů trolejbusů značky Škoda a lze ji použít i pro vozy metra.\n\nOproti dříve používané odporové regulaci má tyristorová regulace vyšší účinnost, protože odpadá problém se ztrátovou přeměnou elektrické energie na teplo v rozjezdovém odporníku. Přesto i v případě tyristorové regulace dochází k určitým ztrátám vlivem komutace. Výhodou je také možnost plynulé regulace výkonu.\n\nTyristorová regulace je založena na funkci tyristoru (výkonové polovodičové součástky se třemi PN přechody a řídicí elektrodou), který se chová jako výkonový spínač s velmi krátkou dobou sepnutí i rozepnutí (v řádu jednotek až stovek mikrosekund) a v rychlém rytmu zapíná a vypíná proud do zátěže (trakčního elektromotoru). Výsledná střední hodnota napětí se ovládá pulzně šířkovou modulací. Kvůli dodržení minimálních časů zapnutého a vypnutého stavu se může měnit i frekvence.\n\nTrakční měnič (obdoba hlavního kontroléru u odporových lokomotiv) sestává z hlavního tyristoru, vypínacího tyristoru, diod, komutačního obvodu a je chlazen vzduchem, olejem, případně jinou kapalinou. Hlavní tyristor pravidelně střídá činnost v propustném, závěrném a blokujícím režimu. Krátkým proudovým pulsem do řídicí elektrody přejde do propustného režimu, kdy je na zátěži téměř celé napětí zdroje. Sepnutím vypínacího tyristoru se napětí na hlavním tyristoru na okamžik přepóluje, což jej uvede do závěrného režimu a po obnovení polarity do blokujícího režimu, kdy zátěží neprochází proud.\n\nTyristorová regulace se projevuje také akusticky, jedná se o ono známé hvízdavé bzučení tramvají a lokomotiv při rozjezdu. Výška tónu je dána právě frekvencí – např. u lokomotiv 163/363 ČD je to 33 1/3 Hz (okamžitě po rozjezdu), následují frekvence 100 Hz a potom 300 Hz. Za jízdy je používána frekvence 100 Hz – tzv. horní stovka.\n\nNa tyristorovou regulaci navazuje plynulé odbuzování trakčních motorů (zhruba od 60 km/h u strojů 163/363 ČD), používané až do maximální rychlosti stroje.\n\nRozlišují se zpětně blokující triodové tyristory (běžný tyristor), RCT tyristory (zpětně neblokující, což umožňuje snížit úbytek napětí v propustném režimu; na některých lokomotivách 363), GTO tyristory (hradlem vypínané, a to dokonce rychleji, což snižuje ztráty; lokomotiva 184.5, Pendolino ČD, Tatra T3G), a (ještě rychlejší; v rekonstrukci na vozidlech 560 ČD).\n"}
{"id": "26816", "url": "https://cs.wikipedia.org/wiki?curid=26816", "title": "Okres Brno-venkov", "text": "Okres Brno-venkov\n\nOkres Brno-venkov je okres v Jihomoravském kraji. Žije zde obyvatel. Dřívějším sídlem okresního úřadu bylo město Brno, které však do tohoto okresu nikdy nespadalo, protože vytváří samostatný okres Brno-město. Území okresu Brno-venkov o rozloze 1499 km² se člení do sedmi správních obvodů obcí s rozšířenou působností: Ivančice, Kuřim, Pohořelice, Rosice, Šlapanice, Tišnov, Židlochovice.\n\nZ okresů Jihomoravského kraje sousedí okres Brno-venkov s okresem Brno-město, jejž obklopuje (přesto okres Brno-město v jediném bodě sousedí i s okresem Blansko), na severu s okresem Blansko, na východě s okresem Vyškov, na jihovýchodě s okresem Břeclav a na jihozápadě s okresem Znojmo. Dále pak na západě a severozápadě sousedí s okresy Třebíč a Žďár nad Sázavou Kraje Vysočina.\n\nAž do posledních změn územního vymezení byla podoba okresu dána správní reformou z roku 1960. Před ní bylo jeho vymezení užší, existoval např. samostatný tišnovský okres. Byl navíc rozdíl mezi politickým okresem Brno-venkov a soudním okresem Brno-okolí, což se projevilo zejména po vytvoření Velkého Brna. Brno bylo samo o sobě politickým okresem, ovšem soudní okres Brno-město byl tvořen jen vnitřním městem, nově připojené části zůstaly ve venkovském soudním okresu, který obsahoval i obce v okolí Brna, jenž zůstaly samostatné. Naproti tomu politický okres Brno-venkov zahrnoval pouze tyto okolní obce a navíc soudní okres Ivančice.\n\nOd 1. ledna 2005 je součástí okresu Brno-venkov 25 obcí, převedených sem z kraje Vysočina, konkrétně z okresů Žďár nad Sázavou a Třebíč. Od 1. ledna 2007 byly do území okresu sjednoceny hranice všech správních obvodů obcí s rozšířenou působností, které mají sídlo na jeho území, a zároveň byl připojen i správní obvod obce s rozšířenou působností Pohořelice, do té doby skoro celý součást okresů Břeclav a Znojmo. Tím došlo k připojení dalších 25 obcí. Tyto rozsáhlé změny vymezení území okresu se však nedotkly obvodu Okresního soudu Brno-venkov, který má stále územní působnost jen vůči obcím, které do okresu Brno-venkov patřily do roku 2005.\n\nV okrese Brno-venkov se nachází 187 obcí (z toho 14 měst a 10 městysů) s 230 částmi.\n\nMěsta jsou uvedena tučně, městyse \"kurzívou\", části obcí .\n\nBabice nad Svitavou •\nBabice u Rosic •\nBěleč  •\nBílovice nad Svitavou •\nBiskoupky •\nBlažovice •\nBlučina •\nBorač  •\nBorovník •\nBraníškov •\nBranišovice •\nBratčice •\nBrumov •\nBřezina (dříve okres Blansko) •\nBřezina (dříve okres Tišnov) •\nBukovice •\nCvrčovice •\nČebín •\nČernvír •\nČeská •\nČučice •\n\"Deblín\" •\nDolní Kounice •\nDolní Loučky  •\nDomašov •\n\"Doubravník \" •\nDrahonín •\n\"Drásov\" •\nHajany •\nHeroltice •\nHlína •\nHluboké Dvory •\nHolasice •\nHorní Loučky •\nHostěnice  •\nHradčany •\nHrušovany u Brna •\nHvozdec •\nChudčice •\nIvaň •\nIvančice  •\nJavůrek •\nJinačovice •\nJiříkovice •\nKaly  •\nKanice •\nKatov •\nKetkovice •\nKobylnice •\nKovalovice •\nKratochvilka •\nKřižínkov •\nKupařovice •\nKuřim •\nKuřimská Nová Ves  •\nKuřimské Jestřabí  •\nLažánky  •\nLedce •\nLelekovice •\nLesní Hluboké •\nLitostrov •\nLoděnice •\n\"Lomnice \" •\nLomnička •\nLubné •\nLukovany •\nMalešovice •\nMalhostovice  •\nMaršov •\n\"Medlov\" •\nMělčany •\nMěnín •\nModřice •\nMokrá-Horákov  •\nMoravany •\nMoravské Bránice •\nMoravské Knínice •\nMoutnice •\nNebovidy •\n\"Nedvědice \" •\nNelepeč-Žernůvka  •\nNěmčičky •\nNeslovice •\nNesvačilka •\nNíhov •\n\"Nosislav\" •\nNová Ves •\nNové Bránice •\nOdrovice •\nOchoz u Brna •\nOchoz u Tišnova •\nOlší  •\nOmice •\nOpatovice •\nOřechov •\nOsiky •\nOslavany  •\nOstopovice •\n\"Ostrovačice\" •\nOtmarov •\nPasohlávky •\nPernštejnské Jestřabí  •\nPodolí •\nPohořelice  •\nPonětovice •\nPopovice •\nPopůvky •\n\"Pozořice\" •\nPrace •\nPravlov •\nPrštice •\nPředklášteří  •\nPřibice •\nPříbram na Moravě •\nPřibyslavice  •\nPřísnotice •\nRadostice •\nRajhrad •\nRajhradice •\nRašov •\nRebešovice •\nRohozec •\nRojetín •\nRosice •\nRozdrojovice •\nRudka •\nŘícmanice •\nŘíčany •\nŘíčky •\nŘikonín •\nSenorady •\nSentice •\nSilůvky •\nSivice •\nSkalička •\nSkryje  •\nSobotovice •\nSokolnice •\nStanoviště •\nStrhaře  •\nStřelice •\nSvatoslav •\nSynalov •\nSyrovice •\nŠerkovice •\nŠlapanice  •\nŠtěpánovice •\nŠumice •\nTelnice •\nTěšany •\nTetčice •\nTišnov  •\nTišnovská Nová Ves •\nTrboušany •\n\"Troskotovice\" •\nTroubsko •\nTvarožná •\nÚjezd u Brna •\nÚjezd u Rosic •\nÚjezd u Tišnova •\nUnín •\nUnkovice •\nÚsuší  •\nVelatice •\nVeverská Bítýška •\nVeverské Knínice •\nViničné Šumice •\nVlasatice •\nVohančice •\nVojkovice •\nVranov •\nVranovice •\nVratislávka •\nVšechovice •\nVysoké Popovice •\nZakřany •\nZálesná Zhoř •\nZastávka •\nZbraslav •\nZbýšov •\nZhoř •\nŽabčice •\nŽatčany •\nŽďárec  •\nŽelešice •\nŽelezné •\nŽidlochovice\n\nV okrese Brno-venkov se nachází vinařské obce, které jsou součástí Velkopavlovické, Znojemské a Mikulovské vinařské podoblasti.\n\nÚzemím okresu protékají řeky Jihlava, Litava, Oslava, Svitava a Svratka.\n\nOkresem prochází dálnice D1, dálnice D2 a dálnice D52, dále silnice I. třídy číslo I/23, I/43 I/50, I/52 a I/53 a silnice II. třídy číslo II/152, II/373, II/374, II/377, II/379, II/380, II/381, II/383, II/385, II/386, II/387, II/389, II/390, II/391, II/393, II/394, II/395, II/396, II/415, II/416, II/417, II/418, II/425, II/430 a II/602.\n\n\n"}
{"id": "26817", "url": "https://cs.wikipedia.org/wiki?curid=26817", "title": "Okres Břeclav", "text": "Okres Břeclav\n\nOkres Břeclav je pohraniční okres v Jihomoravském kraji. Jeho sídlem bylo město Břeclav a je tvořen 63 obcemi (z toho 9 měst) na 69 katastrálních územích. Jedná se o nejjižněji a nejníže položený okres Moravy.\n\nSousedí na západě s okresem Znojmo, na severozápadě s okresem Brno-venkov, na severu krátce s okresem Vyškov a na severovýchodě s okresem Hodonín, všechny v Jihomoravském kraji. Z jihu je okres vymezen státní hranicí s Rakouskem a z jihovýchodu státní hranicí se Slovenskem.\n\nNa území okresu se nachází CHKO Pálava.\n\nÚzemí okresu je rozděleno na tři správní obvody obcí s rozšířenou působností Břeclav, Hustopeče a Mikulov.\n\nData k 31. 12. 2018:\nK 31. prosinci 2018 měl okres celkovou plochu 1 038,09 km², z toho:\n\nKoeficient ekologické stability činil 0,65.\n\nPrakticky celý okres Břeclav je významnou oblastí vinařské turistiky v Česku. Do okresu zasahuje Mikulovská vinařská podoblast (na západě), Velkopavlovická vinařská podoblast (na severu) a Slovácká vinařská podoblast (na východě). Významnými vinařskými centry okresu jsou především Mikulov, Valtice, Hustopeče, Velké Pavlovice, Velké Bílovice, Lednice, Rakvice a Zaječí.\n\n\nData k 31. 12. 2018:\nData k 31. 12. 2018\nOkresem prochází dálnice D2 (evropská silnice E65) a silnice I. třídy číslo I/40, I/52 (E461) a I/55.\nDále tudy procházejí silnice II. třídy č. 380, 381, 414, 418, 420, 421, 422, 423, 424 a 425.\n\nMěsta jsou uvedena tučně, městyse \"kurzívou\", části obcí .\n\nBavory •\n\"Boleradice\" •\nBorkovany •\nBořetice •\nBrod nad Dyjí •\nBrumovice •\nBřeclav  •\nBřezí •\nBulhary •\nDiváky •\nDobré Pole •\nDolní Dunajovice •\nDolní Věstonice •\n\"Drnholec\" •\nHlohovec •\nHorní Bojanovice •\nHorní Věstonice •\nHrušky •\nHustopeče •\nJevišovka •\nKašnice •\nKlentnice •\nKlobouky u Brna  •\nKobylí •\nKostice •\nKrumvíř •\nKřepice •\nKurdějov •\nLadná •\nLanžhot •\nLednice  •\nMikulov •\nMilovice •\n\"Moravská Nová Ves\" •\nMoravský Žižkov •\nMorkůvky •\nNěmčičky •\nNikolčice •\nNovosedly •\nNový Přerov •\nPavlov •\nPerná •\nPodivín •\nPopice •\nPouzdřany •\nPřítluky  •\nRakvice •\nSedlec •\nStarovice •\nStarovičky •\nStrachotín •\nŠakvice •\nŠitbořice •\nTvrdonice •\nTýnec •\nUherčice •\nValtice  •\nVelké Bílovice •\nVelké Hostěrádky •\n\"Velké Němčice\" •\nVelké Pavlovice •\nVrbice •\nZaječí\n\nDo 31. 12. 1995 patřila do okresu Břeclav také obec \"Nosislav\" a do 31. 12. 2006 obce Cvrčovice, Ivaň, Pasohlávky, Pohořelice, Přibice, Vlasatice a Vranovice.\n\nVšechny tyto obce byly z okresu Břeclav převedeny do okresu Brno-venkov.\nMěsta vyznačena tučně, počet obyvatel k 31. prosinci 2018.\n\n"}
{"id": "26818", "url": "https://cs.wikipedia.org/wiki?curid=26818", "title": "Okres Hodonín", "text": "Okres Hodonín\n\nOkres Hodonín je okres v jihovýchodní části Jihomoravského kraje. Jeho dřívějším sídlem bylo město Hodonín.\n\nZ jihomoravských okresů sousedí na západě s okresem Břeclav a na severozápadě s okresem Vyškov, na severu a severovýchodě pak hraničí s okresy Kroměříž a Uherské Hradiště Zlínského kraje. Z jihu je okres vymezen státní hranicí se Slovenskem.\n\nOkres Hodonín je cílem vinařské turistiky v ČR. Převážná část okresu se nachází ve Slovácké vinařské podoblasti.\n\nCelková plocha okresu 31. prosince 2003 činila 1 086,36 km², z toho:\n\nV roce 2017 činila rozloha okresu 1099,13 km², tedy 15,3 % rozlohy Jihomoravského kraje. Po okresích Znojmo a Brno-venkov je rozlohou třetí největší v kraji.\n\nData k 1. lednu 2013:\n\n\nOkresem prochází silnice I. třídy I/51, I/54, I/55, I/70 a I/71.\n\nSilnice II. třídy jsou II/380, II/381, II/419, II/422, II/423, II/426, II/427, II/429, II/431, II/432 a II/495.\n\nMěsta vyznačena tučně, počet obyvatel k 1. lednu 2019\n\nMěsta jsou uvedena tučně, městyse \"kurzívou\", části obcí .\n\nArchlebov •\nBlatnice pod Svatým Antonínkem •\nBlatnička •\nBukovany •\nBzenec •\nČejč •\nČejkovice •\nČeložnice •\nDambořice •\nDolní Bojanovice •\nDomanín •\nDražůvky •\nDubňany •\nHodonín •\nHovorany •\nHroznová Lhota •\nHrubá Vrbka •\nHýsly •\nJavorník •\nJežov •\nJosefov •\nKarlín •\nKelčany •\nKněždub •\nKostelec •\nKozojídky •\nKuželov •\nKyjov  •\nLabuty •\nLipov •\nLouka •\nLovčice •\nLužice •\nMalá Vrbka •\nMikulčice  •\nMilotice •\nMoravany •\nMoravský Písek •\nMouchnice •\nMutěnice •\nNásedlovice •\nNechvalín •\nNenkovice •\nNová Lhota  •\nNový Poddvorov •\nOstrovánky •\nPetrov •\nPrušánky •\nRadějov •\nRatíškovice •\nRohatec •\nSkalka •\nSkoronice •\nSobůlky •\nStarý Poddvorov •\nStavěšice •\nStrážnice •\nStrážovice •\nSudoměřice •\nSuchov •\nSvatobořice-Mistřín  •\nSyrovín •\nŠardice •\nTasov •\nTěmice •\nTerezín •\nTvarožná Lhota •\nUhřice •\nVacenovice •\nVelká nad Veličkou •\nVeselí nad Moravou  •\nVěteřov •\nVlkoš •\nVnorovy  •\nVracov •\nVřesovice •\nŽádovice •\nŽarošice  •\nŽdánice •\nŽeletice •\nŽeravice •\nŽeraviny\n\n\n"}
{"id": "26819", "url": "https://cs.wikipedia.org/wiki?curid=26819", "title": "Okres Vyškov", "text": "Okres Vyškov\n\nOkres Vyškov je okres v Jihomoravském kraji. Jeho dřívějším sídlem bylo město Vyškov.\n\nZ jihomoravských okresů sousedí na jihovýchodě s okresem Hodonín, na jihu s okresem Břeclav, na západě s okresem Brno-venkov a na severozápadě s okresem Blansko. Dále pak na severu a severovýchodě sousedí s okresem Prostějov Olomouckého kraje a na východě s okresem Kroměříž Zlínského kraje.\n\nK 31. prosinci 2003 měl okres celkovou plochu 888,71 km², z toho:\n\nData k 30. červnu 2005:\n\nOkresem prochází dálnice D1, z ní odbočuje dálnice D46. Silnice I. třídy jsou I/47, I/50 a I/54.\n\nSilnice II. třídy jsou II/377, II/379, II/416, II/417, II/418, II/428, II/429, II/430 a II/431.\n\nMěsta jsou uvedena tučně, městyse \"kurzívou\", části obcí malince.\n\n Bohaté Málkovice •\n Bohdalice-Pavlovice  •\n Bošovice •\n \"Brankovice\" •\n Bučovice  •\n Dětkovice •\nDobročkovice •\n Dražovice •\n Drnovice •\n Drysice •\n Habrovany •\n Heršpice •\n Hlubočany  •\n Hodějice •\n Holubice •\n Hostěrádky-Rešov •\n Hoštice-Heroltice  •\n Hrušky •\n \"Hvězdlice \" •\n Chvalkovice •\n Ivanovice na Hané  •\n Ježkovice •\n Kobeřice u Brna •\nKojátky  •\n Komořany •\n Kozlany •\n Kožušice •\n Krásensko •\nKřenovice •\n Křižanovice •\n Křižanovice u Vyškova •\n Kučerov •\n Letonice •\n Lovčičky •\n Luleč •\n Lysovice •\n Malínky •\n Medlovice •\n Milešovice •\n Milonice •\n Moravské Málkovice •\n Mouřínov •\n Němčany •\n Nemochovice •\n Nemojany •\n Nemotice •\n Nesovice  •\n Nevojice •\n Nížkovice •\n Nové Sady  •\n Olšany •\n Orlovice •\n Otnice •\n Podbřežice •\n Podivice •\n Podomí •\n Prusy-Boškůvky  •\n Pustiměř  •\n Račice-Pístovice  •\n Radslavice  •\n Rašovice •\n Rostěnice-Zvonovice  •\n Rousínov  •\n Ruprechtov •\n Rybníček •\n Slavkov u Brna •\n Snovídky •\n Studnice  •\n Šaratice •\n \"Švábenice\" •\n Topolany •\n Tučapy •\n Uhřice •\n Vážany •\n Vážany nad Litavou •\n Velešovice •\n Vyškov  •\n Zbýšov •\n Zelená Hora\n\n Vojenský újezd Březina\n\n\n"}
{"id": "26820", "url": "https://cs.wikipedia.org/wiki?curid=26820", "title": "Okres Znojmo", "text": "Okres Znojmo\n\nOkres Znojmo je okres v Jihomoravském kraji. Jeho dřívějším sídlem bylo město Znojmo.\n\nZ jihomoravských okresů sousedí na severovýchodě s okresem Brno-venkov a na východě s okresem Břeclav. Dále pak na severozápadě sousedí s okresem Třebíč Kraje Vysočina a na západě s okresem Jindřichův Hradec Jihočeského kraje. Z jihu je okres vymezen státní hranicí s Rakouskem.\n\nV okrese se nalézá jeden z národních parků, Národní park Podyjí. V okrese se nachází také mnoho významných vinařských obcí, jako například okresní město Znojmo, vinařské obce Lechovice, Dolní Kounice, Šatov, Hnanice, Miroslav, Ivančice aj. Na území okresu se rozprostírá Znojemská vinařská podoblast se svoji proslulou viniční tratí Šobes.\n\nK 31. prosinci 2003 měl okres celkovou plochu 1 636,96 km², z toho:\n\nData k 30. červnu 2005:\n\n\nOkresem prochází silnice I/38 a I/53.\nSilnice II: třídy jsou II/152, II/361, II/392, II/396, II/397, II/398, II/399, II/400, II/408, II/409, II/411, II/412, II/413, II/414 a II/415.\n\nMěsta jsou uvedena tučně, městyse \"kurzívou\", části obcí .\n\nBantice •\n\"Běhařovice \" •\nBezkov •\nBítov •\nBlanné •\n\"Blížkovice\" •\nBohutice •\nBojanovice •\nBorotice •\nBoskovštejn •\nBožice •\nBřežany •\nCitonice •\nCtidružice •\nČejkovice •\nČermákovice •\nČernín •\nDamnice •\nDobelice •\nDobřínsko •\nDobšice •\nDolenice •\nDolní Dubňany •\nDyjákovice •\nDyjákovičky •\nDyje •\nDžbánice •\nGrešlové Mýto •\nHavraníky •\nHevlín •\nHluboké Mašůvky •\nHnanice •\nHodonice •\nHorní Břečkov  •\nHorní Dubňany •\nHorní Dunajovice •\nHorní Kounice •\nHostěradice  •\nHostim •\nHrabětice •\nHrádek •\nHrušovany nad Jevišovkou •\nChvalatice •\nChvalovice  •\nJamolice •\nJaroslavice •\nJevišovice •\nJezeřany-Maršovice •\nJiřice u Miroslavi •\nJiřice u Moravských Budějovic •\nKadov •\nKorolupy •\nKravsko •\nKrhovice •\nKřepice •\nKřídlůvky •\nKubšice •\nKuchařovice •\nKyjovice •\nLančov •\nLechovice •\nLesná •\nLesonice •\nLitobratřice •\nLubnice •\n\"Lukov\" •\nMackovice •\nMašovice •\nMedlice •\n\"Mikulovice\" •\nMilíčovice •\nMiroslav  •\nMiroslavské Knínice •\nMorašice •\nMoravský Krumlov  •\nNašiměřice •\nNěmčičky •\nNový Šaldorf-Sedlešovice  •\n\"Olbramkostel\" •\n\"Olbramovice\" •\n\"Oleksovice\" •\nOnšov •\nOslnovice •\nPavlice •\nPetrovice •\nPlaveč •\nPlenkovice •\nPodhradí nad Dyjí •\nPodmolí •\nPodmyče •\nPráče •\nPravice •\nProkopov •\n\"Prosiměřice\" •\nPřeskače •\nRešice •\nRozkoš •\nRudlice •\nRybníky •\nSkalice •\nSlatina •\nSlup  •\nStálky •\nStarý Petřín  •\nStošíkovice na Louce •\nStrachotice  •\nStřelice •\nSuchohrdly u Miroslavi •\nSuchohrdly •\nŠafov •\nŠanov •\n\"Šatov\" •\n\"Štítary\" •\nŠumná •\nTasovice •\nTavíkovice  •\nTěšetice •\nTrnové Pole •\nTrstěnice •\nTulešice •\nTvořihráz •\nUherčice  •\nÚjezd •\nÚnanov •\nValtrovice •\nVedrovice •\nVelký Karlov •\n\"Vémyslice\" •\nVevčice •\n\"Višňové\" •\nVítonice •\nVracovice •\n\"Vranov nad Dyjí\" •\nVranovská Ves •\nVratěnín •\nVrbovec  •\nVýrovice •\nVysočany •\nZálesí •\nZblovice •\nZnojmo  •\nŽeletice •\nŽerotice •\nŽerůtky\n\nDo 1. ledna 2007 byly v okrese Znojmo také obce:\n\n"}
{"id": "26824", "url": "https://cs.wikipedia.org/wiki?curid=26824", "title": "Včelařství", "text": "Včelařství\n\nVčelařství je jeden z nejstarších oborů lidské činnosti. Předmětem je chov včely medonosné. Výstupními produkty jsou med, vosk, propolis, pyl, mateří kašička a včelí jed. Významným výstupem včelařské činnosti je též opylení rostlin. Včelaření se v Česku věnují z velké části malovčelaři ze záliby. Včelařství je však také profesionálním oborem realizovaným na včelích farmách.\nVe vyspělých zemích Evropy je včelaření v důsledku industriální ekologické zátěže a zavlečení cizopasníka kleštíka včelího jediným nástrojem, kterým lze udržet včelu v přírodě, a tak chránit celý ekosystém před kolapsem.\n\nVčely mají proti ostatním hmyzím opylovačům podstatnou přednost. Zimu přečkává celé včelstvo v počtu 10 000 až 15 000 jedinců. Záhy na jaře je díky vyzimovanému včelstvu k dispozici množství výkonných a nenahraditelných opylovačů, zatímco nepočetní jedinci ostatních druhů hmyzu teprve zakládají nové generace svého potomstva.\n\nVčelařství jako zemědělský obor má význam při řízeném opylování. Úly umístěné na kočovných vozech se přisunují k hmyzosnubným zemědělským plodinám v době květu. Využívá se tak jedna důležitá vlastnost včely – věrnost květu. Včela se vrací k témuž druhu kvetoucí rostliny po celé období kvetení. Pro kvetoucí zemědělskou monokulturu (řepka, slunečnice) se tak stává opylovací činnost včely ekonomicky významným činitelem.\n\nMed byl hlavním a nejrozšířenějším sladidlem v evropské kuchyni prakticky až do zavedení průmyslové výroby cukru.\n\nSběr medu zobrazují jeskynní malby ve Španělsku z konce starší doby kamenné. Nejznámější je skalní kresba objevená v Pavoučí jeskyni (Cueva de la Araña) v Bicorp u Valencie stará 12 tisíc let. V zemích Blízkého východu je doložen chov včel v hliněných džbánech už v období 5.000 let př.n.l. a takto se tam včely chovají dodnes.\n\nZ 9. století se dochovala zpráva arabských cestovatelů Ibn Rusta a Ibn Mahmuda Gordiziho, že poddaní knížete Svatopluka chovají včely v dřevěných nádobách a z medu vyrábějí opojný nápoj.\n\nV latinských listech církevních a světských hodnostářů přemyslovské doby se často zmiňuje včelaření jako součást ekonomické hodnoty poddanského území. Olomoucký biskup Bruno ve svých listinách rozlišoval včely v lese a při usedlostech. V r. 1267 nechal zřídit zahrady pro včely ve Svitavách, Mohelnici a Kelči.\n\nVe 14. století přišla ze sousedních německých zemí technologická novinka „hromadná těžba“ medu a vosku z lesních brtí. Brtníci organizovaným způsobem šplhali po stromech a z dutin, včelami obsazených, vylamovali části medných plástů. Karel IV. vydal první patent týkající se včelařství v norimberské oblasti. Tento patent se stal vzorovým pro podobné listiny i v českých zemích.\n\nVe středověku si společnost včelařů velmi vážila, včelaři měli vlastní cechy, mohli nosit zbraň, měli zvláštní práva a vlastní, tzv. včelařský soud.\n\nPostupně převažoval chov v přenosných úlech v blízkosti obydlí nad brtnictvím. Nejjednodušším typem úlu byly kláty, které se zhotovovaly z ručně vydlabaných částí kmenů. Dalším používaným materiálem byla sláma, rákos, palach nebo proutí. Následným vývojovým stupněm byla v 18. století kruhová košnice.\n\nDne 8. dubna 1775 podepsala Marie Terezie (1740-1780) včelařský patent pro Moravu. Tímto právním dokumentem, který si podržel platnost až do r. 1950, se mj. ustavila včelařská škola ve Starém Brně, držitelé včelstev byli zbaveni jakýchkoliv daňových břemen a svým způsobem i nevolnických povinností. Císař Josef II. (1780-1790) uložil farářům rozumět selskému hospodaření. Včelaření se stalo součástí vzdělávání v kněžských seminářích. Průkopníky lidového včelaření se tak stávali především venkovští kněží.\n\nKláty i koše měly jednu nevýhodu: prohlídka včelstva nebyla možná bez narušení nebo zničení díla. Švýcarský chovatel včel François Huber hledal řešení v konstrukci tzv. Huberova rámkového úlu, do kterého bylo možné nahlédnout.\n\n19. století, coby století vynálezů a velkých objevů, se takto projevilo i v chovu včel. Slezan Jan Dzierżon v r. 1845 veřejně pojednal o svém objevu – partenogenezi trubců. Také zdokonalil Huberův úl tak, že nechal včely stavět plásty na laťky volně uložené u stropu úlu. Brněnský včelař baron A. Beylepsch dále zdokonalil Dzierzoňův systém tím, že uzavřel včelí plást do dřevěného rámku.\n\nV roce 1852 patentoval objev „včelí mezery“ americký včelař Lorenzo Langstroth. Ze „včelí mezery“ vychází konstrukce úlu, která nese jméno objevitele. Langstrotův úlový systém je dnes známý v celém světě.\n\nPro včelaře především na Moravě a ve Slezsku byl významným datem 24. listopad 1854. V Ditrichštejnském paláci (nyní Moravské muzeum) v Brně byl ustaven včelařský odbor pro Moravu a Slezsko. V září roku 1865 major rakouské armády Franz von Hruschka předvedl v Brně na sjezdu rakouských a německých včelařů svůj důležitý vynález medomet.\nRok 1866 dal vzniknout úlu zvanému Moravský stojan, rámkové míře 39x24 a v tomtéž roce se narodil František Adamec.\nStolařský mistr Johannes Mehring zhotovil umělou mezistěnu ze včelího vosku. V roce 1867 se o ní dozvěděla včelařská veřejnost v Brně a v tomtéž roce 30. září vyšlo první číslo proslulého časopisu \"Včela brněnská\".\n\nNa začátku 20. století se včelaři začali více zajímat o včelí nákazy. Jednalo se především o varroázu, nosematózu a mor včelího plodu.\n\nVýznamnou postavou přelomu 19. a 20. století byl už zmíněný František Adamec. Věnoval značné úsilí propagaci Langstrothova úlu. Výsledkem jeho snahy byl nakonec kompromis, kdy se za obecnou rámkovou míru začal považovat rozměr 39 × 24 cm. Ačkoliv byla tato míra používaná už od r. 1866 v tzv. Moravském stojanu, nesou rozměry rámku označení „Adamcova míra“. Z Langstrothova systému se ujala pouze myšlenka shora přístupného úlu.\n\nV meziválečném období první republiky všechny složky včelařství byly vedeny snahou o zvýšení odbytu medu. Med začal být prezentován nejen jako do té doby uznávaný lék, ale též jako výživná potravina. Nabyté zkušenosti vedly v r. 1938 v Brně k založení Ústředny medu – odbytového družstva. Nacistická okupace o rok později znamenala útlum a zastavení dalšího rozvoje včelařského spolkového a hospodářského života.\n\nPoválečná obnova organizovaného včelaření byla v českých zemích poznamenána řevnivostí a nejednotou. Nástupem komunismu byla celá zbývající struktura zrušena. 4. dubna 1949 byly ustaveny nesvéprávné základní organizace řízené přes krajské orgány ústředím Zemědělské jednoty. Atmosféru té doby ilustruje oficiální názor orgánu státní moci z r. 1953: \"„…z důvodů státně-politických tak důležité národně hospodářské odvětví, kterým je včelařství, nemůže trvale zůstat v soukromých rukou.“\" Tehdejší ředitel včelařského výzkumu prof. Jaroslav Svoboda vynaložil velké úsilí za využití konexí na ministerstvu, aby odvrátil hrozbu absurdního znárodnění včelstev.\n\nCharakteristickým znakem jednotně organizovaného včelaření v 2. polovině 20. století bylo zavádění velkovčelínů. Od roku 1949 ve státních lesích, v roce 1950 v zemědělských družstvech a roku 1951 na státních statcích. V roce 1956 předvedla stolárna družstva v Brně svůj první kočovný vůz. Byla to odpověď na tzv. „celospolečenskou objednávku opylování rostlinstva“ a součást výzvy „Včelaři na kola!“\n\nŠedesátá léta se stala počátkem intenzivní plemenářská práce zejména uplatňováním inseminace včelích matek.\n\nSedmdesátá a osmdesátá léta byla v Československu ve znamení počátku včelaření v nízkonástavkových prostorových úlech. Díky průkopníkům Valentovi, Boháčovi a Dr.Ptáčkovi začínají včelaři s chovem silných včelstev. Byl navržen zdokonalený Langstrotův úl s čtvercovým půdorysem - tenkostěnný nástavkový úl Optimal.\n\nV listopadu 1980 vznikl v Brně kolem Dr. Ptáčka Kroužek nízkonástavkového včelaření, který sdružoval členy se zájmem o jednoduché postupy ošetřování včelstev v prostornějších úlech - bez rozdílu rozměrů a provedení.\n\n22. června 1990 byl zaregistrován Český svaz včelařů jako občanské sdružení chovatelů včel (fyzické i právnické osoby) a příznivců včelařství.\n\nDalší organizace sdružující včelaře byla založena 8. 12. 2000 v Praze pod názvem Pracovní společnost nástavkových včelařů (PSNV-CZ). Svým programem se přihlásila do velké rodiny evropských společností nástavkových včelařů.\n\nV Česku se chovem včel zabývalo v roce 2003 téměř 53 000 včelařů ošetřujících 518 000 včelstev.\nV současnosti (rok 2011) Český svaz včelařů eviduje přes 46 tisíc členů, což představuje 98 % všech včelařů v republice. Česko tak patří mezi státy s nejvyšší organizovaností chovatelů včel na světě.\n\nČSV prostřednictvím okresních výborů koordinuje činnost základních organizací na úrovni jednotlivých obcí nebo skupin obcí.\n\nPracovní společnost nástavkových včelařů ČR (PSNV-CZ) je organizace sdružující včelaře, kteří uplatňují chov v nástavkových úlech nejčastěji v Langstrothově systému.\n\nUvedené spolky nejsou vnímány jako konkurenční, jejich členská základna se překrývá.\n\nV České republice je včela zařazena mezi hospodářská zvířata. Z tohoto pohledu se na chov včel vztahují obecně závazné právní předpisy. Včelařství jako obor patří do kompetence Ministerstva zemědělství ČR.\n\nVčelařství jako akreditovaný studijní obor (41-51-H/02 Včelař) lze od roku 2011 studovat jako dvouleté dálkové studium na SOU Blatná. Tříleté denní i dálkové studium oboru včelař nabízí i SOU včelařské Nasavrky a denní studium Střední lesnická škola Žlutice.\n\nVčela medonosná patří k hospodářsky významnému hmyzu a je pro své užitkové vlastnosti chována v prostředí člověkem uměle vytvořeném. Na rozdíl od jiných druhů hospodářských zvířat nelze považovat včelu za organismus domestikovaný v pravém slova smyslu. Včelí instinkty důležité pro přežití v přírodě zůstávají chovem nezměněny. Šlechtitelské zásahy ovlivňují intenzitu projevů některých vlastností (bodavost, užitkovost). Vytvořené změny nemají trvalý ráz; pomine-li šlechtitelský tlak, vlastnosti včelstva se po několika generacích matek vracejí k výchozímu stavu.\n\nOšetřování včelstva vyžaduje respektování jeho zákonitostí. Chovatel-včelař je v pozici toho, který usměrňuje podmínky pro život včelstva, aby nic nebránilo jeho harmonickému rozvoji, a tak se dosáhlo maximálního uplatnění shromažďovacího pudu včel, tedy hromadění zásob medu resp. pylu.\n\nVčelařův rok začíná na podzim měsícem září.\nVčelstvo opatřené zimními glycidovými zásobami tlumí svou aktivitu. Včelař opatří česno úlu zábranou proti vniknutí škůdců (myš, rejsek). Klidový režim je nejdůležitější. Každé vyrušení zesiluje aktivitu včelstva na úkor zimních zásob.\n\nS nástupem chladného podzimního počasí včelstvo vytváří zimní chumáč. V období, kdy denní teploty ještě vystoupí nad 10 °C (říjen- listopad), provádí se povinné léčení včel fumigací proti parazitu kleštíku včelímu. Léčení se opakuje 3x s několikadenním odstupem. Na podložce úlu je pozorovatelný spad parazitického roztoče a lze tak hodnotit úroveň napadení. Léčivo lze aplikovat také při nižších teplotách aerosolem na bázi acetonu pomocí aerosolového vyvíječe.\n\nV zimním období dohlíží včelař na klid kolem úlů. Zabezpečí, aby \"měl\" (mechanický odpad živého včelstva) byla zachycována na podložce úlu po celý měsíc prosinec a leden. Takto shromážděná měl se povinně zasílá k laboratornímu vyšetření a hodnotí se úspěšnost podzimního léčení proti kleštíku včelímu. Ze získaných dat se vytvoří plošný obraz intenzity zamoření parazitem na celém území Česka jako podklad pro další veterinární opatření.\n\nV únoru, někdy už koncem ledna, se očekává první prolet včel. Slunečné počasí při teplotě nad 16 °C je pro včelstvo signálem k hromadnému opuštění úlu. Včely vyprazdňují výkalový vak. Prolet je důležitým faktorem z hlediska hygieny a zdravotního stavu včelstva. Podle něj lze vizuálně kontrolovat sílu a vitalitu včelstva po přezimování.\n\nS rozkvětem prvních pylodárných rostlin (jíva, olše, javor) spolu se zvyšující se teplotou začíná plodování včelstva. Podle nakladených vajíček včelař usuzuje na přítomnost matky. Kontroluje stav glycidových zásob a případně doplní rezervními zásobními plásty.\n\nMěsíc duben je ve znamení nárůstu plodování. Včelař rozšiřuje plodové hnízdo mezistěnami. Podle potřeby dokrmuje medným roztokem. Na konci měsíce dubna za květu třešně ptačí nastává důležitý předěl mezi:\nKvěten je měsícem jarní snůšky. Kvetou ovocné stromy a monokultury řepky. Zkušený včelař nasazuje medník a rozšiřuje plodové hnízdo (u nástavkových úlů vkládáním nástavku s mezistěnami). Nedostatek prostoru v úlu, ale i další příčiny vedou k rojové náladě.\nV takovém případě včelař pozoruje výskyt matečníků ve včelstvu. Vyrojení včelstva se předchází tvorbou oddělku. Od včelstva se oddělí, umožní-li to typ úlu, i polovina spolu s jedním matečníkem. Rovnováha hmyzího společenství je narušena. Rojová nálada vymizí a včely v oddělku si z matečníku vychovají novou matku. Tvorba oddělku je zároveň jedním ze způsobů množení včelstev.\n\nPo odkvětu ovocných stromů ustává přechodně snůšková aktivita. Podle obsahu medníku lze poprvé posoudit úspěšnost včelařského roku. Je čas prvního vytáčení medu. V nepříznivém roce se první vytáčení nekoná. V horských oblastech se čeká pravidelně až na hlavní letní snůšku.\n\nJaro od dubna do poloviny června je vhodným obdobím pro chov matek.\n\nO letním slunovratu je včelstvo na vrcholu svého rozvoje. Před tímto mezníkem začíná letní hlavní snůška, která je většinou vázána na kvetení lip a akátů. Po ukončení snůšky jsou včelstvu odebrány zásoby medu pro hlavní vytáčení. Včelstvo však nesmí být ponecháno bez zásob. Neprodleně se zahajuje tzv. krmení. V pravém slova smyslu jde o doplnění zásob na zimu. Viz též tekuté cukry.\n\nVčelař krmítkem různého typu dodává do úlu 60% roztok řepného cukru nebo podobného krmiva. Včely roztok zpracovávají podobně jako nektar květů a ukládají do plástů jako zimní zásoby. Podle typu úlu a technologie včelaření se dodává 12-20 kg cukru na včelstvo.\n\nPo zakrmení se doporučuje vložit do úlu odpařovač kyseliny mravenčí. Páry koncentrované kyseliny včelám neškodí, avšak negativně ovlivňují rozvoj kleštíka včelího. Po deseti dnech se odpařovač vyjímá a nasazuje se ještě jednou na konci srpna či začátkem září.\n\nVykazuje-li včelstvo přes léto zvýšený spad kleštíka na podložku úlu (10 za den a více), po odebrání zásob se do úlu vkládají pásky kontaktního léčiva GABON.\n\n\n\n\n"}
{"id": "26826", "url": "https://cs.wikipedia.org/wiki?curid=26826", "title": "Okres Pelhřimov", "text": "Okres Pelhřimov\n\nOkres Pelhřimov je okresem v kraji Vysočina. Jeho dřívějším sídlem bylo město Pelhřimov.\n\nV rámci kraje sousedí na severovýchodě s okresem Havlíčkův Brod a na jihovýchodě s okresem Jihlava. Dále pak sousedí na severozápadě s okresem Benešov Středočeského kraje a na západě a jihu s okresy Tábor a Jindřichův Hradec Jihočeského kraje.\n\nK 31. prosinci 2003 měl okres celkovou plochu 1 289,9 km², z toho:\nData k 1.1.2019:\n\n\nOkresem prochází dálnice D1 a silnice I. třídy I/19 a I/34.\nSilnice II. třídy jsou II/112, II/124, II/128, II/129, II/130, II/132, II/133, II/134, II/135, II/136, II/150, II/347, II/348, II/409, II/523, II/602 a II/639.\n\nMěsta jsou uvedena tučně, městyse \"kurzívou\", části obcí malým písmem.\n\nArneštovice •\nBácovice •\nBělá •\nBohdalín •\nBořetice •\nBořetín •\n\"Božejov \" •\nBratřice  •\nBudíkov  •\nBuřenice  •\nBystrá •\nCetoraz •\nČáslavsko  •\nČastrov  •\nČejov  •\nČelistná •\nČernov •\nČernovice  •\nČervená Řečice  •\nČížkov •\nDehtáře  •\nDobrá Voda  •\nDobrá Voda u Pacova •\nDubovice •\nDůl  •\nEš •\nHojanovice •\nHojovice •\nHorní Cerekev  •\nHorní Rápotice •\nHorní Ves •\nHořepník  •\nHořice  •\nHumpolec  •\nChýstovice  •\nChyšná •\nJankov •\nJežov •\nJiřice  •\nKaliště  •\nKámen  •\nKamenice nad Lipou  •\nKejžlice •\nKoberovice  •\nKojčice •\nKomorovice •\nKošetice  •\nKrasíkovice •\nKřeč •\nKřelovice  •\nKřešín  •\nLeskovice •\nLesná •\nLhota-Vlasenice  •\nLibkova Voda •\nLidmaň  •\nLitohošť •\n\"Lukavec \" •\nMartinice u Onšova  •\nMezilesí  •\nMezná  •\nMladé Bříště  •\nMnich  •\nMoraveč •\nMysletín •\nNová Buková •\n\"Nová Cerekev \" •\n\"Nový Rychnov \" •\nObrataň  •\nOlešná  •\nOndřejov •\nOnšov  •\nPacov  •\nPavlov •\nPelhřimov  •\nPíšť  •\nPočátky  •\nPolesí •\nPošná  •\nProseč •\nProseč pod Křemešníkem •\nPutimov •\nRodinov •\nRovná •\nRynárec •\nŘečice  •\nSalačova Lhota  •\nSamšín  •\nSedlice •\nSenožaty  •\nStaré Bříště  •\nStojčín •\nStřítež  •\nStřítež pod Křemešníkem •\nSvépravice •\nSyrov •\nTěchobuz •\nTěmice  •\nÚstrašín •\nÚtěchovice pod Stražištěm •\nÚtěchovice •\nÚtěchovičky •\nVčelnička •\nVelká Chyška •\nVelký Rybník •\nVeselá •\nVěžná  •\nVojslavice •\nVokov •\nVyklantice  •\nVyskytná  •\nVysoká Lhota •\nVystrkov •\nZachotín  •\nZajíčkov  •\nZhořec •\nZlátenka •\nŽeliv  •\nŽirov •\nŽirovnice \n\n"}
{"id": "26829", "url": "https://cs.wikipedia.org/wiki?curid=26829", "title": "Luženická lípa", "text": "Luženická lípa\n\nLuženická lípa je památný strom u vsi Luženice severozápadně od Domažlic. Přibližně třistaletá lípa malolistá (\"Tilia cordata\") roste vedle kříže u cesty na sever od vsi, v nadmořské výšce 460 m. Obvod jejího kmene měří 386 cm a její pravidelná koruna dosahuje do výšky 18,5 m (měření 1994). Chráněna je od roku 1980 pro svůj vzrůst, věk, estetickou hodnotu a jako krajinná dominanta.\n\n\n"}
{"id": "26831", "url": "https://cs.wikipedia.org/wiki?curid=26831", "title": "Jan Lepš", "text": "Jan Lepš\n\nJan Lepš, známý též pod přezdívkou \"Šuspa\" (* 23. května 1953 Dvůr Králové) je odborník na rostlinnou ekologii. Jeho vědecký výzkum se zabývá zejména otázkami sukcese, interakce rostlin a herbivorů, druhové diverzity a ekologií rostlin tropického deštného pralesa.\n\nPřednáší na katedře botaniky Přírodovědecké fakulty Jihočeské univerzity kurzy spojené s ekologií rostlin a aplikací statistických metod při vyhodnocení výsledků biologického výzkumu. Kromě toho, je také zaměstnancem Entomologického ústavu AV ČR. Ve spolupráci s entomologem Vojtěchem Novotným se podílí na výzkumu na stanici na ostrově Papua-Nová Guinea, kam také pravidelně jezdívá se studenty PřF JU v rámci kurzu tropické ekologie. \n\nPublikoval jak řadu vědeckých článků v mezinárodních impaktovaných časopisech, tak i populárně naučné články např. v přírodovědném časopise Vesmír. Občas přednáší na Čtvrtcích ve Viničné. Je hlavním členem akademické hudební skupiny Jihočeské univerzity: Šuspova kakofonického souboru (ŠUKAS).\n\n\n"}
{"id": "26834", "url": "https://cs.wikipedia.org/wiki?curid=26834", "title": "Sikova lípa", "text": "Sikova lípa\n\nSikova lípa je památný strom ve vsi Luženice severozápadně od Domažlic. Přibližně čtyřsetletá lípa malolistá (\"Tilia cordata\") roste na zahradě za domem čp. 16 v centru vsi, v nadmořské výšce 480 m. Kmen má obvod 620 cm a výška stromu je 25,5 m (měření 2004). Chráněna je od roku 1980 pro svůj vzrůst, věk a jako krajinná dominanta.\n\n"}
{"id": "26835", "url": "https://cs.wikipedia.org/wiki?curid=26835", "title": "Dub u gymnázia", "text": "Dub u gymnázia\n\nDub u gymnázia je památný strom v Domažlicích. Přibližně stoletý dub letní (\"Quercus robur\") roste mezi budovami gymnázia J. Š. Baara na Pivovarské ulici. Obvod jeho kmene měří 320 cm a koruna stromu dosahuje do výšky 28 m (měření 1994). Dub je chráněn od roku 1994 pro svůj vzrůst, věk a estetickou hodnotu.\n"}
{"id": "26840", "url": "https://cs.wikipedia.org/wiki?curid=26840", "title": "BitTorrent", "text": "BitTorrent\n\nBitTorrent je v informatice nástroj pro peer-to-peer (P2P) distribuci souborů, díky čemuž jsou datové přenosy rozkládány mezi všechny klienty, kteří si data stahují. Velmi populární je při stahování velkých objemů dat (např. distribuce Linuxu, ale většinou warez, viz níže). Název „BitTorrent“ se používá jako název distribučního protokolu, originální klientské aplikace a typu souboru s příponou .torrent. \n\nAutorem BitTorrentu je Bram Cohen a uveden byl na CodeCon 2002. Referenční implementace je napsána v programovacím jazyce Python a uvolněna pod licencí \"BitTorrent Open Source License\" (upravená verze \"Jabber Open Source License\"). \n\nPři distribuci pomocí BitTorrentu jsou soubory (může jich být víc) rozděleny klientem na menší bloky (jejich velikost resp. počet lze nastavit, obvykle mají okolo 250 kB). Každý \"leech\" může požádat kteréhokoliv \"peera\" o jemu chybějící blok, a zároveň poskytuje ostatním svoje již kompletně stáhnuté bloky. Často klient může upřednostňovat méně se vyskytující bloky, nebo i bloky na začátcích souborů.\n\nPři obvyklé (klient-server) distribuci souborů klienti stahují data jen ze serveru, který tak musí být výkonný a potřebuje velice rychlé připojení k počítačové síti (Internetu). Protokol BitTorrent umožňuje, aby klient stahoval data nejen ze serveru, ale i od ostatních klientů, kteří mají i jen část potřebných dat. Tím protokol ulehčuje \"seedům\" (zdrojům s kompletními daty). Stahování přes BitTorrent je tím rychlejší, čím více je \"seedů\". Cohen říká, že pro velmi populární soubory (obecně se říká, že BT má smysl, pokud v konkrétním torrentu je 10 MB a více, nebo jde o velmi aktuální a populární soubor (tj. pokud jde např. o učebnici o 300 kB, která má vysokou kvalitu a tedy stahovanost a to přiláká další lidi), pak může tento torrent žít velmi dlouho. Další aspekt je, že malé soubory se rychle šíří a tvoří velké větve, tj. seedeři mají velké ratio a soubor je velmi rychle rozšířen mezi mnoho klientů), může BitTorrent obsloužit tisícenásobně více downloadů než HTTP.\n\nBitTorrentový klient je jakýkoli program, který implementuje bittorrent protokol, pomocí kterého jsou po síti přenášeny soubory. Peer je jakýkoli počítač, který reaguje na žádosti klienta.\n\nPřed sdílením souboru (nebo skupiny souborů) je nejprve vytvořen malý soubor, který se nazývá „torrent“ (např. codice_1). Tento soubor obsahuje metadata o sdílených datech, které mají být sdíleny na trackeru (uživatel je tam hledá ale ve skutečnosti jsou uloženy mimo tento server), což je počítač (server-daemon), který koordinuje distribuci souborů. Peeři kteří si chtějí stáhnout nějaká data si musejí nejprve získat příslušný torrent soubor, připojit se k určenému trackeru, který řekne odkud si mohou stáhnout kousky souboru(ů).\n\nStahování dat pomocí BitTorrentu se liší od klasického stahování pomocí HTTP (kde webový prohlížeč stahuje celý soubor najednou z jednoho zdroje) v tom, že BitTorrent použije velmi mnoho malých přenosů z různých zdrojů, zatímco webový prohlížeč použije jeden souvislý datový přenos. \n\nDohromady tyto rozdíly umožňují BitTorrentu dosáhnout mnohem nižších nákladů pro poskytovatele obsahu dat, vyšší spolehlivost, a mnohem větší odolnost vůči zneužití nebo náhlým přívalům zájemců, než klasický webový server. Nicméně tato ochrana si vybírá svou daň: může chvíli trvat, než stahování dosáhne maximální přenosové rychlosti, protože chvíli trvá než se připojí dostatek \"seedů\" a spojení se ustálí; dále se čeká na uzel ze kterého obdržím potřebná data a mohu je dále poskytovat ostatním.\n\nPeer distribuující data zachází se souborem jako s pevně daným počtem částí s velikostí mezi 64kB a 4MB. Peer vytváří pro každou část kontrolní součet, pomocí SHA algoritmu a zaznamenává je do torrent souboru. Při použití větší velikosti částí souboru se snižuje velikost torrent souboru, což snižuje generovanou zátěž, ale také snižuje efektivitu protokolu. Peer průběžně porovnává předem vypočtené kontrolní součty s daty, která stahuje, a zajišťuje tak integritu dat. Peeři, kteří poskytují kompletní soubory se nazývají seedeři a peeři, kteří poskytují data od začátku se nazývají původní seedeří (initial seeder).\n\nStruktura dat v torrent souboru závisí na použité verzi BitTorrentu. Podle konvence mají jména torrent souborů příponu .torrent. Torrent soubory mají „oznamovací“ sekci, která specifikuje URL trackeru a takzvanou „info“ sekci, která obsahuje (doporučená) jména souborů, jejich délku, délku částí dat a kontrolní součty všech částí dat. Vše je klientem využíváno k ověření integrity stažených dat.\n\nTorrent soubory jsou zpravidla zveřejňovány na webových stránkách nebo jinde a jsou spojeny s trackerem. Tracker udržuje seznamy klientů, kteří aktuálně sdílejí torrent. V beztrackerovém systému (decentralizovaný tracking) se všichni peeři chovají jako tracker. Prvním takovým implementovaným klientem byl Azureus, který používal distribuovanou hašovací tabulku (DHT). Později byl Bittorentem vyvinut a adoptován alternativní a nekompatibilní Mainline DHT.\n\nPro vytvoření torrentu je třeba uvést také seznam trackerů. Je možné použít veřejné trackery, které shromažďují pouze seznam peerů identifikovaných podle IP adresy a hashe souboru, o který mají zájem.\nPříklad veřejných trackerů, které můžete použít při vytváření torrentů:\n\nUživatelé prohledávají web s cílem najít torrent, o který se zajímají, mohou si jej stáhnout a otevřít například BitTorentovým klientem. Klient se spojí s trackerem, který je specifikovaný v torrent souboru. Tracker poskytne klientovi seznam peerů, kteří aktuálně přenášejí části dat daných souborů specifikovaných v torrent souboru. Klient se připojí k těmto peerům a obdrží náhodné části dat. Jestliže swarm obsahuje jenom jednoho seedera, který tato data sdílí od začátku (initial seder), klient se přímo k němu připojí a požaduje části dat.\n\nKlienti obsahují mechanismus pro optimalizaci jejich stahovacího (download) a nahrávacího (upload) poměru. Například klient záměrně stahuje části dat v náhodném pořadí, aby se zvýšila šance P2P výměny dat, protože je možné jen tehdy, pokud mají peeři staženy různé části dat.\n\nEfektivita výměny dat závisí hodně na rozhodnutí, komu budou klienti posílat data. Klient může upřednostňovat posílání dat peerum, kteří data zpětně sdílejí, což podporuje férovou výměnu. Avšak přísná pravidla často vyústí k neoptimálním situacím, když nově připojení peeři nejsou schopni odesílat data nebo když dva peeři s dobrým vzájemným spojením si data nevyměňují, protože žádný z nich nepřevezme iniciativu. Proti těmto jevům používá oficiální BitTorrent klient mechanismus zvaný „optimistic unchoking“ (optimistické uvolňování), kdy klient rezervuje část přenosové kapacity pro seedování dat náhodným peerům v naději, že najde lepší partnery, a zároveň umožňuje nově příchozím peerům připojení do swarmu.\n\nV současné době vzrůstá počet individuálních osob a organizací, kteří používají BitTorrent k distribuci vlastních licencovaných materiálů. Nezávislí „adoptivní rodiče“ říkají, že bez použití BitTorrent technologie a jím umožněného dramatického snížení nároků na jejich síťový hardware a propustnost datového připojení, by si nemohli dovolit distribuovat své soubory.\n\n\n\n\n\nVýzkumná organizace CableLabs pro kabelový průmysl v Severní Americe odhaduje, že BitTorrent reprezentuje 18 % z celého širokopásmového přenosu dat. V roce 2004 CacheLogic zvýšila toto číslo odhadem na 35 % z celého přenosu na Internetu. Rozpory v těchto číslech jsou způsobeny rozdílem v metodě použití k měření P2P přenosu dat na Internetu. Routery (směrovače), které používají NAT, musejí udržovat tabulky zdrojových a cílových IP adres a síťových portů. Typický domácí router má limit okolo 2000 položek, zatímco dražší mají větší kapacitu. BitTorrent často kontaktuje 300-500 serverů za sekundu, takže rychle zaplní NAT tabulky, což je běžný případ, proč se domácí routery zahlcují.\n\nV roce 2017 byl Google Drive jedním z nejoblíbenějších serverů pro sdílení pirátského obsahu, jiná úložiště byla používána v řádově menším rozsahu.<ref name=\"root.cz/clanky/pirateni-pomoci-torrentu-uz-tolik-nefrci-ve-velkem-se-sdili-i-pres-google-drive\"></ref> Jenom za říjen 2017 dostal Google přes 4700 DMCA žádostí o stažení obsahu, ve kterých se objevovaly až desítky odkazů. Výhodou Google Drive proti jiným službám je možnost založení účtu bez ověřování a možnost přehrávání některý formátů přímo v prohlížeči.\n\nBitTorrentový protokol neposkytuje žádné prostředky pro indexaci torrent souborů. Výsledkem je poměrně malý počet stránek hostujících odkazy k materiálům s autorskými právy. Některé webové stránky podporují průzkum a distribuci dat na BitTorrentových sítích.\n\nVeřejný tracker, jako The Pirate Bay, umožňuje uživatelům hledat a stahovat z jejich nabídky torrent soubory. Provozují pro tyto soubory také BitTorrentové trackery. Uživatelé mohou obyčejně také uploadovat torrent soubory s obsahem, který si přejí distribuovat.\n\nPrivátní trackery, jako Demonoid, operují jako veřejný tracker s tím rozdílem, že mají omezený přístup. Je nutné se registrovat a udržovat správný poměr mezi stahováním a poskytováním ( ).\n\nVyhledávací enginy (jádra) dovolují vyhledat torrentové soubory, které jsou umístěny a distribuovány na jiných stránkách. Například Mininova, BTJunkie, Torrentz a isoHunt. Tyto stránky umožňují hledat konkrétní soubory (dotaz může obsahovat fráze či klíčová slova). Jako odpověď je poskytnut seznam odkazů k torrent souborům, který vyhovuje zadaným požadavkům a který může být seřazen podle určitých kritérií (relevance (poměr seedeři-peeři), popularity).\n\nSdílení prostřednictvím BitTorentu bylo oblíbené v době, kdy neexistovaly legální streamovací služby. Aby se omezilo neautorizované sdílení bylo provedeno několik velkých zátahů na torrentové servery. Některé ve své době populární servery skončily z vlastní vůle, jako Kickass Torrents, Torrentz.eu, ExtraTorrent nebo What.CD.\n\nSe vznikem legálních streamovacích služeb na ně řada uživatelů přešla. O ústupu využívání BitTorrentu pro nelegální sdílení obsahu svědčí i to, že z více než miliardy zaregistrovaných nelegálních stažení nebo shlédnutí sedmé řady seriálu Hra o trůny bylo pouze necelých 10 % učiněno přes BitTorrent.\n\n"}
{"id": "26841", "url": "https://cs.wikipedia.org/wiki?curid=26841", "title": "Gambit", "text": "Gambit\n\nPod slovem gambit (ze starého výrazu v italštině \"dare il gambetto\" pro \"nastavit nohu\") se rozumí šachové zahájení, ve kterém hráč obětuje materiál, aby dosáhl nějaké poziční výhody, zostření hry nebo znepřehlednění pozice. Obecně lze říci, že proti gambitu lze bojovat třemi způsoby (ne v každém případě jsou však použitelné všechny tři):\n\n\nV přeneseném významu (v politice, vojenství) označuje slovo gambit riskantní postup, kdy jedna ze stran (ač by nemusela) vsadí všechno na „jednu kartu“ a přejde do konfrontace s nejasným výsledkem při vědomí toho, že ji čeká buď výhra a velký zisk, nebo prohra a katastrofa.\n\n"}
{"id": "26849", "url": "https://cs.wikipedia.org/wiki?curid=26849", "title": "Data v Harrym Potterovi", "text": "Data v Harrym Potterovi\n\nČasovou osnovu událostí v sérii knížek o Harrym Potterovi vytvořili fanoušci, kteří ji odvodili zejména z údajů v druhém díle (\"Harry Potter a Tajemná komnata\"), v němž se oslavuje 500. výročí úmrtí \"Skorobezhlavého Nicka\". K Nickově popravě došlo 31. října 1492, z čehož se dá odvodit, že děj druhého dílu se odehrává od léta 1992 do poloviny roku 1993.\n\nV některých ohledech si ale autorka Joanne Rowlingová protiřečí. Ve třetím dílu například \"Sibylla Trelawneyová\" mluví o 16. říjnu jako o pátku, zatímco 16. října 1993 byla ve skutečnosti sobota. Avšak Sibylla si často vymýšlela a snažila se znít zajímavě, takže toto popletení dnů mohlo být záměrem. Dalším problémem je postava \"Nicolase Flamela\". Ten je skutečnou historickou postavou, nicméně v prvním díle se o tomto objeviteli \"Kamene mudrců\" mluví jako 665letém starci. Tohoto věku by se však skutečný Flamel dožil až v roce 1996, tedy o pět až šest let později než děj prvního dílu. Další nejasnosti přicházejí s Harryho dopisem \"Siriusovi\" ve čtvrtém díle, kde se dozvídáme, že Harryho bratranec Dudley má PlayStation (v českém překladu použil Vladimír Medek slovo „herna“). Podle časové osnovy psal Harry dopis v létě 1994, ale PlayStation bylo uvedeno až v závěru zmíněného roku a to jen v Japonsku (do Evropy se dostalo až v létě 1995).\n\nNa druhou stranu je níže uvedené časové rozdělení děje fanoušky široce uznáváno a bylo použito i společností \"Warner Bros\" na DVD verzi filmové adaptace druhého a třetího dílu série.\n\nNejvýznamnější chybu týkající se dat je možné nalézt ve čtvrtém díle \"Harry Potter a Ohnivý pohár\", kde jsou dny 1. i 2. září shodně označeny jako pondělí. Možné však také je, že v \"Bradavické škole čar a kouzel\" je každý druhý školní den (tj. ten následující po příjezdu studentů) pondělí. Další potíž přináší poprava \"Klofana\". Podle knih se má odehrát 20. dubna, nicméně při podrobném čtení knih je jasné, že se nemohla odehrát později, než v únoru.\n\nRowlingová sama přiznala nedostatky svých matematických dovedností na FAQ sekci svých stránek, takže možná není na místě očekávat v tomto ohledu konzistenci příběhu.\n\n\n\nOstatní děti (není znám přesný rok narození)\n\n"}
