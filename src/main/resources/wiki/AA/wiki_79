{"id": "55092", "url": "https://cs.wikipedia.org/wiki?curid=55092", "title": "Anticharta", "text": "Anticharta\n\nAnticharta (oficiálně Za nové tvůrčí činy ve jménu socialismu a míru) byla reakce komunistické československé vládnoucí moci z roku 1977 a podpisová kampaň významných převážně kulturních osobností odsuzující prohlášení Charty 77, sestavené z velké části Václavem Havlem a Pavlem Kohoutem.\n\nDeník \"Rudé právo\" uveřejnil na začátku ledna 1977 článek hanobící text Charty 77 a na konec ledna byli do Národního divadla v Praze pozváni na shromáždění národní umělci, herci a jiné osobnosti známé z kulturního života. Na shromáždění přečetla herečka Jiřina Švorcová výzvu „Provolání československých výborů uměleckých svazů“, která vyjadřovalo loajalitu komunistickému režimu, kterému šlo mimo jiné o to, aby „legitimizoval“ pronásledování signatářů Charty 77 a odradil potenciální signatáře od podpisu prohlášení Charty 77. Na shromáždění i v následujících dnech připojovali podpisy podporující toto prohlášení přední umělci tehdejší Československé socialistické republiky.\n\nPodle Ústavu pro studium totalitních režimů se k provolání v rámci kampaně připojilo 76 národních umělců, 360 zasloužilých umělců a přes 7000 „obyčejných“ umělců.\n\nDeník \"Rudé právo\" uveřejnil 12. ledna 1977 prohlášení pod názvem Ztroskotanci a samozvanci, hanobící text a prohlášení Charty 77. Na 28. ledna 1977 byli do Národního divadla pozváni národní umělci, herci a jiné osobnosti známé z kulturního života. Na shromáždění přečetla herečka Jiřina Švorcová „Provolání československých výborů uměleckých svazů“ (zpráva byla zveřejněna pod titulkem „Za nové tvůrčí činy ve jménu socialismu a míru“), které vyjadřovalo loajalitu komunistickému režimu. Podobné shromáždění bylo uspořádáno 4. února 1977 v Divadle hudby, kde prohlášení přečetla Eva Pilarová.\n\nKomunistickému režimu tenkrát šlo mimo jiné o to, aby „legitimizoval“ pronásledování signatářů Charty 77, tyto signatáře izoloval od většinové společnosti a odradil potenciální signatáře od podpisu prohlášení Charty 77.\n\nPo shromáždění i v následujících dnech pod nátlakem připojovali podpisy podporující toto prohlášení přední umělci tehdejší Československé socialistické republiky, aniž by byli s textem samotné Charty 77 seznámeni. Seznam byl tiskem vydáván v \"Rudém právu\" počínaje 30. lednem 1977. Tyto seznamy nejsou považovány za zcela důvěryhodné, byli v nich uváděni i lidé, kteří Antichartu nepodepsali.\n\nNěkteří lidé uvádění \"Rudým právem\" jako signatáři popírali (resp. popírají), že by Antichartu podepsali. Někteří z nich přiznávají, že neměli odvahu proti falešné informaci protestovat nebo že pod nátlakem podepsali později, další uvádějí, že proti svému uvedení mezi signatáři protestovali, ale marně a že před rokem 1989 nebylo snadné svůj protest zveřejnit (představovalo to minimálně určité existenční ohrožení). Další uváděli, že listina předložená jim k podpisu byla vydávána za prezenční listinu shromáždění, a nikoli za podpisovou listinu. Mezi ně patřil například Jan Werich.\n\nJiní, např. Bohumil Hrabal nebo Vladimír Neff, díky dobrovolnému podpisu Anticharty získali zpět určité (omezené) publikační možnosti, o které je režim připravil kvůli jejich postojům k okupaci Československa v roce 1968. Zajímavostí je, že Antichartu podepsala i herečka Dagmar Veškrnová, pozdější manželka jednoho z prvních signatářů Charty 77 Václava Havla.\n\nZ umělců, kteří se podepsat odmítli, jsou zmiňováni Vladimír Mišík, Eduard Cupák, Jiří Suchý, Martin Štěpánek, Ilja Racek, Táňa Fischerová, Kristina Vlachová, která kvůli tomu nesměla až do roku 1989 vykonávat svou profesi filmové režisérky a celý kolektiv divadla Husa na provázku. Antichartu nepodepsali také Luděk Munzar a jeho manželka Jana Hlaváčová. Munzar o tom v roce 2013 řekl v rozhovoru: „Komunisti udělali Antichartu a já ji nepodepsal, ale nikde jsem o tom nemluvil. To je celé... Ale mně se to dneska hrozně těžko vykládá, když najednou zjišťuji, kolik tehdy bylo hrdinů. Jenže on se stal „disidentem“, protože mu nevzali špatný scénář.“ \n\nAntichartu odmítl podepsat spisovatel a režisér Ivan Vyskočil, který se po listopadu 1989 ocitl v Cibulkových seznamech spolupracovníků StB, protože byl několikrát kontaktován agenty StB, kteří ho chtěli získat pro spolupráci. Proti uvedení svého jména v seznamech se bránil soudní cestou. \n\nZ umělců, kteří se za svůj podpis veřejně omluvili, jsou zmiňováni Michal Pavlata, Jiří Ornest, Zdeněk Svěrák a Eva Pilarová. Jan Hrušínský přiznal, že nebyl dost statečný, když podepsal Antichartu, a za svůj podpis se stydí. Jiří Menzel v rozhovoru uvedl, že komunistickému režimu tehdy sloužila většina Čechů a on se za svůj podpis Anticharty nestydí, protože je to ostuda především těch, kteří ho k podpisu donutili.\n\nSeznamy signatářů vycházely v \"Rudém právu\" od 29. ledna do 12. února 1977. Podle \"Lidových novin\", které seznamy přetiskly 24. ledna 2002, bylo podepsaných celkem 7 250. Údajně 7 227 jmen obsahuje on-line seznam „antichartistů“ v digitalizované, abecední podobě. Mezi uvedenými signatáři byli:\n\n\"Národní umělci\": Václav Bednář, Břetislav Benda, Beno Blachut, Cyril Bouda, Josef Brož, Ladislav Čemický, Jiří Dohnal, Libuše Domanínská, Marta Drottnerová, Otto Eckert, Jaroslav Grus, Eduard Haken, Karel Höger, Mikuláš Huba, František Jiroudek, Mária Kišonová-Hubová, Jozef Kostka, František Kovářík, Miloš Václav Kratochvíl, Miroslav Kůra, Josef Malejovský, Július Nemčík, Arnošt Paderlík, Ladislav Pešek, Marie Podvalová, Josef Rybák, Bohumil Říha, Jan Seidel, Olga Skálová, Karel Souček, Karel Steklý, Karel Svolinský, Jiřina Šejbalová, Vladimír Šmeral, Karel Štěch, Otakar Vávra, Ladislav Vychodil, Jan Werich, Viliam Záborský, Adolf Zábranský, Vilém Závada\n\n\"Zasloužilí umělci\": Vladimír Adámek, Světla Amortová, Liběna Astrová, Miloš Axman, Jozef Baláž, Jan Bauch, Tibor Bártfay, Ladislav Beisetzer, Josef Bek, Gabriela Beňačková, Karel Berman, Jiří Blažek, Ladislav Boháč, Jiří Brdečka, Zbyněk Brynych, Květoslav Bubeník, Marie Budíková, Marie Budíková-Jeremiášová, Zdeněk Buchvaldek, František Čech, Alena Čermáková, Václav Černý, Netta Deborská, Antonín Devátý, Jana Dítětová, Karol Drexler, Orest Dubay, Karel Dudič, Zora Erbanová, Josef Fafek-Solan, Miloslav Fábera, Václav Fiala, Jiří Filipi, František Filipovský, Emerich Gabzdyl, Marie Glázrová, František Gross, František Hanus, Jan Hanuš, Václav Haise, Vlastimil Harapes, Václav Hilský, Emil Hlobil, Karel Hofman, Milan Hojdys, Otto Holas, Karel Horský, Rudolf Hrušínský, Jan Hus Tichý, Ilja Hylas, Antonín Ivanský, Vladimír Jedenáctík, Karel Jernek, Stanislav Ježek, Jaromír Jindra, František Jílek, Vlastimil Jílek, Ivan Jirko, Karel Kachyňa, Jan Kavan, Miloš Kirschner, Alois Klíma, Naděžda Kniplová, Přemysl Kočí, Miloš Konvalinka, Jiří Kostka, Vilma Kotrbová-Vrbová, Jan Kozák, Mária Kráľovičová, Jarmila Krulišová, Zdeněk Krybus, Ján Kulich, Antonín Landa, Vladimír Leraus, Kamil Lhoták, Josef Lieser, Bohumír Liška, Václav Lohniský, Radovan Lukavský, Karel Lukšík, Miroslav Macháček, Marcela Machotková, Jiří Marek, Václav Markup, Vlasta Matulová, Adolf Matura, Jarmila Májová, Jan Malík, Vladimír Meduna, Josef Mixa, Ivana Mixová, Zdeněk Míka, Alena Míková, Alois Moravec, Milada Musilová, Vladimír Neff, Jiří Němeček, Josef Novák, Břetislav Novotný, Oldřich Nový, Jan Nušl, Raimund Ondráček, Jan Otčenášek, Jan Pacl, Karel Palouš, Gustáv Papp, Jiří Pauer, Josef Páleníček, Milan Pásek, Ludmila Pelikánová, Jaromír Petřík, Vilém Pfeiffer, Jan Pilař, Karel Pivoňka, Jaromír Pleskot, Viliam Polónyi, Jaroslav Pospíšil, Bedřich Prokoš, Vilém Přibyl, Karel Reiner, Vladimír Reisel, Zuzana Růžičková, Vladimír Říha, Martin Salcman, Jiří Sequens, Jan Simota, Ivan Skála, Zdeněk Sklenář, Ladislav Slovák, Jan Smetana, Ladislav Snopek, Ján Solovič, Jan Soumar, Jiří Srnka, Karel Stehlík, Františk Studený, Valja Stýblová, Josef Suk mladší, Donát Šajner, Vlasta Šilhanová, Oldřich Šimáček, Lev Šimák, Jiřina Šlezingerová, Vladimír Šolta, Helena Šmahelová, Teodor Šrubař, Jiřina Štěpničková, Josef Šturdík, Astrid Štúrová, Antonín Švorc, Jiřina Švorcová, Drahomíra Tikalová, Martin Ťapák, Karel Vacek, Dalibor Cyril Vačkář, Věra Vágnerová, Marie Vášová, Josef Veselka, František Vlček, Karel Vochoč, František Volf, Karel Vrtiška, Jaroslava Vymazalová, Blanka Waleská, Jindřich Wielgus, Václav Zítek, Lubomír Železný,Jiří Sovák, Josef Kemr, Vladimír Menšík, Miloš Kopecký, Vlastimil Brodský, Václav Lohniský\n\n\"Spisovatelé\": Zdeněk Adla, Věra Adlová, Peter Andruška, Ladislav Ballek, Ján Beňo, Zdeňka Bezděková-Pavlíková, Pavel Bojar, Karel Boušek, Vladimír Brett, František Buriánek, Vladimír Brandejs, Vojtěch Cach, Karel Cvejn, Milan Codr, Josef Černík, Rudolf Čižmárik, Ota Dub, Jaromír Dvořák, Karel Fabián, Jan Otokar Fischer, Pavel Francouz, Gusta Fučíková, Ladislav Fuks, Jiří Hájek, Josef Hanzlík, Ota Hofman, Václav Hons, Jan Hostáň, Hana Hrzalová, Karel Hvížďala, Miroslav Ivanov, Vladimír Janovic, Josef Jelen, Josef Kadlec, Rudolf Kalčík, Vladimír Klevis, Jaromíra Kolárová, Ján Korenko, Jan Kostrhun, Josef Kot, Zbyněk Kovanda, Petr Kovařík, Peter Kováčik, Jaromír Lang, Vlastimil Milota, Bohumír Macák, Miloš Macourek, Jan Martinec, Karel Misař, Václav Müller, Jaroslav Matějka, Jiří Navrátil, Jaromíra Nejedlá, Jana Neumannová, Bohumil Nohejl, Ivo Odehnal, Ladislav Mikeš Pařízek, Mirko Pašek, Petr Pavlík, Vladimír Páral, Josef Pávek, Milan Pávek, Františka Pecháčková, Václav Pekárek, Jaromír Pelc, Josef Peterka, Alexej Pludek, Miloš Pohorský, Jiří Procházka, Marie Prušáková, Vladimír Přibský, Miroslav Rafaj, Oldřich Rafaj, Jana Rathouská, Karol Rosenbaum, Božena Rotterová, Ludmila Romportlová, Stanislav Rudolf, Vítězslav Rzounek, Ema Řezáčová, Oto Řídký, Petr Skarlant, František Skorunka, Miroslav Slach, Jura Sosnar-Honzák, Jiří Stano, Jiří Stegbauer, Václav Stejskal, Miloslav Stingl, Josef Strnadel, Jan Suchl, Karel Sýs, Vincent Šabík, Sáva Šabouk, Zdeněk Šeřík, Vincent Šikula, Stanislav Šmatlák, Jan Šnobr, Ján Števček, Ludvík Štěpán, Peter Štilicha, Ladislav Štoll, Jiří Švejda, Alfréd Technik, Jindřich Uher, Vladimír Vaňous, Stanislav Vácha, Přemysl Veverka, Miroslav Vízdal, Josef Volák, Alena Vrbová, Oldřich Vyhlídal, Miroslav Zahrádka, Jiří Žáček\n\n\"Výtvarní umělci\": Jiřina Adamcová, Jiří Altman, Josef Václav Barnet, Zdeňka Bauerová, Jaroslav Bejček, Li Ki Sun-Bejčková, Hana Blažková-Charouzová, Miroslav Brotánek, Jiří Černý, Jan Červ, Věra Drnková-Zářecká, Jaroslav Dvořák, Bohuslav Felcman, Vladimír Fiala, Zdeněk Filip, Quido Fojtík, Petr Formánek, Jan Habarta, Rudolf Hanych, Stanislav Hanzík, Jan Hausner, Jan Hána, Milan Hegar, Josef Herčík, Jaroslav Heyduk, Jindřiška Hirschová, Pavel Hlava, Josef Holler, Břetislav Holakovský, František Hora, Josef Hůrka, Jaroslav Chudomel, Miroslav Jiránek, Dušan John, Jarmila Kalašová, Ludvík Kodym, Božena Kodymová, Radomír Kolář, Zdeněk Kolářský, Karel Kolumek, Dušan Konečný, František Kopenec, Igor Korčák, Jiří Kotalík, Dobroslav Kotek, Josefa Kouřimská, Václav Kautman, Oskar Kozák, Jiří Kryštůfek, Karel Kuneš, Vlastimil Květenský, Bořivoj Lauda, Stanislav Libenský, Jaroslav Lukavský, Štefan Malatinec, Jaroslav Malínský, Jan Mácha, Václav Menčík, František Navrátil, Zdeněk Němeček, Věra Nováková, Oldřich Oplt, Miroslav Pangrác, František Pašek, Klára Pataki, Josef Peca, Milan Peterka, Jiří Pokorný, Viktor Polášek, Josef Prošek, Emanuel Pryl, Lubomír Růžička, Josef Saal, Josef Schlesinger, Wolfgang Schlosser, Jaromír Schoř, Ivo Schurmann, Josef Soukup, Jan Václav Straka, Petr Svoboda, Rudolf Svoboda, Dušan Šindelář, Karel Šmíd, Josef Šteffel, Karel Štětkář, Vojtěch Štolfa, Světla Štrupová-Žáková, Jindřich Švec, Marta Taberyová, Lubor Těhník, Ladislav Ubr, Bohumil Stanislav Urban, Karel Vašut, Josef Velčovský, Zdeněk Vodička, Jaroslav Vondráček, Ladislav Vorba, Evžen Weidlich, Jarmila Sychrová-Zábranská, Dobromil Zahradník, Vendelín Zdrůbecký, Miloš Zet, Vincent Živný\n\n\"Architekti\": Pavel Bareš, Miloš Bartoň, František Bělecký, Blahomír Borovička, Bohumil Böhm, Zdeněk Denk, Jozef Fabián, Vladimír Fašang, Jiří Hadrávek, Jaroslav Hanuš, Vladimír Horák, Jozef Chovanec, František Jesenko, Irena Komzalová, Viliam Kramár, Miloslav Kramolis, Jindřich Krise, Zdeněk Kuna, Zdeněk Lakomý, Josef Lang, Zdeněk Lang, Jiří Lasovský, Adolf Malinský, Miloš Mandík, Ferdinand Milučký, Miroslav Mužík, Peter Nahálka, Jaroslav Paroubek, Miroslav Podobský, Svatopluk Polák, Milan Rejchl, Josef Rotyka, Jan Sedláček, Evžen Simek, Zdeněk Strnadel, Stanislav Suda, Miloslav Sýkora, Zdeněk Šaman, Viliam Šlosek, Stanislav Talaš, Luděk Todl, Viktor Uhliarik, Karel Vepřek, Svatopluk Voděra, Jiří Vondrka, Jan Zídka, Adolf Zikmund\n\n\"Hudební skladatelé a koncertní umělci\": Stanislav Apolín, Jiří Bajer, Dagmar Baloghová, Dalibor Basler, Milan Báchorek, Jindřiška Bártová, František Belfín, Jiří Berkovec, Jiří Bělohlávek, Oldřich Blaha, Pavel Blatný, Ivo Bláha, Josef Boháč, Olga Boldocká, Zdeněk Borovec, Antonín Brejcha, Jindřich Brejšek, Petr Brock, Josef Burjanek, Zdeněk Candra, Josef Ceremuga, František „Ringo“ Čech, Vratislav Petr Černík, Miroslav Karel Černý, Jan Dehner, Daniel Dobiáš, Karel Doležal, Jindřich Duras, Milan Dvořák, Petr Eben, František Emmert, Václav Felix, Petr Fiala, Jan Frank Fischer, Ivo Fischer, Alexej Fried, Karel Friesl, Karel Gott, Čestmír Gregor, Rostislav Hališka, Petr Hapka, Svatopluk Havelka, Jan Hecl, Miroslav Hlaváč, Václav Holzknecht, Jiří Hubička, Jiří Hudec, Václav Hudeček, František Chaun, Jindřich Jindrák, Ivo Jirásek, Jana Jonášová, Miroslav Juchelka, Václav Junek, Viktor Kalabis, Mário Klemens, Jaromír Klempíř, Vladimír Klusák, Ctirad Kohoutek, Štěpán Koníček, František Kovaříček, Lubomír Koželuha, Eva Krámská, Gustav Křivinka, Ladislav Kubík, Václav Kučera, Jan Kyzlink, Jan Ledeč, Emil Leichner, Vlastimil Lejsek, Václav Lídl, Eva Lustigová, Harry Macourek, Lubomír Malý, Miloslav Malý, Zbyšek Malý, Miloš Macháček, Jiří Majer, Jiří Malásek, Zdeněk Marat, František Maxián, Otmar Mácha, Angelo Michajlov, Vlasta Mlejnková, Ladislav Mokrý, Rudolf Myška, Antonín Maria Nademlejnský, Václav Neckář, Miloslav Nedbal, Karel Neoproud, Václav Neumann, Zdenko Nováček, Jana Obrovská, Václav Oborný, Bohuslav Ondráček, Alois Palouček, Luboš Pánek, Arnošt Parsch, Vadim Petrov, Ivan Petrželka, Bartoloměj Pitlach, František Pospíšil, Vilém Pospíšil, Vladimír Poštulka, Josef Růžička, Zdeněk Rytíř, Petr Řezníček, Oldřich Semerád, Rudolf Siebr, Aleš Sigmund, Jan Slimáček, Jitka Snížková, Věra Soukupová, Jan Spálený, Karel Steinmetz, Jiří Sternwald, Emil Strašek, Jiří Strniště, Arnošt Střížek, František Šauer, Jaroslav Šeda, Dagmar Šimonková, Jiří Šindel, Milan Šlechta, Vladimír Šolín, Jiří Štengl, Vladimír Štědroň, Jaroslav Štěpánek, Jiří Štilec, Brigita Šulcová, Rudolf Šťastný, Jan Talich, Jiří Teml, Jan Těšík, Jiří Tomášek, Jaroslav Uhlíř, Petr Ulrych, Hana Ulrychová, Karel Valdauf, Vladimír Válek, Jiří Válek, Alena Veselá, Helena Vondráčková, Zdeněk Vokurka, Otakar Vondrovic, Jan Vratislavský, Eva Vyskočilová, Vladimír Werner, Václav Zahradník, Mojmír Zedník, Milan Zelenka, Jaroslav Zich, Zdeněk Zouhar.\n\nPodle Ústavu pro studium totalitních režimů se k provolání v rámci kampaně připojilo 76 národních umělců, 360 zasloužilých umělců a přes 7000 „obyčejných“ umělců. Mnohým se podařilo účasti na televizí přenášené manifestaci v Národním divadle vyhnout, text Prohlášení je ale dostihl později v zaměstnání. Provolání podepisovali představitelé tzv. kulturní fronty v sekretariátech uměleckých svazů, v redakcích novin a nakladatelství, v televizi či rozhlase. Odmítnutím podpisu umělci riskovali ztrátu zaměstnání.\n\n\n"}
{"id": "55095", "url": "https://cs.wikipedia.org/wiki?curid=55095", "title": "Rust", "text": "Rust\n\nJméno Rust označuje\n\n\n"}
{"id": "55096", "url": "https://cs.wikipedia.org/wiki?curid=55096", "title": "Seznam českých časopisů", "text": "Seznam českých časopisů\n\nTento seznam zahrnuje tištěné časopisy vydávané na českém území se samostatným článkem na Wikipedii. Další časopisy jsou uvedené v článku Seznam českých časopisů - dodatek.\n\nZ již zaniklých je vhodné uvádět pouze ty, které splňují pravidlo encyklopedické významnosti. Při přidávání nových položek prosíme doplňte vydavatele, periodicitu a případně další údaje.\n\n\n"}
{"id": "55097", "url": "https://cs.wikipedia.org/wiki?curid=55097", "title": "Řehoř V.", "text": "Řehoř V.\n\nŘehoř V., vlastním jménem \"Brun(o) von Kärnten\" (Bruno z Korutan) (972 Stainach – 18. února 999 Řím) byl od 3. května 996 do své smrti prvním německy hovořícím papežem na papežském stolci.\n\nNarodil se jako třetí syn korutanského vévody Oty z Wormsgau a dcery hraběte Jindřicha Judity v roce 972, čili byl pravnukem císaře Oty Velikého. Podle legendy se narodil ve Stainachu (dnešní Štýrsko v Rakousku).\n\nStudoval ve Wormsu u mohučského arcibiskupa Willigise, dalším z jeho učitelů byl Jan Philagatos. Poté, co byl krátce činný ve Wormsu jako kaplan, doprovázel jako králův dvorní kaplan Otu III. na cestě do Říma. Po smrti Jana XV. byl ve věku 24 let jmenován svým bratrancem Otou III., vnukem Oty Velikého, papežem, čímž se stal jedním z nejmladších papežů v historii. Ještě ve stejném měsíci (21. května 996) stihl korunovat Otu III. na císaře.\n\nŘehoř V. se od svých předchůdců odlišoval vzorným způsobem života. Protože se blížil konec tisíciletí, s čímž byla v té době rozšířena spousta pověr a strach před koncem světa a Božím trestem, byla v něj vkládána velká naděje.\n\nŘímská šlechta byla však nespokojená s papežem věrným císaři. Když roku 997 opustil Řím, jmenovala ve spolupráci s Byzancí Řeka Jana Philagata vzdoropapežem Janem XVI. Řehoř uprchl do Pavie, vrátil se 998 zpět, protože císař Philagata zajal, zmrzačil, donutil jej potupně jet městem Římem na oslu a uvrhl do vězení do konce života.\n\nKdyž se francouzský král Robert II. bez papežského souhlasu oženil se svou vzdálenou příbuznou, uvalil Řehoř nad celou zemí první interdikt v dějinách.\n\nŘehoř V. zemřel na malárii, pravděpodobně 18. února 999 v Římě. Bývá též připouštěno, že mohl být otráven. Je pohřben v chrámu sv. Petra ve Vatikáně po boku Oty II.\n"}
{"id": "55099", "url": "https://cs.wikipedia.org/wiki?curid=55099", "title": "Cučimikado", "text": "Cučimikado\n\nCučimikado (土御門天皇; \"Cučimikado Tennó\", 3. ledna 1196 – 6. listopadu 1231) byl v pořadí 83. japonským císařem. Vládl od 18. února 1198 do 12. prosince 1210. Jeho vlastní jméno bylo \"Tanehito\".\n\nCučimikado byl prvním synem císaře Go-Toby. Císařem se stal ve věku dvou let v roce 1198 po abdikaci svého otce. Kvůli nízkému císařovu věku za něj pochopitelně vládl Go-Toba jako regent. V roce 1210 Go-Toba Cučimikada přesvědčil, aby abdikoval ve prospěch svého mladšího bratra Džuntoka. Tak se také dne 12. prosince 1210 stalo.\n\nAčkoli Cučimikado vládl krátce, jeho vláda probíhala během několika období:\n\n"}
{"id": "55100", "url": "https://cs.wikipedia.org/wiki?curid=55100", "title": "Čúkjó", "text": "Čúkjó\n\nČúkjó (30. říjen 1218 - 18. červen 1234) byl v pořadí 85. japonským císařem. Vládl pouze v roce 1221, začal vládnout 13. května, s vládnutím skončil 29. července. Jeho vlastní jméno bylo \"Kanenari\".\n\nČúkjó byl synem císaře Džuntoka a jeho manželky Ricuko. Čúkjó se na trůn dostal v dvou letech. Jeho otec totiž musel odejít do exilu na ostrov Sado, kvůli pokusu bývalého císaře Go-Toby zbavit moci šógunát Kamakura. Tento pokus byl ale neúspěšný. Čúkjó byl později v témž roce trůnu zbaven a na jeho místo usedl jeho bratranec Go-Horikawa, který byl synovcem Go-Toby.\n\nPodobně jako císaři Džunnin a Kóbun nebyl Čúkjó uváděn na seznamu japonských císařů. Stejně jako další dva jmenovaní je na něm uváděn od dob císaře Mucuhita (Meidžiho) od konce 19. století.\n"}
{"id": "55101", "url": "https://cs.wikipedia.org/wiki?curid=55101", "title": "Klánovice", "text": "Klánovice\n\nKlánovice () jsou katastrální území v městském obvodě Praha 9, u východní hranice Prahy, bývalá osada (založena 1878), bývalá obec (1920–1974), část Prahy (od roku 1974).\n\nPraha-Klánovice je od roku 1990 název samosprávné městské části, jejímž územím je katastrální území \"Klánovice\". Rozšířenou působnost státní správy pro ni vykonává úřad městské části Praha 21 (Újezd nad Lesy) v rámci svého správního obvodu.\n\nVe 20. až 40. letech 20. století byly Klánovice významným centrem odpočinku pražské smetánky. Vedle Klánovických lázní z roku 1926 zde v období pomnichovské republiky a válečného protektorátu vyrostlo kvalitní golfové hřiště. Dnes je tato městská část místem luxusního rezidenčního bydlení. Zastavěná plocha Klánovic je na východě a západě ohraničena největší souvislou lesní plochou na území Prahy - přírodními rezervacemi Klánovický les a Cyrilov (dohromady tvoří přírodní park Klánovice-Čihadla). Na severu k území Klánovic přiléhá středočeská obec Šestajovice, jižní hranici s Újezdem nad Lesy tvoří rychlíková železniční trať.\n\nKlánovický les byl v současné rozloze vysazen pravděpodobně po třicetileté válce na místě vesnic vypálených švédskými vojsky. Největší zaniklá osada, která administrativně náležela k jirenské tvrzi, se jmenovala Žák. Poslední zmínka o této osadě je z roku 1615, kdy Tomáš z Proseče a na Jirnách „přiznával 26 lidí poddaných v Jirnách a na Žáku“. Na území někdejší obce se dodnes zachovaly zbytky kameny vyzdívaných studní a hrází bývalých rybníků. Tato místa jsou nyní kulturní památkou.\n\nKlánovice založil Václav Klán, původně písař soudu ve Zbraslavi a později obchodník s nemovitostmi. Pozemky na výstavbu obce zakoupil od knížete Liechtensteina a od dvora v Jirnech v roce 1874. 22. března 1878 získal od českého místodržitelství povolení k založení osady Klánovice, která byla formálně připojena k Šestajovicím. Významným impulzem k rozvoji výstavby v této oblasti bylo zřízení železniční zastávky v roce 1883. V její blízkosti vznikla osada Kolodějské Zálesí, která byla součástí obce Koloděje.\n\nJednání o vytvoření samostatné obce spojením Klánovic a Kolodějského Zálesí probíhalo už během první světové války. Tato změna byla povolena až po vzniku Československé republiky 27. února 1920.\n\nVýznamným obdobím Klánovic byla 20. a 30. léta 20. století. Už v roce 1911 zde byla postavena kaple Matky Boží, dnešní kostel Nanebevzetí Panny Marie. Po roce 1920 byl realizován projekt architekta Rudolfa Utěšila, který navrhl rozsáhlou úpravu obce spojenou s výstavbou Klánovických lázní, bazénu, kolonády a restaurace s penzionem. V parku u nádraží byla odhalena bronzová socha T. G. Masaryka.\n\nV období druhé světové války zde postupně vyrostl lesní golfový areál. Investorem byl Golf Club Praha, který do Klánovic přesídlil z pražského Motola. Hřiště bylo vybudováno na pozemcích věnovaných knížetem Liechtensteinem, na jeho stavbu přispěl mimo jiné baron František Ringhoffer. Hřiště se mělo po úplném dokončení rozkládat na ploše 86 hektarů. Provoz na šesti jamkách byl zahájen v srpnu 1938, v roce 1950 bylo dokončeno již 15 jamek.\n\nLázeňský komplex po roce 1950 chátral, hlavní objekt byl zlikvidován v roce 1988. Také klánovický golf postihlo stalinistické nálepkování, z ideologických důvodů byl v roce 1950 Golf Club Praha zrušen a většina herních ploch rozorána a zalesněna. V roce 1974 byly Klánovice přičleněny k Praze.\n\nV lednu 1949 zřídil Zemský národní výbor v Klánovicích Státní dětský domov pro děti předškolního věku a v únoru 1949 bylo do klánovického domova přivezeno 45 dětí. V roce 1950 obdržel dětský domov do užívání dům čp. 35 (od r. 1957 sloužil jako záchytná krajská karanténa), v roce 1953 dům čp. 151. V roce 1957 byla při dětském domově založena mateřská škola (od r. 1961 s internátním provozem). V roce 1959 byl zahájen provoz zvláštního oddělení pro děti s mentálním postižením. Dne 7. prosince 1965 došlo k otevření prvních rodinných buněk z projektu experimentálního dětského domova rodinného typu pro děti od tří do patnácti let, které byly od 1. září 1969 rozděleny do 4 heterogenních skupin (skupin složených z chlapců i dívek různého věku).\n\nDnes jsou Klánovice vyhledávaným místem pro luxusní bydlení uprostřed lesů a zachovalé přírody. Díky železniční trati zařazené do systému Pražské integrované dopravy se z Klánovic lze dostat do centra do 30 minut. Klánovice tak naplňují urbanistické teorie o životě ve vlastním rodinném domě a přitom v dosahu centra metropole.\n\nV posledních letech se uvažuje o opakované výstavbě golfového hřiště, pokusy však narážejí na fakt, že bývalé pozemky klubu jsou dnes zarostlé 50 let starým hodnotným lesem, který je od začátku 80. let 20. století chráněnou krajinnou oblastí (od 90. let přírodním parkem a přírodní rezervací). Většina někdejších golfových greenů se navíc nalézá v biosférické rezervaci Natura 2000.\n\nKlánovický les je mimořádně cenným územím. Celkové mezoklima i mikroklima je zde mnohem drsnější než v sousední pražské kotlině a polabské nížině. Na tento typický rys odkazuje i historický název východní části lesa Vidrholec. Sychravější podnebí podmiňuje výskyt významných přírodních společenstev - podmáčených doubrav a rašelinišť a na sušších místech doubrav a borů s vřesovišti. V nich se uchovaly některé pro ně typické a jinde v okolí se nevyskytující druhy organismů.\n\nKrajina je v těchto místech rovinatá. Střed obce vykazuje nadmořskou výšku 250 m n. m. Blízkými vyššími body jsou Úvalský vrch (298 m) a Hradešín (299 m), odkud je nádherný výhled do polabské nížiny.\n\nHlavní klánovická třída - Slavětínská - je v celé své délce lemována lipovým stromořadím. Mezi ulicemi Smiřická a V Soudním je nazývána Alej Hany Benešové.\n\nV katastrálním území Klánovice se nachází dva památné stromy - duby letní. První roste v Malšovické ulici na parcele číslo 677, která je zahradou domu s popisným číslem 218. Je uveden v Ústředním seznamu ochrany přírody pod číslem 4324 jako \"Dub v Klánovicích\". Byl vyhlášen 29. července 1998 a k tomuto datu měl výšku 24 metrů a průměr kmenu 343 centimetrů. Druhý strom leží v ulici Smiřická na parcele 320/1. Nejlépe dostupný je ze zahrady při stavbě s popisným číslem 296. Byl vyhlášen 27. června 2007 a k tomuto datu měl výšku 25 metrů a průměr kmenu 299 centimetrů.\n\nKe Klánovicím od roku 1999 neodmyslitelně patří dětský pěvecký sbor Claireton Chorale, který vystupuje nejen v Klánovicích, ale i po celé ČR a v zahraničí. Zakladatelkou a sbormistrem je absolventka moskevské konzervatoře Světlana Tvrzická.\n\nMladá klánovická kapela, proslulá neviditelností, je zdejší skupina Nouzovej východ.\n\n\n\n\n"}
{"id": "55104", "url": "https://cs.wikipedia.org/wiki?curid=55104", "title": "Jan XII.", "text": "Jan XII.\n\nJan XII. (asi 937, Řím – 14. května 964, Řím), vlastním jménem Oktavián, kníže tuskulský, byl papežem v období od 16. prosince 955 do roku 963 (resp. do své smrti roku 964).\n\nNarodil se v Římě jako syn Albericha II. Byl jedním z nejmladších papežů v historii církve, funkce se ujal jako osmnáctiletý.\n\nByl obviňován ze sexuální nevázanosti a z toho, že „proměnil Vatikán ve veřejný dům“. Byl dokonce i na svou dobu natolik krutý, že Římané usilovali o jeho krev. Dopustil se incestu s vlastní matkou, v lateránském paláci provozoval harém, hrál hazardní hry s penězi vybranými od poutníků, své milostnice odměňoval zlatými kalichy, které pocházely z baziliky sv. Petra a znásilňoval ženy přímo v kostele sv. Jana Lateránského. Vydrancoval baziliku sv. Petra a před rozhořčenými Římany prchl do Tivoli. Nakonec byl souzen za to, že si za vysvěcení na kněze nechal platit, oslepil svého duchovního rádce, vykastroval kardinála (a přivodil tak jeho smrt) a byl obviněn z vraždy, křivé přísahy, svatokrádeže, krvesmilstva se svými příbuznými a z toho, že vzýval démony. Po návratu z exilu nechal všechny své nepřátele bez lítosti popravit. V roce 963 jej synod zbavil moci a zvolil papežem Lva VIII. Legenda praví, že zemřel při cizoložství na mozkovou mrtvici, podle jiných pramenů měl být zabit manželem ženy, kterou svedl.\n\nHistorici po jeho smrti ironicky napsali: „Po dlouhé době zemřel zase jeden papež v posteli, bohužel ne ve své vlastní.“\n\nByl posledním papežem období pornokracie. Jeho pozdější portrét byl namalován podle fantasie umělce, protože zemřel, nebo byl zavražděn ve věku 27 let.\n"}
{"id": "55107", "url": "https://cs.wikipedia.org/wiki?curid=55107", "title": "Hilbertův prostor", "text": "Hilbertův prostor\n\nHilbertovým prostorem je v matematice a fyzice označován vektorový prostor, v kterém je možné měřit úhly a velikosti vektorů a konstruovat ortogonální projekce vektorů na podprostory.\n\nV Eukleidovských prostorech známých z geometrie je možné měřit úhly a vzdálenosti. V algebře se tím rozumí, že Eukleidovský prostor dimenze formula_1 můžeme reprezentovat jako vektorový prostor s danou dimenzí a skalárním součinem. Matematici se zabývali otázkou, zda je možné smysluplně definovat velikost úhlu, resp. vzdálenost i mezi prvky vektorových prostorů nekonečné dimenze, jako například různé prostory posloupností nebo funkcí, které již nemají přirozenou geometrickou interpretaci. Snahy o takové definice vykrystalizovaly v zavedení pojmu Hilbertova prostoru, který zobecňuje pojem Eukleidovského prostoru i na nekonečnou dimenzi. Dnes jsou Hilbertovy prostory jedním ze základních objektů studia funkcionální analýzy. Jsou pojmenovány na počest matematika Davida Hilberta, který byl jedním z průkopníků jejich teorie.\n\nHilbertovým prostorem se rozumí unitární Banachův prostor, jinak řečeno: úplný vektorový prostor se skalárním součinem.\n\n\n\nS pojmem Hilbertova prostoru úzce souvisí pojem ortonormální báze. Ortonormální bází Hilbertova prostoru formula_11 rozumíme takovou množinu formula_12, která splňuje:\n\nPovšimněte si, že z 3. podmínky nutně nevyplývá, že by každý prvek musel být vyjádřitelný jako lineární kombinace prvků ortonormální báze. Pojem ortonormální báze tedy není totéž, co lineární báze. V prostoru konečné dimenze je každá ortonormální báze zároveň bází lineární, ale v nekonečné dimenzi nikoliv.\n\nHilbertovy prostory mají důležité následující vlastnosti:\n\nDimenzí Hilbertova prostoru rozumíme mohutnost ortonormální báze. Libovolné dva Hilbertovy prostory se stejnou dimenzí jsou izomorfní, důležitým důsledkem je, že každý separabilní Hilbertův prostor je izomorfní s formula_3.\n\nUzavřeným prostorem, nazveme takový podprostor, pro který platí formula_20. Kolmý podprostor formula_21 definujeme takto: formula_22. Značením formula_23 rozumíme, že:\n\nPlatí, že je-li formula_27 uzavřený podprostor Hilbertova prostoru formula_11, pak formula_29.\n\nHilbertův prostor je tedy možné rozložit na vzájemně kolmé podprostory.\n\nPro libovolný podprostor formula_30 existuje lineární operátor formula_31, který každému prvku formula_32 přiřadí jeho nejlepší aproximaci z formula_27, tzn: formula_34.\n\nMá-li formula_27 konečnou ortonormální bázi formula_36, pak lze projekci stanovit takto: formula_37.\n\nV praxi má ortogonální projekce velké využití v kvantové mechanice a v aproximačních úlohách.\n\nTeorie Hilbertových prostorů se používá v kvantové mechanice, kde se stavy fyzikálního systému popisují pomocí prvků nějakého Hilbertova prostoru. Často se předpokládá, že daný Hilbertův prostor je navíc reprezentace nějaké grupy (obvykle grupy Lorentzových transformací). S termínem Hilbertův prostor se dále setkáte u jádrové transformace u metody support vector machines populární v strojovém učení.\n"}
{"id": "55108", "url": "https://cs.wikipedia.org/wiki?curid=55108", "title": "Pärnu", "text": "Pärnu\n\nPärnu (česky též \"Pernov\" nebo \"Pernava\", německy \"Pernau\", rusky \"Пярну\", dříve \"Пернов\", polsky \"Parnawa\", lotyšsky \"Pērnava\") je město ležící v Pernovském zálivu v jihozápadním Estonsku. Pärnu je významným prázdninovým letoviskem s mnoha hotely, restauracemi a dlouhými písečnými plážemi. Městem protéká stejnojmenná řeka. Na starších českých mapách se občas v důsledku přepisu přes ruštinu objevuje chybný název Pjarnu.\n\nVe středověku se na území dnešního Pärnu nacházela dvě města. Starší z nich - Staré Pärnu (\"Vana-Pärnu\") - bylo založeno roku 1251 při ústí řeky Saugy jako sídelní místo biskupství. Když však v roce 1263 město vypálili Litevci, přesunul se biskup na sever do Haapsalu. Staré Pärnu zůstalo samostatné až do roku 1599, kdy se sloučilo s Novým Pärnu.\n\nNové Pärnu (\"Uus-Pärnu\") vzniklo v podhradí křižácké pevnosti prvně zmíněné roku 1265. Město se rychle rozvíjelo, neboť leželo na důležité obchodní cestě do Novgorodu. Městská práva získalo roku 1318. Bylo obehnáno hradbami a stalo se i členem hanzy.\n\nVýznam města neupadal ani v pozdním středověku. V období švédské nadvlády bylo sem na čas (1699-1710) přesídlila i Tartská univerzita. V 18. a 19. století bylo Pärnu důležitým obchodním přístavem vyvážejícím zejména len a dřevo, který co do důležitosti soupeřil s Tallinnem. Ve stejné době se město stalo významným centrem estonského národního osvobození. Dlouhá léta zde žil národní buditel Johann Voldemar Jannsen, který zde v letech 1857-1886 vydával první estonsky psané noviny \"Pärnu Postimees\" (v originále \"Perno Postimees ehk Näddalileht\").\n\nDalší rozmach města v 2. polovině 18. století a meziválečném období byl spjat s rozvojem lázeňství. Roku 1996 získalo Pärnu čestný titul letního hlavního města.\n\nHistorie místních lázní se začala psát roku 1837, kdy se skupina místních podnikatelů rozhodla přeměnit osamělý hostinec stojící blízko pláže v lázeňské zařízení. Tato dřevěná budova byla poprvé otevřena v roce 1838. Bylo v ní 5-6 místností, ve kterých si hosté mohli v létě dopřát horkou lázeň v mořské vodě a v zimě tradiční estonskou saunu. Původní budova byla zničena během první světové války. V roce 1927 na jejím místě vyrostla současná budova bahenních lázní.\n\nV současnosti se v bahenních lázních léčí zejména kloubní potíže, poruchy míchy, periferní a centrální nervové soustavy a gynekologická onemocnění. Lázeňské procedury zahrnují hydroterapii, bahenní koupele, léčbu zemním voskem, masáže, laserovou terapii, elektroterapii, lymfatickou a inhalační léčbu a aromaterapii.\n\nV současnosti je Pärnu lázeňským centrem evropského významu a členem Evropské lázeňské asociace. Ročně se zde vystřídají desítky tisíc hostů z více než 50 zemí světa.\n\nNejstaršími architektonickými památkami jsou pozůstatky městského opevnění se zbytky bastionů a zejména pak Červená věž (\"Punane torn\") z 15. století a Tallinnská brána (\"Tallinna värav\") ze 17. století. Ve vilové čtvrti se nachází výstavná secesní vila Ammende z počátku 20. století. V době meziválečného rozkvětu byla ve městě postavena celá řada stylových funkcionalistických budov, z nichž nejznámější je hotel (1937) a kavárna (1940) u pláže (\"rannahotell\" a \"rannakohvik\").\n\nKromě výše zmíněných lázní je pýchou Pärnu nádherná, několik kilometrů dlouhá písečná pláž, která je držitelem modré evropské vlajky. Uprostřed léta se teplota nepříliš slaného moře pohybuje kolem 20 - 25 °C. Většinu turistů tvoří Finové a Estonci. V hotelech a restauracích se bez potíží domluvíte anglicky.\n\n\n"}
{"id": "55112", "url": "https://cs.wikipedia.org/wiki?curid=55112", "title": "John Irving", "text": "John Irving\n\nJohn Winslow Irving, rodným jménem John Wallace Blunt, Jr. (* 2. března 1942, Exeter, New Hampshire, USA) je americký spisovatel a držitel Oscara za scénář k filmu \"Pravidla moštárny\", který byl natočen podle jeho stejnojmenné knihy.\n\nNarodil se 2. března 1942 v Exeteru ve státě New Hampshire za neobvyklých okolností, které později velmi ovlivnily zápletky několika jeho románů: narodil se jako nemanželské dítě (jeho původní jméno bylo John Winslow) jeho matce Helen, dědičce rodu Winslow, jedné z nejstarších a nejvýznamnějších rodin Nové Anglie, protože odmítala, aby John poznal svého pravého otce, profesora ruských dějin. Helen Winslow si později vzala Collina F. N. Irvinga, učitele na prestižní Phillips Exeter Academy. Poté, co přijal příjmení svého adoptivního otce, se tak stal Johnem Irvingem. Až do roku 2000 nikdy nehledal svého pravého otce. Vždy říkával : „ Já už otce mám.“ V roce 2001 se dozvěděl, že má nevlastního bratra z druhého manželství svého biologického otce.\n\nV 11 letech byl Irving pohlavně zneužit starší ženou. Tato událost pak inspirovala mnoho jeho děl.\n\nBěhem studií v Exeteru ho učili slavný presbyteriánský teolog a romanopisec Frederick Buechner a učitel George Bennett, ti mu později pomohli účastnit se kurzu tvůrčího psaní v Iowě, prestižního amerického spisovatelského programu, který je jediný svého druhu. Poté studoval krátce na universitě v Pittsburghu a promoval na universitě v New Hampshire. V Iowě studoval po boku budoucích známých spisovatelů – Gaila Godwina, Johna Cayseho a Donalda Hendrieho Jr., také ho učil proslulý Kurt Vonnegut Jr.\n\nSvoji první ženu Shylu poznal na svých zahraničních studiích ve Vídni. Když pak velmi nečekaně otěhotněla, vzali se (1965). Před tím, než se v polovině 80. let 20. století rozvedli (1981), měli spolu dva syny. Později se oženil se svou agentkou Janet Turnbullovou, se kterou měl dalšího syna.\n\nNa Mount Holyoke College v Massachusetts přednášel jakožto univerzitní profesor anglickou literaturu 19. století. Jeho první tři knihy nezpůsobily nějaký větší rozruch. Až jeho čtvrtá kniha - Svět podle Garpa - vydaná v roce 1978 mu přinesla obrovský úspěch a vynesla ho tak do žebříčku úspěšných amerických spisovatelů. Během spisovatelské činnosti mj. také pracoval jako trenér zápasu (ve Vermontu). V roce 2001 byl zvolen členem Americké akademie pro umění a literaturu.\n\nJe zcela zřejmé, že prakticky všemi jeho knihami prostupuje jeho vášnivý vztah k zápasu jako takovému. John sám se po dobu dvaceti let zúčastňoval různých zápasnických soutěží. Mj.také celých 24 let působil jako rozhodčí a nakonec se stal i zápasnickým trenérem, a to až ve svých 37 letech. Během své zápasnické kariéry podstoupil několik operací; dobu, kdy se zápasem začínal až po svou čtvrtou operaci v 53 letech popisuje ve své autobiografické knize \"Imaginární přítelkyně\". (viz níže)\n\nV roce 2009 v rozhovoru pro časopis New York Magazine uvedl, že začal pracovat na svém třináctém románu, nazvaném \"In One Person\" (\"V jedné osobě\"). Pojednávat má o šedesátiletém bisexuálovi jménem William, který vzpomíná na svůj život v padesátých a šedesátých letech. Román má být poprvé od \"Modlitby za Owena Meanyho\" vyprávěn v první osobě.\n\n\nKniha je příběhem Freda „Falešníka“ Trumpera, který v Rakousku potkává dívku, se kterou se musí oženit (kvůli jejímu těhotenství). Oba jsou velmi mladí a na vztah nepřipravení a záhy se rozcházejí. V knize se prolíná současnost s minulostí, vztah Trumpera ke své ženě i k současné přítelkyni, ke svým přátelům i spolupracovníkům i zvláštní vztah ke svým rodičům. Hlavní linií příběhu je Trumperovo onemocnění, při němž musí dodržovat pitnou kúru.\n\nV této knize je popisován pozoruhodný manželský čtyřúhelník. Všichni jeho \"účastníci\" s ním plně souhlasí. Nicméně se zdá, že celou prekérní situaci řídí profesor němčiny a především zápasnický trenér Severin Winter, dříve zápasník váhové kategorie do 158 liber. Odtud pak název samotné knihy.\n\nHlavním hrdinou je spisovatel Garp, syn zdravotní sestry a feministky Jenny Fieldsové a technického seržanta Garpa, který na začátku příběhu umírá při letecké nehodě. Garp má chronický strach o své syny, věří ve Spodního výra (tak nazývá své nejhorší představy a obavy). Celá kniha je prostoupena autorovým vztahem k zápasnictví. Garp se zabývá zápasem v řecko-římském stylu jako trenér a dokonce nakonec umírá v zápasnické tělocvičně.\n\nCelá tato kniha je prostoupena jeho vášní k nezvyklým věcem jako medvědi, cirkusácké kousky, zápasníci, bizarní jedinci aj. Jde o rozpracování povídky \"Penzión Grillparzer\", která se objevuje v knize \"Svět podle Garpa\" coby fiktivní Garpova povídka.\n\nTato kniha řeší především otázku potratů a jejich legalizaci v 50. letech v USA. Unikátní příběh chlapce Homera vyrůstajícího v sirotčinci a jeho cesta do velkého světa za poznáním běžného života lidí z „normálního“ světa. Snaha a přání Homera být hrdinou se rozpadá v nicotě a obyčejnosti života. Kniha byla později velmi úspěšně zfilmována jako stejnojmenný film Pravidla moštárny.\n\nHlavní hrdina, Owen Meany, má zvláštní schopnosti. Už na první pohled tak působí - je až nepřirozeně malý, měří pouhých sto padesát centimetrů, je lehoučký jako pírko a jeho hlas zůstává v pozici neustálého výkřiku. Kniha vypráví o dětství a dospívání zvláštního Owena Meanyho a jeho nejlepšího kamaráda Johna Wheelwrighta, jejich osudech zvláštních okolností, které se mnohdy až příliš podobají zázraku. Owen Meany, chlapec, jenž se narodil neposkvrněným početím, jenž už od dětství zná přesné datum i okolnosti svého úmrtí, působí na své okolí jako Mesiáš. Díky své bezmezné víře v Boha a v sebe, jako Boží nástroj, zachraňuje, i ničí. Smrt matky nejlepšího kamaráda, kterou zaviní jen náhodnou shodou okolností, i záchranou téhož kamaráda před narukováním do Vietnamu a oběť vlastního života při záchraně vietnamských sirotků, působí v příběhu jako nová interpretace Ježíšova života.\n\nTato kniha je soubor několika povídek. Hned podle první povídky se jmenuje celá kniha.\n\nTato fantaskní kniha pojednává o kosmopolitním lékaři indického původu, který miluje prostředí cirkusů, obdivuje akrobaty a sbírá trpasličí krev. Vedle úspěšné kariéry ortopeda hlavní hrdina rovněž prožívá utajenou kariéru autora scénářů detektivních frašek, které se těší vášnivé nenávisti celého Bollywoodu. Na pozadí příběhu řádí masový vrah, jehož hlavní hrdina pomalu odhaluje, v knize se zjevují a mizí roztodivné postavy jako transsexuál „Kráska“, blonďatá americká hippie, pravý indický detektiv, ochrnutý chlapeček či dětské prostitutky nakažené všemožnými pohlavními nemocemi…\n\nJedná se o autobiografickou knihu, ve které se opět vyznává ze své celoživotní vášně-zápasení. Vzpomíná zde na své dva přátelé, zápasnické trenéry a také spisovatele. Kniha také popisuje obětavý vztah Johna Irvinga ke svým synům, které dovedl k titulům šampionů Nové Anglie. Tento titul se jemu samotnému totiž nikdy nepodařilo získat.\n\nTato kniha se stala předlohou pro film \"Dveře v podlaze\". Vypráví životní příběh ženy Rút, která celý život trpí svým zvláštním „posláním“, narodila se totiž poté, co zemřeli její dva bratři, a měla rodičům poskytnout jakousi náhradu za ně. Matka Rút však trpí chorobným strachem, že by mohla přijít i o své třetí dítě, a tak dceru „svěří“ do péče otce a odchází neznámo kam. Kniha posléze popisuje Rútinu dospělost - stane se uznávanou spisovatelkou a splní se jí tedy dětský sen. Při jedné své cestě do Holandska, kde chce poznat život prostitutek, aby o nich mohla napsat svou další knihu, je svědkem vraždy jedné z nich; to ji poznamená na celý další život. Autor v knize líčí také řadu Rútiných milostných dobrodružství, ať už se jedná o vztah s o generaci starším Eddiem, kterého kdysi malá Rút „nachytala“ při souloži s vlastní matkou, nebo o lásku k holandskému komisaři vyšetřujícímu vraždu lehké děvy, s nímž také Rút po smrti svého manžela (odtud Rok vdovou - Rút razí teorii, že po roce smutnění se má žena znovu do milostného života vrhnout), zůstává. Na konci knihy jsme svědky dojemného setkání Rút a její matky po několika desítkách let odloučení.\n\nAutor zde píše o svých oblíbených tématech, současně vyzdvihuje důležitou roli „druhé šance“.\nČtvrtá ruka - to je typická „irvingovská“ kniha. Na začátku se stane hlavní postavě - jistému moderátorovi - nehoda v přímém přenosu. Lev mu ukousne ruku. Díky tomu se stane de facto známým po celém světě, což je mu jak k užitku, tak i ke škodě. Pak následují různé životní peripetie a také naděje na transplantaci nové ruky. Ta se sice zdaří, ale posléze se projeví jisté obtíže takového rázu, že mu doktoři musejí ruku opět odstranit. Přesto je kniha prodchnuta optimistickým tónem vyjádřujícím myšlenku, že kvalita života může zůstat zachována i po takové tragické události.\n\nVypráví příběh ženami obletovaného, ale i v mládí zneužívaného herce Jacka Burnse, který celý život hledá svého otce a najde jej teprve poté, co ztratí svoji matku.\n\n1. Svět podle Garpa (1982)\n\n\"„Nevadí mi, co tam dali, ale to, co vynechali. Je to jako by hodili rodinu do pračky, ale čekal jsem něco horšího.“\" Takto komentoval John Irving při prvním pokusu převést jeho knihu Svět podle Garpa na filmové plátno. Tento film není kritiky ani diváky považován za příliš zdařilý. Za neúspěch filmu může pravděpodobně ne příliš dobrý scénář. Přesto byli někteří herci nominovaní na Oscara. Zde si sám zahrál malou roli rozhodčího.\n\n2. Hotel New Hampshire (1984)\n\nV tomto filmu si Rob Lowe a Jodie Foster zahráli sourozeneckou dvojici Johnna a Frannie. Menší roli si zde zahrála i známá herečka Nastassja Kinski v roli Medvědice. Tento film opět nebývá považován za příliš povedený a to zejména proto, že jeho velmi svérázná tvorba jde jen těžko převést do filmové podoby. Proto milostný vztah mezi bratrem a sestrou či žena chodící v medvědím kožichu působí poněkud podivně.\n\n3. Simon Birch (1998)\n\nPro tento film prodal filmařům jen několik kapitol ze svého románu \"Modlitba pro Owena Meanyho\". Trval však na tom, aby byla pozměněna jména postav a dokonce i název filmu. Mj.si zde zahrál malou roli i Jim Carrey.\n\n4. Pravidla moštárny (1999)\n\nTento film se po uvedení stal velmi úspěšným a to zejména proto, že scénář k němu napsal sám Irving. K úspěchu přispěl i fakt, že režie se ujal zkušený odborník Lasse Hallström. Dalším důvodem je pravděpodobně to, že byla pro film ponechána jen hlavní zápletka, jména postav a prostředí. Při psaní scénáře původní verzi své knihy téměř radikálně změnil. Úplně vynechal jednu z hlavních postav, dívku ze sirotčince Melony, a věnoval se jen hlavní dějové linii vztahu mezi dr. Larchem a jeho svěřencem, sirotkem Homerem Wellsem.\n\n4. Dveře v podlaze (2004)\n\n"}
{"id": "55129", "url": "https://cs.wikipedia.org/wiki?curid=55129", "title": "Brus", "text": "Brus\n\nBrus je jednoduché mechanické zařízení, používané v minulosti k broušení a ostření nástrojů. Skládá se z brusného kotouče z abrazivního materiálu (obvykle pískovce) a kliky nebo šlapacího mechanismu, který jím otáčí. Brus může ale označovat také samotný brusný kotouč.\n\nBrousek znamená špalík brusného materiálu (přírodního kamene, karborunda a podobně) k ostření nástrojů.\n\nBrusný kotouč na ose je uložen v dřevěné konstrukci s vanou tak, že jeho dolní částí se smáčí ve vodě. Při otáčení se smočí celá brusná plocha, takže se nástroj při broušení chladí. To je i dnes žádoucí při broušení kvalitnějších ocelových nožů nebo řezbářských dlát. V žádném případě totiž nemůže dojít k vyhřátí ostří jako u elektrické brusky a tím k jeho změknutí a znehodnocení. Zmodrání ostří sice snadno dalším odbroušením zmizí, ale ocel v tom místě změkla, mnohem dříve se otupí a už nikdy nepůjde nabrousit ve špičkové kvalitě. Pohon obstarával jednoduchý klikový mechanismus poháněný šlapáním. Mrtvé polohy klikového mechanismu překonává brus vlastní setrvačností.\n\n\n\nBrus kdysi patřil k výbavě prakticky každé zemědělské usedlosti, kovářské dílny i dalších provozů, kde bylo třeba ostřit nástroje, zejména sekyry, dláta, krumpáče nebo motyky. Pojízdný šlapací brus na kolečku používali podomní brusiči, kteří ostřili kuchyňské nože.\n\nDnes se místo brusu vesměs používá elektrická stolní bruska, pro drobné ostření a obtahování pak ruční brousek. Na ostření nožů a jemných dlát se užívají malé motorové brusky s pomalým během a vodním chlazením.\n\nSlovem brus někdy také bývá označována vlastní broušená plocha, tedy povrch broušeného předmětu. \n\n\n\n"}
{"id": "55134", "url": "https://cs.wikipedia.org/wiki?curid=55134", "title": "Okres Gmünd", "text": "Okres Gmünd\n\nOkres Gmünd je rakouským okresem ve spolkové zemi Dolní Rakousko. Okres byl vytvořen k 1. říjnu 1899 ze severozápadní části původního okresu Zwettl a západní části původního okresu Waidhofen an der Thaya. V letech 1899-1920 bylo jeho součástí i Západní Vitorazsko, které se 31. července 1920 stalo součástí Československa.\n\nOkres leží v nejseverozápadnější části Dolního Rakouska při hranicích s Českou republikou a Horním Rakouskem. Česká republika (přesněji Jihočeský kraj, okresy Jindřichův Hradec a České Budějovice) ho obklopují ze severu a ze západu. Na jihu sousedí s okresem Zwettl, na východě pak s okresem Waidhofen an der Thaya. V jihozápadní části okresu najdeme trojmezí Horního Rakouska, Dolního Rakouska a Jihočeského kraje. Okresní město Gmünd, česky Cmunt, je zároveň městem hraničním, na české straně mu odpovídá město České Velenice, které bylo dříve předměstím Cmuntu. Vzdálenost Gmünd – hlavní město země Sankt Pölten je asi 110 km.\n\nVětšinu území okresu tvoří vrchoviny nad 500 m. Pouze nejbližší okolí města Gmünd (v údolí Lužnice) má nadmořskou výšku nižší. Na jihu území se zvedají Novohradské hory, které v některých místech překračují 1000 m.\n\nOkres Gmünd se dělí na 21 obcí, včetně pěti měst a jedenáct městysů. V závorkách je uveden počet obyvatel k 1. lednu 2010.\n\nMěsta\n\nMěstyse\nObce\n"}
{"id": "55135", "url": "https://cs.wikipedia.org/wiki?curid=55135", "title": "Okres Hollabrunn", "text": "Okres Hollabrunn\n\nOkres Hollabrunn je rakouským politickým okresem ve spolkové zemi Dolní Rakousko. Jeho centrem je Hollabrunn.\n\nOkres najdeme v severní části Dolního Rakouska. Na severu sousedí s Českou republikou (přesněji řečeno s Jihomoravským krajem, okresem Znojmo), na západě s okresem Horn, malou část hranic má také na jihozápadě společnou s okresem Krems-Land. Dále sousedí na jihu s okresem Tulln, na jihovýchodě s okresem Korneuburg a na východě s okresem Mistelbach. Vzdálenost z okresního města Hollabrunn do zemského hlavního města Sankt Pölten je přibližně 75 km.\n\nDrtivá většina plochy okresu má nadmořskou výšku 200-400 m. Území odvodňuje více řek. Například Schmida (přítok Dunaje) nebo Pulkau (přítok Dyje). Přirozenou hranicí mezi Dolním Rakouskem a Jižní Moravou je v této oblasti řeka Dyje.\n\nOkres Hollabrunn sestává ze 24 obcí; z toho 6 měst a 15 městysů. V závorkách je uveden počet obyvatel ke dni 1. dubnu 2009.\n\n\n\n"}
{"id": "55146", "url": "https://cs.wikipedia.org/wiki?curid=55146", "title": "Libuše Geprtová", "text": "Libuše Geprtová\n\nLibuše Geprtová (21. prosince 1941 Kolín – 18. listopadu 2005 Praha) byla česká herečka a pozoruhodná osobnost českého filmu, televize, rozhlasu a divadla. Ztvárnila celou řadu divadelních a filmových rolí. Její nejslavnější rolí se stala postava Viktorky v televizní verzi \"Babičky\", kterou režíroval Antonín Moskalyk.\n\nLibuše Geprtová se narodila jako druhé z dvojčat, její bratr brzy emigroval a starší sestra předčasně zemřela. Vyrůstala v intelektuálně založené a vážené měšťanské rodině, kterou však poznamenala úmrtí způsobená rakovinou. Tento smutný osud se nevyhnul ani jí samotné. Vystudovala učitelský ústav a několik let učila na základních školách, nedříve ve Zlonicích u Slaného, a potom v Hořicích. Již ve 20 letech byla obsazena do první filmové role, špionážního dramatu \"Kohout plaší smrt\" a téhož roku 1961 také do detektivky \"Kde alibi nestačí\".\n\nTeprve po skončení zaměstnání se herecké kariéře věnovala zcela. Dva roky byla členkou Divadla V. Nezvala v Karlových Varech, kde vynikla zejména jako Manon Lescaut. Další sezonu působila v Těšínském divadle v Českém Těšíně. Poté následovala řada menších filmových rolí, mimo jiné Kateřina v \"Dámě na kolejích\" (1966). Několik let pak hrála v brněnské činohře, kde vytvořila řadu nezapomenutelných rolí. Před studiem herectví na DAMU dala přednost praxi.\nV roce 1971 dostala velkou nabídku z Barrandova. Režisér Antonín Moskalyk v novém zpracování Babičky od Boženy Němcové svěřil Libuši Geprtové roli bláznivé Viktorky.\nV roce 1975 se jí narodil syn Svatopluk, jehož otcem je Vítězslav Jandák. Její starší sestra byla v té době již těžce nemocná a své chorobě nakonec podlehla. \nV roce 1973 přijala angažmá v Divadle Na zábradlí a strávila zde přes 30 plodných let. Řada úspěšných inscenací, v nichž hrála, je spjata se jménem režiséra Evalda Schorma. Po odchodu z divadla pracovala pro Český rozhlas. Uváděla zde svůj pořad rozhovorů se zajímavými hosty nazvaný \"Co máš v rozhlase rád aneb Splněná přání\".\nV roce 2004 jí Karel Heřmánek z Divadla Bez zábradlí nabídl roli paní Stoneové v legendárním muzikálu \"Cikáni jdou do nebe\". V této roli hrála až do jara roku 2005.\nTo již byla velmi těžce nemocná. Nehodlala se však vzdát. V létě 2005 podstoupila operaci hlavy a věřila, že nemoc překoná. Svůj boj se zákeřným onemocněním však prohrála a 18. listopadu 2005 zemřela.\n\nČeská televize věnovala v roce 2007 Libuši Geprtové vzpomínkový dokument \"Tiché kroky\" v cyklu \"Příběhy slavných\".\n\n\n"}
{"id": "55150", "url": "https://cs.wikipedia.org/wiki?curid=55150", "title": "Milan Dufek", "text": "Milan Dufek\n\nMilan Dufek (6. května 1944 Praha – 17. listopadu 2005 San Andrés, Kolumbie) byl český zpěvák, hudební skladatel, kytarista a flétnista a zakládající člen skupiny Rangers.\n\nStal se autorem řady úspěšných textů, které již zlidověly. Kromě hudby stál u zrodu Nadace Dětské srdce, která podporuje léčení dětí se srdečními vadami. Pro svou lásku ke sportu byl i sponzorem jednoho z fotbalových týmů na Vysočině.\n\nMilan Dufek tragicky zahynul při potápění v Kolumbii, když se srazil s člunem.\n\n"}
{"id": "55151", "url": "https://cs.wikipedia.org/wiki?curid=55151", "title": "Verona", "text": "Verona\n\nVerona je město v severní Itálii v oblasti Benátsko a hlavní město provincie Verona. Je to druhé největší město v Benátsku, hned po Benátkách.\nMěsto leží asi 100 km Z od Benátek, 30 km V od Gardského jezera, historické město ze tří stran obtéká řeka Adige. Pro svoji krásu a bohatství památek je Verona vyhledávána turisty. Anglický dramatik William Shakespeare do ní zasadil děj své slavné tragédie Romeo a Julie.\n\nOd roku 2000 je historické centrum Verony zařazeno na seznam světového dědictví UNESCO.\n\nMísto bylo osídleno už v pravěku. Od roku 89 př. n. l. to byla římská kolonie, která se postupně vyvinula ve významnou metropoli celé oblasti. Císař Augustus zde dal postavit velkolepý amfiteátr (dokončený kolem roku 30 za císaře Tiberia) a další císařové město obehnali hradbami.\n\nVe středověku se Verona těšila největšímu významu. Ostrogótský král Theodorich Veliký (+526) si ji zvolil spolu s Ravennou a Pavií za svoji residenci, stejně jako král Valerián, až byla vypleněna v gótské válce v letech 532-552. Alboin, král Lombardů, který ji roku 569 učinil jednou ze dvou sídelních rezidencí svého království, zde byl roku 572 zavražděn. Poslední král, Desideriův syn Adalgisus, až do roku 774 odolával nájezdům Karla Velikého, který však potom Lombardské království zničil. Později zde sídlili franští králové, kteří odtud ovládali severní Itálii.\n\nNěkdy kolem roku 1100 město, které zbohatlo hlavně obchodem a hedvábnictvím, získalo městská práva. Roku 1117 je postihlo velké zemětřesení, po němž byla většina kostelů a veřejných budov přestavěna. Od 12. století, kdy o severní Itálii usiloval římský císař, zde probíhal zápas mezi papežskou a císařskou stranou (Guelfové a ghibellini). V roce 1263 začalo 127leté období vlády rodu Scaligerů (it. \"de Scalis\" nebo \"della Scala\"). Jejich cesta k moci byla nemilosrdná a krutá, Scaligerové však přinesli městu, vyčerpanému sváry a nepřátelstvím mezi rody, mír a velmi je zvelebili. Ukázalo se, že byli poměrně spravedlivými vládci. Dante Alighieri, který pobýval na jejich dvoře počátkem 14.století, věnoval svůj \"Ráj\", poslední část Božské komedie, Cangrandovi I. V 15. a 16. století působila ve Veroně slavná malířská škola, zejména Pisanello (1387-1451), a narodil se zde Paolo Veronese, který však působil hlavně v Benátkách.\nV roce 1387 padla Verona do rukou Viscontiů z Milána.\nOd roku 1404 patřilo město Benátkám, roku 1797 je dobyl Napoleon I., který je však předal Rakousku. Roku 1866 bylo Benátsko připojeno ke sjednocené Itálii.\n\nStředem historického města je podlouhlé tržiště Piazza delle Erbe (Zelný trh) na místě římského fóra, s měšťanskými domy a paláci ze 13.-17. století. Uprostřed náměstí stojí \"Capitello\", pavilon na čtyřech sloupech ze 16. století, směrem k SZ je fontána s římskou sochou \"Madona da Verona\" a ještě dál sloup s benátským lvem. Na severu náměstí uzavírá renesanční \"Palazzo Maffei\" se středověkou věží a podivuhodným točitým schodištěm uvnitř. Západní stranu náměstí tvoří měšťanské domy, zbruba uprostřed \"Casa dei Mercanti\" s loggií a cimbuřím. Na východní straně je několik paláců s malovanými fasádami a dále na jih mohutná radnice, \"Palazzo della Ragione\" s věží \"Torre dei Lamberti\" vysokou 98 m z roku 1194.\n\nPod obloukem na východní straně náměstí kolem \"Palazzo della ragione\" se prochází na náměstí Piazza dei Signori, v jehož středu stojí pomník Dante Alighieriho. Jižní stranu tvoří radnice a soudní palác s velikým arkádovým dvorem. Na východní straně stojí \"Prefettura\" ze 13. století a severní stranu představuje slavná \"La Loggia\", raně renesanční radnice z konce 15. století. Východně od tohoto náměstí se nacházejí pozdně gotické \"Arche Scaligere\" a kostelík \"S. Maria Antica\", snad z 9. století.\n\nNa jih od náměstí \"delle Erbe\", v ulici Capello, stojí Casa di Giulietta, středověký měšťanský dům, který patřil rodu Capuletů; ve dvoře je „Juliin balkon“ a v domě muzeum staré Verony.\n\nCentrum města zhruba zachovalo plán římského města s křížem ulic (dnešní \"Corso Porta Borsari\" a \"Giuseppe Garibaldi\") a fórem v místech dnešního \"Piazza delle Erbe\". Úroveň však byla tehdy o několik metrů níže, takže římské stavby jsou často v podzemí a sklepích.\n\nAréna v jižní části historického města o rozměrech 139 x 110 m, dokončená za císaře Tiberia v roce 30, je třetí největší na světě po římském Koloseu a po amfiteátru v Capui nedaleko Neapole. Aréna pojala téměř 30 tisíc diváků a návštěvníci sem přicházeli z celého Veneta, aby zhlédli bitvy a gladiátorské zápasy. Amfiteátr se proto později využíval k veřejným popravám, veletrhům, divadelním a operním představením a býčím zápasům. Zemětřesení v roce 1117 přečkala pouze čtyři pole ozdobné vnější stěny s mramorovým obkladem. Vnitřní dvoupatrové arkády se 74 oblouky se však zachovaly, stejně jako vnitřek arény. Dnes aréna slouží k divadelním představením, v létě se zde konají divadelní festivaly.\n\nŘímské divadlo za řekou v severní části města pochází z 1. století, po staletí se však nepoužívalo, až v 18. století bohatý měšťan skoupil všechny domy, jež v něm stály, a divadlo obnovil. Také část mostu \"Ponte di Pietra\", který k divadlu vede, je z 1. století.\n\nBrána \"Porta Borsari\" ve stejnojmenné ulici a zbytek brány na \"Via Leoni\" na východě pocházejí z císařské doby (Gallienus, 3. století).\n\nPo zemětřesení roku 1117 byla většina kostelů ve Veroně přestavěna v románském slohu, často s typickým střídáním vrstev cihel a bílého mramoru.\n\nKatedrála \"Duomo S. Maria Matricolare\" v severní části města je mohutná trojlodní stavba ze 12. století bez příční lodi. Po stranách vstupního portálu s kamennými lvy a polychromovaným tympanonem jsou reliéfy rytířů Olivera a Rolanda s meči, dvořanů Karla Velikého, z roku 1135 a další reliéfy světců a šiřitelů evangelia. Také jižní boční portál má bohatou sochařskou výzdobu s kamennými lvy, s Jonášem a velrybou. Prostorný interiér působí mohutnými profilovanými sloupy z červeného mramoru a bohatou výzdobou. Perlou interiéru je Tizianovo \"Nanebevzetí\" (1535–1540) v první kapli. V chóru vlevo je přístup do staršího baptisteria (\"San Giovanni in Fonte\") s bohatě zdobenou kamennou křtitelnicí a ke zbytkům starokřesťanského kostela s mozaikou ze 6. století.\n\nPůvodní stavba baziliky San Zeno Maggiore západně od města vznikla již v 5.století nad hrobem prvního veronského biskupa sv. Zena. Později tu byl vybudován klášter a bazilika se stala klášterním kostelem. Podle údajů na místě jej po jedné z přestaveb roku 983 vysvětil svatý Vojtěch, blízký přítel císaře Oty III. Trojlodní stavba s nižšími bočními loděmi a s rozlehlou kryptou pochází z 11. století, průčelí a zvonice ze 12. a chór i profilovaný dřevěný strop ze 14. století. Bohatě zdobený portál s reliéfy po obou stranách je z roku 1139 a těžká vrata jsou pokryta figurálními bronzovými reliéfy z 11. století.\nVnitřek je bohatě vyzdoben různými sochami a freskami, hlavně ze 13. a 14. století. Severně ke kostelu přiléhá rajský dvůr ze 13. století.\n\nZpočátku klášterní kostel San Fermo Maggiore z let 1065-1140 je velmi zajímavá dvoupatrová stavba s věží. Stojí u řeky ve východní části města, na konci \"Via Leoni\". Spodní kostel se zachoval v původní podobě jako čtyřlodí s velmi tenkými nosnými sloupy a zbytky fresek. Větší a honosnější horní kostel byl přestavěn kolem 1310, má velmi bohatou a pestrou vnitřní výzdobu a dřevěný strop zajímavého tvaru s malbami.\n\nKostel San Lorenzo stojí v blízkosti řeky u \"Castello Vecchio\" z 11. století se dvěma nízkými okrouhlými věžemi v průčelí a zbytky freskové výzdoby uvnitř.\n\nProstý kostelík \"San Giovanní in Foro\" s plochým dřevěným stropem se nachází na \"Via Porta Borsari\", blízko \"Piazza delle Erbe\". Zvenku umístěná kamenná deska připomíná požár města v roce 1172.\n\nZa řekou, severně od centra a na západ od římského divadla, stojí kostel \"Santo Stefano\" z 9. století, přestavěný po roce 1117, který snad původně sloužil jako katedrála. Má plochý dřevěný strop a kryptu s náhrobky středověkých biskupů.\n\nZ pozdního středověku pochází městská hradba, jejíž velké části se zachovaly jednak uvnitř města, od velkého oblouku a věže na \"Piazza Bra\" u arény podél \"Via Pallone\" až k řece, jednak na návrších za řekou severně a východně od města.\n\nCastel Vecchio, scaligerský hrad s cihlovým mostem přes řeku Adiži ze 14. století, se rozkládá v západní části města. Gotický most s oboustranným cimbuřím a jedním velikým obloukem byl na jaře 1945 vyhozen do povětří ustupujícím wehrmachtem, ale po válce byl pečlivě znovu postaven ze součástí, vyzdvižených ze dna řeky. V hradu se nachází jedna z nejlepších veronských galerií v pozoruhodné moderní instalaci.\n\nCihlový kostel Sant´ Anastasia severozápadně od středu města, na konci stejnojmenné ulice, je veliká trojlodní stavba s vysokou věží z let 1290-1323, přestavovaná v 15. století. Velkolepý vnitřní prostor s 12 sloupy a mimořádně pestrou dlažbou z barevných mramorů je velmi světlý a má bohatou freskovou výzdobu z 15. století.\n\nFrantiškánský kostel San Bernardino z let 1451-1466 s krásným rajským dvorem stojí v západní části města, jižně od kostela San Zeno. Kostel má bohatou freskovou výzdobu z 15. a 16. století.\n\nBývalý kostel \"Sant´Eufemia\" v západní části města je vysoká a rozlehlá, ale prostá cihlová stavba s barokní klenbou, v současnosti nepřístupná.\n\nNejnápadnější stavbou je pás hradeb s hlubokým příkopem, dělostřeleckými bastiony a mohutnými nízkými branami, vybudovaný po polovině 16. století. Táhne se od řeky k řece a tvoří jižní hranici historického města. Architektonicky významné jsou zejména brány \"Porta del Palio\" a \"Porta Nuova\" od Sanmicheliho blízko hlavního nádraží. Po hradbě dnes vede krásná parková promenáda.\n\nKostel San Giorgio in Braida ze 16. století s cennými obrazy (Paolo Veronese, Tintoretto, Moretto a další) se nachází za řekou na SZ od města.\n\nZa řekou a \"Ponte Nuovo\", východně od středu města, je Palazzo Giusti (kolem 1580) s velkým terasovitým parkem a krásnou vyhlídkou na město. Jiná pozoruhodná vyhlídka se otevírá z návrší Castel San Pietro severně od města, nad římským divadlem. Už v římském období na tomto místě stála pevnost, později několikrát modernizovaná.\n\nZ 16.-18. století pocházejí další nesčetné paláce a měšťanské domy, které tvoří celek historického města.\n\n\nDálnice A4 prochází jižně v těsné blízkosti města. Jihozápadně od města je křižovatka dálnic A4 (Milán - Benátky) a A22 (Brenner - Bolzano - Modena, kde navazuje na A1). Ve městě je velmi obtížné parkování a automobilová doprava v historickém městě je silně omezená. Městskou dopravu obstarávají autobusové linky.\n\nVe Veroně (nádraží \"Porta Nuova\") se kříží dvě důležité železniční trati, severojižní, která vede od Brennerského průsmyku do Říma, a západovýchodní, která spojuje Milán s Benátkami. Kromě toho odtud vyjíždí několik místních tratí, například ke Gardskému jezeru nebo do Mantovy.\nDruhé nádraží, \"Porta Vescovo\" na východě města, slouží jen pro místní dopravu.\n\nLetiště Verona leží asi 5 km na JZ od města a má přímá spojení s řadou velkých evropských letišť. S městem je spojeno autobusy.\n\nVeřejnou dopravu z Česka zajišťují autobusy společností Tourbus a Student Agency, letecky lítá do Verony přímá linka ČSA, přímá železniční doprava není.\n\n\n\"Počet obyvatel\"\n"}
{"id": "55155", "url": "https://cs.wikipedia.org/wiki?curid=55155", "title": "Jiří Grygar", "text": "Jiří Grygar\n\nJiří Grygar (* 17. března 1936 Heinersdorf, Německo, dnes Dziewiętlice, Polsko) je český astronom a astrofyzik, popularizátor vědy v oblasti astronomie, astrofyziky a vztahu vědy a víry, držitel několika ocenění.\n\nNarodil se 17. března 1936 u československých hranic ve slezském Heinersdorfu (česky Pruský Jindřichov), tehdy součásti Německa (od roku 1945 polské Dziewiętlice) v rodině československého celníka Josefa Grygara. Absolvoval jedenáctiletku v brněnských Husovicích, kde odmaturoval v roce 1954. Mezi lety 1954 a 1957 studoval fyziku na Přírodovědecké fakultě Masarykovy univerzity, v letech 1957−1959 vystudoval na Matematicko-fyzikální fakultě Univerzity Karlovy astronomii. Roku 1963 získal v Astronomickém ústavu Československé akademie věd hodnost kandidáta věd, o čtyři roky později na Matematicko-fyzikální fakultě UK titul RNDr.\n\nOd roku 1959 je členem Československé, resp. České astronomické společnosti, v letech 1992–1998 byl jejím předsedou.\n\nPo vystudování astronomie pracoval až do roku 1980 v Astronomickém ústavu ČSAV, od té doby působí ve Fyzikálním ústavu Československé akademie věd / Akademie věd České republiky.\n\nMá 3 děti, z nichž nejmladší je Lukáš Grygar, překladatel, publicista a odborník na počítačové hry.\n\nJiří Grygar působí v Oddělení astročásticové fyziky Fyzikálního ústavu AV ČR. Celý život se věnuje také popularizaci astronomie a příbuzných oborů fyziky. Publikoval více než dvě stě odborných prací (předmětem jeho výzkumu jsou fotometrie a spektroskopie hvězd, meziplanetární hmota a astročásticová fyzika) a řadu populárně-naučných publikací. Je autorem, spoluautorem a přispěvatelem mnoha rozhlasových a televizních vzdělávacích pořadů a autorem příspěvků v časopisech, novinách či na internetu.\n\nOd roku 1966 každý rok sestavuje přehled nejdůležitějších astronomických objevů uplynulého roku pod názvem \"Žeň objevů\", který prezentuje na přednáškách a poté zveřejňuje tiskem (nejprve v časopise Říše hvězd, později Kozmos).\n\nV letech byl 2008–2010 místopředsedou Učené společnosti ČR (v letech 2004–2008 byl jejím předsedou), v letech 2001–2010 vicepresidentem Evropské rady skeptických organizací (ECSO) a je členem čestné rady České křesťanské akademie (sekce přírodních a technických věd), členem výboru Českého klubu skeptiků Sisyfos a polním hejtmanem Spanilé jízdy Ebicykl. Byl také předsedou Českého organizačního výboru Mezinárodního roku astronomie 2009.\nMimoto byl členem pastorační rady farnosti Stětí sv. Jana Křtitele v Praze-Hostivaři (2006–2012).\n\nV letech 1991–1993 byl předsedou Vědecké rady Grantové agentury ČSAV/AV ČR a v letech 1992–1997 předsedou Rady České televize. V letech 1992–1998 byl předsedou České astronomické společnosti.\nV průběhu XXVI. Mezinárodního astronomického kongresu v Praze (2006) byl šéfredaktorem kongresových novin Dissertatio cum Nuncio Sidereo III. Podobnou funkci vykonával také během XIII. astronomického kongresu rovněž v Praze (1967).\n\nZa svoji vědeckou a především popularizační činnost získal mnoho cen. V roce 2011 získal nejvyšší ocenění České astronomické společnosti Cenu Františka Nušla a o rok později obdržel Medaili Učené společnosti České republiky za „přínos české i mezinárodní astronomii a obecné vědě a jejímu šíření“.\n\nV roce 1996 získal Jiří Grygar cenu UNESCO Kalinga „za přínos k interpretaci úlohy vědy při službě společnosti, obohacování jejího kulturního dědictví a řešení problémů lidstva“..\n\nByla po něm pojmenována planetka objevená 26. října 1971. Je čestným předsedou České astronomické společnosti\n\nV roce 2009 mu měla být udělena Cena předsedy Rady pro výzkum, vývoj a inovace, která je součástí projektu Česká hlava, spojená s finanční odměnou 500 000 Kč. Grygar ji však odmítl přijmout, což zdůvodnil slovy:\nV roce 2016 byl na seznamu osob, které doporučoval parlament k udělení státního vyznamenání prezidentem Milošem Zemanem. Jiří Grygar byl následně ze seznamu taktéž na vlastní žádost vyřazen.\n\nPři příležitosti 80. narozenin dostal Zlatou medaili Masarykovy univerzity za jeho celoživotní práci ve vědě i mimo ni.\n\nJiří Grygar se hlásí ke křesťanské víře. Svůj pohled na vztah vědy a víry vyjádřil mimo jiné v knize \"O vědě a víře\" (2001). Zastává názor, že mezi vírou a vědou nemohou vznikat rozpory, a že rozpory naopak zákonitě vznikají mezi vědou a pavědou a mezi náboženskou vírou a pověrami. Svůj názor na zázraky popisované v Bibli vyjádřil několikrát. Připouští, že zázraky na přímluvu svatých a schopnost apoštolů dělat zázraky nemusí být v rozporu s přírodními zákony a může jít jen o vzácné jevy, které se pro svou vzácnost jeví nadpřirozené.\n\nHomeopatická holubí polévka je myšlenkový, ironizující recept, kterým Grygar ilustruje své skeptické stanovisko vůči homeopatii. Recept sestavil v roce 1997 a je používán ve vědeckých kruzích zejména členy spolku skeptiků Sisyfos. Autor se při tvorbě receptu prý nechal inspirovat článkem v časopise \"Scientific American\".\n\nCelý recept zní:\n\"„Za slunečného poledne dejte vařit 10 galonů vody. Až přijde do varu, pověste do okna kuchyně dva oškubané holuby tak, aby jejich stín dopadal přímo na hladinu kotle a hodinu vařte. Poté zřeďte tento extrakt z holubího stínu v poměru jedné kapky do desetilitrového roztoku a podávejte pravidelně třikrát denně.“\"\n\nV lednu 2015 Grygar uvedl, že primární vina za anexi Krymu a za válku na východní Ukrajině leží „na ruské vládě a parlamentu, kdo obě agrese rozpoutal, ale i na většině ruské veřejnosti, která s těmito mezinárodními zločiny nadšeně souhlasí. Sekundárně však leží vina i na mezinárodním společenství, především OSN, EU a USA, že se v mezidobí od agrese na Kavkaze nedokázaly rozhoupat k dostatečné tvrdé reakci na ruské hraní s ohněm.“\n\nV srpnu 2015 Grygar podepsal výzvu \"Vědci proti strachu a lhostejnosti\", která reagovala na protiimigrační a protimuslimské nálady v české společnosti.\n\nBěhem voleb do Poslanecké sněmovny Parlamentu České republiky v roce 2017 podpořil bývalého ministra kultury Daniela Hermana.\n\nV přímé volbě prezidenta České republiky v roce 2018 podporoval Jiřího Drahoše. Grygar navíc zkritizoval podobu veřejné debaty před volbami, důraz kladený na téma imigrace označil za iracionální.\n\n\n\n\n"}
{"id": "55158", "url": "https://cs.wikipedia.org/wiki?curid=55158", "title": "Kýč", "text": "Kýč\n\nKýč (z německého \"Kitsch\") je druh umění, které se snaží sentimentálně zapůsobit pomocí jednoduchých, přehnaných emocí. Ty se snaží prezentovat jako velkolepější, než ve skutečnosti jsou. Často je označován za nízké umění.\n\nToto označení se začalo používat v 19. století jako odpověď na zájem o přehnaně sentimentální a melodramatické umění. Kýč v umění je tedy značně spjat se sentimentalismem v umění.\n\nZ hlediska vizuální stránky je obecně označení „kýč“ chápáno pejorativně, jelikož naznačuje, že se bude jednat o nevkusné, okázalé a pokleslé dílo. Jako hlavní příklad současného kýče se často uvádí přezdobené malby Thomase Kinkadeho (1958–2012), které kritici považují za „přecitlivělé“.\n\nNa etymologii samotného výrazu existuje více názorů. Název může pocházet z druhé poloviny 19. století, kdy byl odvozen od slova \"sketch\" (anglicky skica). Tu si údajně žádali američtí turisté v Mnichově místo originálního obrazu, aby ušetřili peníze. V meklemburském nářečí existuje ovšem daleko starší výraz \"kitschen\", který znamená \"\"sbírat bláto na ulici\"\" nebo \"\"falšovat nábytek, aby vypadal jako starožitný\"\".\n\nItalský filozof a spisovatel Umberto Eco definuje kýč jako prostředek, který vyvolává psychologický efekt, předstírá uměleckost a estetičnost a působí v konzumentovi dojmem, že tyto emoce jsou správné a žádoucí, protože posilují jeho estetické cítění a výsledný umělecký prožitek.\n\nProblematice kýče se věnuje ve svém díle Skeptikové a těšitelé. Zejména v esejích \"Stylistika kýče,\" \"Kýč a masová kultura\" a \"Kýč jako „boldinismus“\" zkoumá fenomén pomocí lingvistické, estetické i literární reflexe. Vychází z předpokladu, že i věci nehodnotné (a kýčovité) je potřeba důkladně vědecky zkoumat, protože nejlépe odráží žitou realitu. Výsledné poznání má být podle něj měřeno kvalitou použité metody a ne kvalitou zkoumaného objektu.\n\nMasová kultura podle Eca funguje jako jeden z nositelů kýče. Zdůrazňuje, že pojem \"masová kultura\" spadá do kategorie \"pojmový fetiš\", tedy pojmu, který je natolik opředen významy a představami, které do něj jeho uživatelé vkládají, že znemožňuje jakoukoliv další diskuzi.\n\nKýč neboli \"nevkus\" je podle něj odlehčenou, nejjednodušeji stravitelnou formou umění. Projevuje se tak, že konzumenta nutí podlehnout určitému \"efektu\", nejčastěji emočnímu. Také v podstatě předurčuje, jak by měl konzument výsledný efekt přijímat. Nástrojem kýče je \"zaměření na citovou stránku\" cílové skupiny – např. nadbytečnost slov mající poetický význam (něžný noční vánek). Spočívá tedy v umělém vytvoření známé \"poetické\" atmosféry pomocí vrstvení falešných poetických významů a symbolů, které jsou ve výsledku nadbytečné.\n\nOtázkou zůstává, zda lze kýč ještě považovat za umění. Usiluje-li nějaké dílo o efekt, pak to podle Eca nemusí nutně znamenat, že je automaticky vyloučeno z umění. V případě kýče ovšem změna uměleckých forem neslouží k důkladnějšímu proniknutí do děje a k jeho lepšímu uchopení, ale funguje jako prostředek, který konzumenta nevybíravě nutí, aby podlehl celkové citové atmosféře díla. Čtenář tedy nepodléhá dobrovolně, ale nemá na výběr, což kýč staví do pozice \"uměleckého klamu\".\n\nKýč a jeho postupy ovlivňují i tzv. vysokou kulturu. Jelikož prodávají namísto uměleckých děl jejich efekty, reagují na to umělci tak, že se snaží spíše než o dílo samotné zajímat o postup jeho vytváření. Eco přitom souhlasí s tvrzením Clementa Greenberga, že \"\"zatímco avantgarda (...) napodobuje napodobování, kýč (...) napodobuje efekt napodobování.\" Tento efekt vzájemného podporování nazývá Eco dialektikou avantgardy a kýče – tedy výslednicí působení těchto dvou sil.\n\nRozpoznání a následná definice určitého typu kýče je podle Eca stejně jako v případě umění nesnadná. Dle jeho názoru svůj úsudek o kýči stavíme v rámci obyčejů a mravů našeho prostředí na postojích znalců, kteří vkus mají, a proto jsou schopni jeho výchylky představované kýčem rozpoznat. Instinktivní rozpoznání vychází často z podrážděné reakce vůči příliš zjevné disproporci. Tou může být ztráta míry – např. ignorace sladění oblečení (kombinace modré a zelené barvy), nezdůvodněný nadnesený výraz (v hrnci bylo kvadrilion kaše), v případě mravů obecně známá netaktnost (vyprávění anekdot v krematoriu). Nebo míra v samotném objektu je a snižují ji okolnosti – jednak časové (vytesat Venuši Mélskou v 21. století) a jednak místní (umístit Venuši Mélskou na fotbalové hřiště). Eco také upozorňuje, že někteří kritici svým odsuzováním kýče sami ukazují svojí náchylnost k němu, protože \"\"touha po kýči je právě v jeho kriticích tak silná, že ji ukájejí jeho odsuzováním a chválou umění, formulovanou však podle zásad emotivity, na níž stojí kýč.“\"\n\nJako příklad kýče uvádí Eco lidové tisky ze 16. století. Ty byly tištěny v malých tiskárnách, často nekvalitně, a prodejci a zpěváci je posléze prodávali na tržištích. Nesly \"\"primární konotaci každého výrobku určeného masám, a to v tom, že nabízejí city a vášně, lásku a smrt už předem namíchané tak, aby vyvolaly žádoucí efekt\"\". Zpravidla také měly jepičí život.\n\nJako příklad kýče uvádí i Hemingwayovu povídku Stařec a moře, na základě kritiky od Dwighta MacDonalda, amerického spisovatele a filozofa. Ten ukazuje na Hemingwayovo užívání archetypálních názvů (Stařec, Chlapec), které ve čtenáři působí dojmem, že se jedná o zásadní postavy, které mají všeobecnou platnost a důležitost. Podle MacDonalda se jedná o užití falešně biblického stylu, který pracuje s poskytovanými informacemi tak, jakoby samy byly estetickým zážitkem, ačkoliv nejsou nebo nutně nemusí být.\n\nV eseji \"Kýč jako „boldinismus“\" (podle italského malíře Giovanniho Boldiniho) Umberto Eco uvádí, že za kýč lze považovat také vytržení informace z kontextu a její následné zasazení do kontextu zcela nového. Jako příklad lze uvést malíře Boldiniho. V jeho portrétech žen můžeme sledovat dvě disproporční roviny – konzumní a uměleckou. Hlava a tělo žen působí na první pohled lákavě, aby malíř uspokojil zadavatelku i diváka, zatímco při malbě šatů malíř prezentuje vlastní umělecký záměr.\n\n\nCo se první podmínky týče, jejím literárním analogem je, že děj kýčovitého románu má silný emocionální náboj. Literární kýč využívá standardních emocionálních situací, které vyvolávají spontánní nereflektivní emocionální odezvu. Je podřízen morálním standardům a společenským ideálům dané doby. Obdobně jako vizuální kýč zpravidla zobrazuje to, co je všeobecně považováno za krásné, typický kýčovitý román popisuje to, co je všeobecně považováno za dobré, mravné či správné v daném společensko-historickém milieu.\n\nLiterární paralelou druhé podmínky je okamžitá srozumitelnost. Jazyk literárního kýče musí být dostatečně jednoduchý a styl vyprávění se nesmí vymykat dobovým konvencím. Kýč nepotřebuje výklad. Stejně jako v umění vizuálním je literární kýč zpravidla explicitní: nic není ponecháno fantazii.\n\nTřetí podmínka stanovuje, že čtení literárního kýče příliš nerozšíří obzory a neobohatí naši zkušenost o nové aspekty reality. Na rozdíl od skutečné literatury kýč nezintenzivňuje senzibilitu, ani nepomáhá provádět jemnější rozlišení.\n\nMilan Kundera v románu \"Nesnesitelná lehkost bytí\" předkládá definici kýče jako \"druhé slzy\": objekt sám o sobě se kýčovitým stává pouze tehdy, nestavíme-li se k němu s pomyšlením „To je krásné!“, ale s úvahou „To je tak krásné, že nás to dojímá!“\n\nKýč primárně působí na city. Vyvolává sentimentální náladu, která je jedním z charakteristických znaků kýče. Kýč usiluje, aby představoval vyšší kvalitu, než jakou ve skutečnosti má. Často se jedná o náhražku: umělá hmota místo dřeva, napodobenina místo originálu. Kýč je spíše zdání než bytí, není autentický. Kýč je to, co je masově vyráběné a masami přijímané.\n\n\n\n\n"}
{"id": "55167", "url": "https://cs.wikipedia.org/wiki?curid=55167", "title": "Okres Horn", "text": "Okres Horn\n\nOkres Horn je rakouský okres ve spolkové zemi Dolní Rakousy. Má rozlohu 783,99 km² a žije zde 31 453 obyvatel (k 1. 1. 2016).\n\nOkres Horn leží v severní části spolkové země Dolní Rakousy, převážně v historické čtvrti Waldviertel. Na severu tento okres sousedí s Českou republikou (Jihomoravským krajem, okresem Znojmo). Na západě sousedí s okresem Waidhofen an der Thaya, na jihozápadě s okresem Zwettl, na jihu s okresem Krems-venkov a na východě s okresem Hollabrunn. Okresní město Horn je od zemského hlavního města Sankt Pölten vzdáleno asi 60 km.\n\nV okrese přechází rovina (kolem 300 m n. m.) postupně v pahorkatinu (nad 500 m n. m.) a to zejména ve směru od východu k západu. Řeky z území odvádí vodu buďto do Dyje nebo do Dunaje. Rozvodí těchto toků najdeme v pahorkatině, severně od Hornu.\n\nOkres Horn se člení na 20 obcí, včetně čtyř měst a deseti městysů. V závorkách je uveden počet obyvatel k 1. lednu 2010.\n\n\n\n"}
{"id": "55168", "url": "https://cs.wikipedia.org/wiki?curid=55168", "title": "Vlaštovka", "text": "Vlaštovka\n\nVlaštovka může být:\n\na též pro některé druhy břehulí rodu:\n\n\n\n"}
{"id": "55171", "url": "https://cs.wikipedia.org/wiki?curid=55171", "title": "Okres Korneuburg", "text": "Okres Korneuburg\n\nOkres Korneuburg je rakouským okresem ve spolkové zemi Dolní Rakousko.\n\nOkres se rozkládá na levém břehu Dunaje, severně od Vídně. Na severovýchodě sousedí s okresem Mistelbach, na severozápadě s okresem Hollabrunn, na jihozápadě s okresem Tulln, na jihu s okresem Vídeň-okolí a úzkým pásem území i s městem Vídeň. Vzdálenost okresního města Korneuburg od zemského hlavního města Sankt Pölten je přibližně 60 km.\n\nSe vzrůstající vzdáleností od Dunaje roste také nadmořská výška. Např. okresní město Korneuburg, které leží na Dunaji má nadmořskou výšku 168 m, obec Ernstbrunn vzdálená 20 km severně od Dunaje je ve výšce 293 m. Skoro celý okres odvodňují říčky a potoky do blízkého Dunaje, jenom nejsevernější část území je odvodňována do Moravy.\n\nOkres Korneuburg sestává z 19 obcí; z toho jsou 2 města a 13 městysů. V závorkách je uveden počet obyvatel k 1. dubnu 2009.\n\n\n\n\n"}
{"id": "55178", "url": "https://cs.wikipedia.org/wiki?curid=55178", "title": "Housle", "text": "Housle\n\nHousle jsou strunný smyčcový nástroj se čtyřmi strunami laděnými v čistých kvintách: g, d¹, a¹, e². Mají hlubokou tradici v evropské klasické hudbě, většina skladatelů jim věnovala důležitou část svého díla. Jsou nejmenší z rodiny houslových nástrojů, mezi které se řadí ještě viola a violoncello. Příbuzný smyčcový nástroj – kontrabas, však svou stavbou patří do violové rodiny (stejně jako např. renesanční a barokní nástroj viola da gamba).\n\nHlavní část houslí tvoří \"ozvučná skříň\", na kterou je připevněn \"krk\" zakončený \"šnekem\" a nesoucí \"hmatník\". \"Struny\" jsou ve spodní části houslí upevněny pomocí \"struníku\" zavěšeného poutkovou strunou přes velký pražec na žaludu, dále jsou vedeny přes \"kobylku\", nad hmatníkem a upevněny v \"količníku\", kde se napínají \"kolíčky\".\n\nOzvučnou skříň neboli ozvučnici tvoří dvě mírně klenuté desky, u krajů spojené s \"luby\". V \"horní desce\" jsou vyřezané dva otvory ve tvaru písmene f (tzv. \"efa\"), které umožňují lepší výstup zvuku z vnitřku houslí a ovlivňují tvar ohybu víka. Horní deska se vyrábí ze smrkového dřeva s hustými letokruhy, \"spodní deska\" a luby bývají javorové. Okraje desek jsou lemovány ozdobným vykládáním (tzv. výložkami), které kromě estetické funkce částečně chrání dřevěné desky před naštípnutím. U laciných modelů jsou výložky jen naznačené barvou.\n\nZe spodní strany víka, pod strunou G, je připevněna dřevěná lišta zvaná \"basový trámec\", která pomáhá roznášet nízké frekvence po celé desce a zároveň desku zpevňuje. \"Duše\" naopak přenáší vysoké frekvence ze svrchní desky na spodní. Je vložena mezi obě desky poblíž nožky kobylky pod strunou E. I nepatrná odchylka v jejím umístění má za následek výraznou změnu barvy a intenzity tónu houslí. Duše rovněž svým vzepřením zpevňuje konstrukci korpusu a podpírá klenbu vrchní desky.\n\nNa levé straně víka či řidčeji také uprostřed, přímo přes struník, bývá připevněn \"podbradek\" pro větší komfort při hraní. Většina houslistů ještě používá ramenní opěrku, tzv. \"pavouk\", což je opěrka, která se nasazuje na spodní část houslí tak, aby netlačily na klíční kost.\n\n\"Krk\" se vyrábí ze stejného dřeva jako spodní deska a luby, tedy nejčastěji z javoru. Na jeho svrchní části je naklížen \"hmatník\" z ebenového dřeva, u levnějších nástrojů se používají lacinější druhy tvrdého dřeva obarvené na černo, například opět javorové.\nNa konci krku se nachází \"količník\" zakončený \"šnekem\", jehož zpracování je znakem kvalitní výroby. Struny jsou v kolíčníku navinuty na čtyři \"kolíčky\" a jsou vedeny přes \"malý pražec\" (na začátku hmatníku) dále nad hmatník a přes kobylku do struníku.\n\n\"Kobylka\" se vyrábí z javorového dřeva a má několik důležitých funkcí:\n\nU kovových strun je obvyklá vzdálenost struny nad koncem hmatníku okolo 2,5 mm pro strunu e a rovnoměrně se zvětšuje až po cca 4 mm u struny g. U střevových strun jsou vzdálenosti nad hmatníkem poněkud vyšší.\n\nNa \"struník\" jsou připevněny konce strun a je vyráběn ze dřeva, kosti, kovu nebo plastu. Ze spodní části struníku vede poutková struna, která je připevněna k tzv. \"žaludu\". Tím je zabezpečeno, že se struník nedotýká horní desky houslí. Na struníku mohou být také namontované \"dolaďovače\", které slouží k jemnému dolaďování zejména u strun s kovovým jádrem. Existují i struníky s vestavěnými dolaďovači.\n\nHlavní součástí smyčce jsou žíně napnuté mezi \"špičkou\" smyčce a tzv. \"žabkou\". Žíně lze povolovat a napínat pomocí šroubu u žabky a je třeba je pravidelně mazat \"kalafunou\" pro lepší tření se strunou. Výběr kalafuny a její množství nanesené na smyčec se řídí podle stáří žíní, podle stylu hry a požadovaného efektu, měkčí kalafuny jsou zpravidla tmavší, světlejší kalafuny bývají tvrdší. U nejlevnějších typů smyčců se koňské žíně nahrazují syntetickými vlákny, která však mají horší užitné vlastnosti. Dřevěná hůlka smyčce bývá obyčejně vyrobená z fernambukového dřeva, lacinější dřevo na smyčce je brazilové a vyrábějí se též smyčce karbonové a plastové. Dražší smyčce bývají zpravidla vyrobeny technologií štípání dřeva přesně po letech, což zaručuje, že se nikdy nezačnou prohýbat směrem do strany. Na mistrovské smyčce se při výrobě a ozdobném vykládání žabky používají ušlechtilé a vzácné materiály, jako jsou perleť, stříbro, zlato, slonovina, želvovina atd.\n\nHouslové \"struny\" se dříve vyráběly z ovčích střev. Dnes tyto struny používají interpreti, kteří chtějí docílit autentického zvuku, jaký měly housle v dřívějších dobách. Později se začalo na struny ze střev přidávat kovové vinutí, což dovolovalo silnější záběry smyčcem a tím silnější zvuk.\n\nModerní struny se skládají z jádra tvořeného syntetickým nebo kovovým vláknem a z kovového vinutí (hliníkové, ocelové, stříbrné, chromové, titanové apod.) Dnešní nejkvalitnější struny mají podobný teplý zvuk jako střevové struny a zároveň se nerozlaďují ani při změnách vlhkosti a dlouhém hraní, což byla hlavní nevýhoda střevových strun.\n\n\"Lak\" chrání housle před mechanickým a chemickým poškozením a plní i estetickou funkci. Existuje mnoho receptur, hlavní součástí jsou přírodní pryskyřice naložené v oleji nebo ethanolu. Další přísady mohou být:\n\nLak však nemůže vylepšit akustické vlastnosti houslí. Zvuk nenalakovaných houslí se postupem doby zhoršuje (v souvislosti s degradací dřeva); lak pouze pomáhá uchovat zvukové vlastnosti po dlouhou dobu. Na levné tovární a školní housle se používají laky na bázi umělé pryskyřice (polyuretanové laky). Takové nalakování je mnohem odolnější než tradiční olejové nebo dokonce lihové laky, lak schne v porovnání s tradičními materiály rychle, ale tónová kvalita takto lakovaných houslí je horší.\n\nDélka těla standardních „čtyřčtvrťových“ (4/4) houslí je asi 36 až 38 cm, pro výuku dětí se používají i menší housle: tříčtvrťové (3/4), půlové (1/2), čtvrťové (1/4) atd. Toto označení je ale jen orientační, kupříkladu skutečná délka půlových houslí je přibližně 31 cm.\nPro výběr vhodné délky houslí platí jednoduché pravidlo: když má dítě housle pod bradou, musí dlaní levé ruky dosáhnout na konec šneku tak, aby si vidělo na špičky prstů.\n\nHousle se drží pod bradou a levou rukou se určují na hmatníku výšky tónů. Pravá ruka buď rozeznívá struny smyčcem, nebo brnkáním (tzv. \"pizzicato\"). Housle nemají pražce jako kytara, houslista tedy musí znát přesná místa, kam položit prst, aby zazněl určitý tón.\n\nPrsty se značí od 1 (ukazováček) do (4 malíček). Číslo 0 znamená, že se má ve skladbě hrát prázdná struna. Tabulka vlevo ukazuje, jakými prsty se hrají tóny v první poloze. Prvním prstem se hrají celé tóny a, e¹, h¹, f² (sekce ohraničená modrou značkou). Prvním prstem se hrají také všechny zmenšené a zvětšené tóny od těchto tónů: as, ais, es¹, eis¹, b¹, his¹, fis². Stejně je tomu i u dalších prstů; např. druhý prst: hrají se jím tóny h, f¹, c¹, g² a jejich zvětšené a zmenšené varianty. Hraní zvětšeného tónu čtvrtým prstem se označuje jako tzv. \"přesah, \"případně\" přehmat\".\n\n\"Poloha\" označuje vzdálenost levé ruky od začátku hmatníku; \"první poloha\" je základní (viz tabulka vlevo). \"Druhá poloha\" znamená, že houslista hraje všemi prsty o tón výše (má ruku dále od začátku hmatníku), tzn. hraje prvním prstem to, co by v první poloze hrál prstem druhým, druhým prstem hraje to, co by v první poloze hrál prstem třetím atd. Čím vyšší poloha, tím se hra stává obtížnější, protože se vzdálenosti mezi jednotlivými půltóny zkracují (podobně jako na kytaře), takže aby byl tón čistý, je zapotřebí stále větší přesnosti.\n\nV houslové hře se nejčastěji používají první, třetí a pátá poloha. Houslisté používají často různé polohy jednak pro usnadnění hry a také kvůli změně barvy tónu. Například tón h¹ zahraný na struně d má temnější „violový“ zvuk než tentýž tón zahraný na struně a. Hudební skladatelé těchto zvukových efektů často využívají; například označení \"sul G\" znamená, že se má daná pasáž zahrát na struně g.\n\n\"Dvojhmat\" znamená rozezvučení dvou strun najednou. Je daleko náročnější než hraní jednoho tónu, protože houslista se musí soustředit na přesné umístění dvou prstů (nebo jednoho prstu na dvou strunách). \"Trojhmaty\" a \"čtyřhmaty\" znamenají rozezvučení tří resp. čtyř strun těsně po sobě. Kobylka je nahoře zaoblená, takže struny neleží v jedné rovině a smyčec se může dotýkat jen dvou strun najednou a rozeznívat je. To znamená, že houslista musí držet při vícehmatech všechny prsty na místě, aby se struna mohla správně chvět i poté, co se jí přestane dotýkat smyčcem. Všechny tyto dvoj- a vícehmaty se mohou hrát i s prázdnými strunami.\n\n\"Vibrato\" je obvyklou houslovou technikou, která se vyžaduje při hraní naprosté většiny skladeb. Když houslista hraje určitý tón, vibrata docílí tím, že jemně pohybuje prstem tam a zpět, což má za následek drobné změny ve výšce tónu. Vibrato dodá hře větší emotivnost a barvě tónu větší „sytost“. Dnes se jemné vibrato používá i při přednesu barokních skladeb, ačkoliv se v té době používalo pouze výjimečně.\n\nHraní \"flažoletů\" je jedna z náročnějších houslových technik.\n\nHousle vydávají silnější zvuk, když se smyčcem hraje s větším přítlakem na struny nebo rychlejšími tahy. Pro barvu tónu a hlasitost je také důležitá vzdálenost smyčce od kobylky: při hraní blízko kobylky se zdůrazňují vyšší harmonické tóny a zvuk je ostřejší; naopak čím dál se hraje smyčcem od kobylky, tím je výsledný zvuk jemnější. Existuje několik smyčcových technik, přičemž následující seznam není vyčerpávající:\n\n\n\"Pizzicato\" znamená, že se struny rozezvučí brnkáním prstu pravé ruky. V některých skladbách se také objevuje pizzicato levou rukou.\n\nPřidáním malého kovového, gumového nebo dřevěného dusítka na kobylku způsobí, že se potlačí některé vyšší frekvence a housle mají tišší a hlavně jemnější tón. Spíše než v sólové hře se tohoto efektu využívá v orchestrálních skladbách, označení \"con sord.\" – z italského označení pro tlumítko: sordino. Existují také masivnější „hotelová“ dusítka, která slouží k co největšímu zeslabení zvuku houslí při cvičení, právě abychom svou hrou příliš nerušili ostatní hotelové hosty.\n\nHousle se dají ladit ve dvou stupních: kolíčky nebo i dolaďovači na struníku, které umožňují pohodlné a přesné ladění. Dříve se housle ladily jen pomocí kolíčků, většina houslistů dnes používá dolaďovač alespoň na struně e, která je nejvíce napnutá a tím se i nejhůře ladí.\n\nStruna \"a\" se ladí nejdříve (komorní a¹ v rozmezí 440 až 442 Hz), ostatní struny se ladí podle sluchu v čistých kvintách. V některých případech se mohou některé struny o tón podladit nebo přeladit (tato technika se nazývá \"scordatura\" a využívají jí některé skladby klasické i folkové hudby).\n\nJako všechny hudební nástroje, housle vyžadují pečlivé zacházení. Na rozdíl od většiny hudebních nástrojů se může na housle hrát i několik staletí, aniž by se zhoršila jejich tónová kvalita.\n\nNejdůležitější je pravidelné stírání zbytků kalafuny z laku mezi hmatníkem a kobylkou, protože po delší době kalafuna reaguje s lakem a snižuje jeho kvalitu. Kalafunu je dobré také často odstraňovat ze strun, což zlepší zvukové charakteristiky houslí. Líh je velmi dobré rozpouštědlo kalafuny, ale nesmí přijít do kontaktu s lakem.\n\nPři ladění nebo výměně strun se postupem času může vychýlit nebo posunout kobylka, zpravidla dochází k jejímu postupnému vychylování ke hmatníku (směrem dopředu), následně se kobylka začne prohýbat a tím se velmi zkracuje její životnost a zhoršuje zvuk houslí. Doporučuje se pravidelně kontrolovat, zda zadní rovina kobylky svírá pravý úhel s vrchní deskou houslí (vlivem opracování kobylky do zužujícího se tvaru to při pohledu z boku potom vypadá, že je kobylka mírně zakloněná). Kobylka se má opírat o vrchní desku houslí přesně v místech mezi zářezy na vnitřních stranách otvorů ve tvaru písmene „F“. Na zamýšlená místa dotyku strun s kobylkou ještě před natažením strun naneseme vrstvu grafitu (stačí použít obyčejnou měkkou tužku). Struny potom déle vydrží (lépe kloužou a nedochází tak k většímu mechanickému opotřebování) a rovnání kobylky je snazší.\n\nPokud se často uvolňují kolíčky, pomáhá jejich namazání bílou křídou nebo lépe speciální tyčinkou k mazání kolíčků. Při častém hraní se doporučuje měnit struny každé tři měsíce. Staré a opotřebované struny (nemusí to na nich být přímo viditelné) mají velmi negativní vliv na kvalitu zvuku. Mimoto dochází k rozladění strun. Toho si povšimneme když struny vyměníme – po výměně se totiž položíme-li prst na místo na které jsme byli zvyklí ho pokládat ozve nepatrně jiný (zpravidla nižší) tón. Praskne-li nám při hře žíně, musíme ji odstřihnout – vždy tak, aby konce stále zůstaly upevněny ve smyčci. Nikdy je nevytrháváme, jinak by došlo k nadměrnému uvolňování žíní, což je důvod pro návštěvu houslaře a nový potah smyčce. U žíní dochází k mechanickému opotřebení – povrch žíní se zahladí, což je též důvod pro nový potah. Žíně se opotřebí v závislosti na intenzitě hraní během i třeba jen dvou měsíců. Nutnost výměny poznáme tak, že položíme smyčec před nakalafunováním na struny houslí, jež držíme pod bradou mírně skloněny (ruka na hmatníku v 1. poloze je asi o 15 cm níže než při hře). Pokud nám smyčec sám sklouzává dolů po strunách, je nutné ho nechat potáhnout. Smyčec po skončení hry povolujeme, aby neochabovala pružnost dřevěné hůlky (\"prutu\").\n\nHouslím neprospívají prudké výkyvy teplot a vlhkosti (hrozí prasknutí desek), z tohoto důvodu se přechovávají v termoizolačních pouzdrech s měřiči vlhkosti, v případě nutnosti se použijí zvlhčovače.\n\nPředchůdcem houslí je středověká \"rubeba\" (\"rebec, rebeka\"), nástupce arabského rabábu, \"fidéla\" a jí příbuzná \"lira da braccio\". První housle začaly pravděpodobně vznikat v Polsku, pak na počátku 16. století pronikly do Itálie. Žádné se z té doby nedochovaly, ale jejich tvar můžeme vysledovat z tehdejších kreseb. První moderní housle postavil podle všeho Andrea Amati na objednávku od rodu Medicejských – byl požádán o stavbu nástroje, který by byl vhodný pro pouliční hudebníky. Původně měly housle pravděpodobně napodobovat lidský hlas. Moderní housle rychle získaly oblibu mezi všemi společenskými vrstvami a rozšířily se pro celé Evropě.\nNejstarší dochované housle vyrobil taktéž Andrea Amati, v Cremoně roku 1564. Snad nejznámější housle \"„Le Messie“\" (známé také jako \"„Salabue“\") vyrobil v roce 1716 Antonio Stradivari. Nikdy se na ně nehrálo a dnes jsou vystaveny v \"Ashmolean Museum\" v Oxfordu.\nNejznámější houslaři žili v 16. až 18. století:\n\nTvar houslí se od té doby prakticky nezměnil, udály se pouze malé změny v konstrukci (například se o něco prodloužil krk a hmatník, což umožňuje hraní vyšších tónů). Housle vyrobené význačnými houslaři v tomto období jsou stále v podstatě nepřekonané v kráse tónu a dodnes se vedou spory o tom, čím je to vlastně způsobeno. Kvalita dřeva hraje důležitou roli. Může jít také o haló efekt. Postupem času se rozvinula sériová výroba houslí (nejprve manufakturní a posléze tovární), která jejich výrobu pronikavě zrychlila a zlevnila, na druhou stranu se takovéto housle zdaleka nemohou měřit s mistrovskými nástroji a slouží víceméně pouze pro školní účely. Manufakturní a tovární nástroje vznikaly zhruba od 20. století také na českém území, nyní je významným producentem nástrojů tohoto typu například Čína.\n\nHousle jsou úzce spjaty s vývojem evropské klasické hudby, většina hudebních skladatelů jim věnovala podstatnou část svého díla, někteří z nich byli aktivními houslisty (Bach, Haydn nebo Mozart).\n\nNejslavnější skladby pro sólové housle (bez doprovodu) vznikaly v období baroka (např. Bachovy Sonáty a partity). V hojné míře se v těchto skladbách využívají dvojhmaty. Houslová sólová hra prodělala renesanci ve 20. století díky skladatelům jako např. Bartók, Stravinskij nebo Hindemith.\n\nPrvní houslové koncerty (tj. sólové housle s doprovodem orchestru) se vyvinuly z formy concerto grosso, kde koncertní mistr (sedící napravo u prvního pultu prvních houslí) často hrál vlastní hlas. První skutečné houslové koncerty složil Vivaldi a Bach. Z období klasicismu jsou významnými autory W. A. Mozart a Ludwig van Beethoven, který pokládá základy romantického houslového koncertu – přibližuje ho pojetím k symfonii. O tom svědčí i jeho délka – cca 40 minut. Nejslavnější a nejhranější houslové koncerty z období romantismu zkomponovali Bruch, Mendelssohn, Brahms, Sibelius, Čajkovskij atd. Snad nejslavnějším houslistou a zároveň skladatelem byl Niccolò Paganini, který věnoval houslím převážnou část své tvorby. Z houslistů/tek 20. století můžeme jmenovat Fritze Kreislera, Jaschu Heifetze, Yehudiho Menuhina, Davida Fjodoroviče Oistracha, Leonida Kogana, Henryka Szerynga, Itzhaka Perlmana, Idu Haendlovou, Pinchase Zuckermanna, Hilary Hahnovou, Maxima Vengerova a další.\n\nHousle jsou základem každého symfonického i komorního orchestru, běžné jsou i smyčcové orchestry. Už od doby baroka existují v orchestru dva samostatné houslové hlasy: \"první housle\" (nejčastěji 16 hráčů) a \"druhé housle\" (14 hráčů).\n\nHousle tvoří také nedílnou součást smyčcových kvartetů a kvintetů, časté jsou také skladby pro housle, klavír a další smyčcové nástroje (tzv. klavírní trio popř. klavírní kvartet).\nNejčastější kombinací smyčcových nástrojů je ale smyčcový kvartet, který sestává z dvou houslí, violy a violoncella. Pro toto obsazení existuje literatura již od doby klasicismu.\n\nHousle jsou důležité pro mnoho hudebních stylů jako folková hudba, cimbálová muzika, pop, tango, romská hudba či klezmer, v menší míře i rock a jazz; v současnosti dokonce i pro extrémnější styly jako např. black metal. Ve většině moderních stylů se však používají elektrické housle.\n\n\n"}
{"id": "55179", "url": "https://cs.wikipedia.org/wiki?curid=55179", "title": "Umberto Nobile", "text": "Umberto Nobile\n\nUmberto Nobile (21. ledna 1885, Lauro (provincie Avellino) – 30. července 1978, Řím) byl italský generál, vzduchoplavec, konstruktér a objevitel.\n\nPoprvé zaznamenal velký úspěch v roce 1926, kdy spolu s Roaldem Amundsenem a L. Ellsworthem přeletěl severní pól na vzducholodi Norge, o jejíž konstrukci jej Amundsen požádal. Výprava byla částečně sponzorovaná fašistickou vládou Benita Mussoliniho, který v ní nadšeně spatřoval možnost pro proslavení Itálie a jejího vývoje v moderní vědě. Nobile za své zásluhy po ukončení expedice získal čestné členství ve fašistické straně.\n\nMussolini chtěl jeho úspěch využít pro další propagandu, a proto podpořil jeho další polární výpravu roku 1928 na vzducholodi Italia, tentokrát nesoucí italskou vlajku. Šestnáctičlenná posádka byla téměř výhradně italská. Jedním ze dvou cizinců byl český radiolog František Běhounek. Vzducholoď při návratu z pólu ztroskotala severně od Špicberk. Při mezinárodně organizované záchranné výpravě o měsíc později zemřel polárník Amundsen. Sám Nobile byl kontroverzně zachráněn jako první švédským letcem Einerem Lundborgem, který dostal příkaz, že Nobileho musí zachránit jako prvního. Moderní studie dokazují (a potvrzuje to i Běhounek), že Nobile chtěl jako kapitán výpravy opustit místo ztroskotání jako poslední. Lundborg sám havaroval při pokusu o záchranu dalších členů posádky Italie.\n\nKvůli svému neúspěchu byl propuštěn z armády. Některé moderní studie naznačují, že při výpravě nechyboval, jak se po havárii tvrdilo, ale že ztroskotání pouze posloužilo jeho politickým nepřátelům, protože stále prosazoval další vývoj vzduchoplavby, zatímco vedení fašistické strany bylo spíše nakloněné výzkumu v oblasti letectví. Na druhou stranu Nobilův postup (let v malé výšce namísto vystoupání nad mlhu) později zdrženlivě kritizoval i jeden z nejzkušenějších vzduchoplavců Hugo Eckener.\n\nV letech 1932 až 1936 působil s Mussoliniho svolením jako poradce pro konstrukci vzducholodí v sovětské Moskvě. Pod jeho vedením tam bylo postaveno několik poloztužených vzducholodí. Po pobytu v USA, kde od roku 1939 vyučoval aeronautiku na Lewisově univerzitě (Lewis University) ve městě Romeoville ve státě Illinois, se v roce 1942 vrátil do Itálie. V roce 1945 byl v Itálii rehabilitován a působil tam pak jako profesor aeronautiky.\n\nUmberto Nobile napsal mnoho knih - například „\"L'Italia al Polo Nord\"“ (Itálie na severním pólu, 1929, česky 1930 jako Katastrofa vzducholodi \"Italia\" na Severní točně) a „\"Posso dire la verità\"“ (Mohu říci pravdu, 1945). Mezi jeho díly je též autobiografie Červený stan (česky 1972) a populárně-historická práce Křídla nad pólem a Příběh leteckého dobytí Arktidy (česky 1979).\n\n\n"}
{"id": "55181", "url": "https://cs.wikipedia.org/wiki?curid=55181", "title": "Okres Kremže-venkov", "text": "Okres Kremže-venkov\n\nOkres Kremže-venkov \"(německy Bezirk Krems-Land)\" je rakouským okresem ve Waldviertelu, spolkové zemi Dolní Rakousko. Centrem okresu je město Kremže (\"Krems an der Donau\"), které však k území okresu nepatří, protože má postavení statutárního města.\n\nPřibližnou osou okresu je řeka Dunaj. Okres obklopuje ze západní, severní a jižní strany statutární město Kremže, ve kterém sídlí jeho úřady. Je to plně vnitrozemský okres, nesousedí s žádnou jinou spolkovou zemí, ani s jiným státem. Na severu sousedí s okresem Horn, na západě s okresem Zwettl, na jihozápadě s okresem Melk, na jihu s okresem Sankt Pölten-venkov, na východě s okresem Tulln a na severovýchodě s okresem Hollabrunn. Vzdálenost ze sídla okresu – města Kremže do zemského hlavního města Sankt Pölten je asi 30 km.\n\nSkutečné nížiny se v tomto okrese již nevyskytují, nadmořskou výšku pod 200 m má v okrese pouze bezprostřední okolí Dunaje. Přibližně v rovnováze je zastoupení rovin (200–500 m) a různých pahorkatin a vrchovin (nad 500 m) jako např. Dunkelsteiner Wald nad Dunajem. Celé území bez výjimky odvodňuje Dunaj, do něhož na území okresu ústí přítoky jako např. řeka Kremže.\n\nMěsto leží v údolí Dunaje, na soutoku řeky Kremže a Dunaje, v tzv. Waldviertelu (\"Lesní čtvrti\").\n\nPrvní zmínka o Kremži (jako \"Urbs Cremisia\") je z roku 995. Osídlení na území města je však daleko starší. Roku 2005 byl v Kremži nalezen dětský hrob, starý 27 000 let.\n\nPřibližně od roku 1000 se na území města usídlili kupci, na jejichž ochranu zde byl zřízen hrad. Ve středověku byla Kremže důležitým obchodním centrem, především obchodu se solí.\n\nV roce 1645 v období třicetiletých válek město dobyla švédská vojska vojevůdce generála a polního maršála Lennarta Torstensona (1603–1651) při tažení na Vídeň.\n\nNa dnešním území města se nacházel největší hnědouhelný důl Rakousko-Uherska. Roku 1872 byla Kremže napojena na rakouskou železniční síť. Za Třetí říše byla Kremže připojením okolních obcí výrazně zvětšena a formálně se stala metropolí Dolnodunajské župy, v jejímž rámci se z ní stal městský okres. Po druhé světové válce se proto stala statutárním městem.\n\nOkres Kremže-venkov sestává ze 30 obcí z toho 4 města a 20 městysů. V závorkách je uveden počet obyvatel k 1. dubnu 2009.\n\n\n\n"}
{"id": "55201", "url": "https://cs.wikipedia.org/wiki?curid=55201", "title": "Okres Lilienfeld", "text": "Okres Lilienfeld\n\nOkres Lilienfeld je rakouským okresem ve spolkové zemi Dolní Rakousko.\n\nOkres obklopuje ze severu a západu Okres Sankt Pölten-venkov, na jihozápadě sousedí s okresem Scheibbs. Na jihu je hranice se Štýrskem a na západě sousedí s okresy Neunkirchen, Vídeňské Nové Město-venkov a Baden. Okresní město Lilienfeld je od zemského hlavního města Sankt Pölten vzdáleno asi 20 km.\n\nJe hornatý a značně členitý. Hory se zvedají od severu k jihu, řeky tam vytvořily četná a hluboká údolí, ve kterých najdeme obce a města okresu. V těchto údolích se nadmořská výška pohybuje kolem 400 m, ale postupně se zvyšuje až na 976 m (nadmořská výška nejvýše položené obce - Annaberg). Hory v okolí dosahují výšky nad 1500 m. Území odvodňuje více horských bystřin a potoků do Dunaje\n\n\n"}
{"id": "55210", "url": "https://cs.wikipedia.org/wiki?curid=55210", "title": "Messina", "text": "Messina\n\nMessina je třetí největší sicilské město a hlavní město provincie Messina.\n\nTrajekty ze Sicílie na pevninu a opačným směrem mají centrum v Messině, město je také průmyslovým a lázeňským centrem a sídlem univerzity. V roce 1955 se zde konala Messinská konference.\n\nPřístav řeckého původu (734 př. n. l.) téměř zničila zemětřesení a nálety v průběhu druhé světové války. Řekové při jeho založení mu původně dali jméno \"Zanklé\". Druhá vlna Řeků v 5. století př. n. l. jek přejmenovala na Messáná. V roce 264 př. n. l. se města zmocnili Římané.\n\nTragický osud Messina zažila 29. prosince 1908, kdy město poničilo ničivé zemětřesení, nejsilnější v dějinách Evropy.\n\nMessina je vstupní branou na Sicílii, sídlí zde univerzita a arcibiskupství. Poblíž náměstí Piazza Dante se nachází Cimitero Monumentale s panteonem zdobeným jónskými sloupy a s pěkným výhledem na město a Messinskou úžinu.\nV zajímavém Regionálním muzeu (Museo Regionale) je k vidění řada vzácných obrazů, například \"Madona s děťátkem\" (A. da Messina, 1479), \"Lazorovo zmrtvýchvstání\" (Caravaggio) nebo sochy Montorsoliho sochy \"Neptun a Scylla\".\nDominantu Messiny tvoří katedrála z poloviny 12. století na Piazza Duomo, obnovená po zemětřesení v roce 1908 za použití původních částí Apsidu zdobí původní mozaika 14. století, u kostela stojí 60 m vysoká zvonice s orlojem. Naproti zaujme půvabná fontána Di Orione z poloviny 16. století a poblíž přístavu uvidíte kostel Santissima Annunziata dei Catalani se třemi portály. Před kostelem stojí socha španělského Dona Juana ď Austria, jenž v bitvě u Lepanta v roce 1571 porazil Turky.\nUlici Via Garibaldi zdobí majestátní Montorsoliho Neptunova fontána z 16. století, severněji za jezery Pantani se tyčí maják \"Il Faro\" a k návštěvě láká vyhledávaná pláž Lido Mortelle.\nJeden z nejkrásnějších výhledů na město se nachází u barokního kostela Cristo Re.\n\nO svátku \"Korzo gigantů\" uctívají lidé obří figury válečníka Griffona a patronky města Maty (12.-15. srpna).\n\n\"Počet obyvatel\"\n\n\n"}
{"id": "55225", "url": "https://cs.wikipedia.org/wiki?curid=55225", "title": "Jan Šinágl", "text": "Jan Šinágl\n\nJan Šinágl (* 9. prosince 1952 Beroun, Československo) je antikomunistický aktivista a publicista, kritický k polistopadovému českému režimu.\n\nVystřídal několik povolání jako například strojní zámečník, montér, kreslič a informatik. Začátkem 80. let emigroval, po krátkém pobytu v USA, do Švýcarska, kde žil v Kriensi, předměstí Lucernu, do svého návratu koncem 90. let. Dnes žije v Žebráku, v domku svých předků. Ve švýcarském exilu pracoval pro různé spolky a krajanská hnutí (Sokol Luzern, TC Kriens, Svaz spolků Čechů a Slováků žijících ve Švýcarsku). Dopisoval také do tamějšího krajanského tisku.\n\nPodle svých slov se vrátil do ČR s úmyslem pomáhat obnovovat demokracii a občanskou společnost, respektive lidská práva. Je autorem četných petic a podání řadě českých institucí, Evropskému soudu pro lidská práva, Radě Evropy, Evropskému parlamentu, Evropskému soudu.\n\nJe také spoluautorem Petice na pomoc Národnímu divadlu ze dne 10. října 2003 žádající, aby byla restaurační budova, vydaná řádu Voršilek a prodaná firmě Themos, vrácena ND, a předsedou Petičního výboru na podporu konání veřejného soudu s Vladimírem Hučínem ze dne 17. března 2004, jež iniciovalo několik aktivistů ještě před jeho příchodem.\n\nŠinágl provozuje vlastní webové stránky a rozesílal hromadné e-maily řadě médií a politiků; kromě vlastních komentářů a materiálů ke kauzám, kterým se věnuje, přebírá různé texty z médií nebo od spřátelených publicistů.\n\nZnačnou pozornost vyvolal v roce 2005, když byl jako jeden z protestujících na prvomájovém mítingu KSČM na pražské Letné násilně zadržen policií. Výrok Grebeníčka („Je tady nějaký primitiv, odveďte ho!“), tehdy předsedy KSČM, pronesený jako žádost o zákrok policie ČR proti Šináglovi, se stal předmětem soudního sporu. O rok později, na prvního máje 2006, byli komunisté z Letné vytlačeni, když se antikomunistům podařilo předběhnout komunisty při rezervování prostor na Letné; komunisté přeložili svůj prvomájový míting ke Křižíkově fontáně.\n\nPo volbách do Poslanecké sněmovny v červnu 2006 a následném projevu Jiřího Paroubka, ve kterém napadl jejich výsledek, byl Šinágl spolu s Jiřím Jehličkou jedním z hlavních organizátorů a demonstrací na Václavském náměstí za Paroubkovo odstoupení z politiky úplně. Šináglovi kritici v tom spatřují snahu o vlastní „zviditelnění“: zatímco velká část veřejnosti kritizovala Paroubka a zejména jeho projev, pronesený ve vypjaté povolební atmosféře, ostatní Šináglovy názory a aktivity mají rozličnou podporu. Mimoto stávající vláda po ustavující schůzi sněmovny stejně demisi podat musí; protestující odpovídají, že požadují Paroubkův odchod z vysoké politiky vůbec, navíc vláda demisi může podat i dřív.\n\n29. června odpoledne byl Šinágl přítomen na návštěvnické galerii Poslanecké sněmovny, když jedna žena hlasitými výkřiky narušila vystoupení Václava Exnera (KSČM). Exner po jejím vyvedení prohlásil „Já to zkusím potřetí, tentokrát - doufám - již bez vykřikování pana Šinágla a jeho společníků, kteří se snaží rozšířit své pole působnosti z komunistických akcí z Václavského náměstí do dalších sfér“ a Právo následující den napsalo „ženu (…) doprovázel protikomunistický aktivista Jan Šinágl (…) její průvodce Šinágl se však na galerii ještě vrátil a shodil při konci jednání mezi poslance několik protikomunistických letáků“, Šinágl však na svých stránkách popřel, že by s ní měl něco společného. 7. července, když zasedání sněmovny končilo, rozhodil z galerie letáky s textem „KSČSSD. To už tady bylo“.\n\nJan Šinágl projevil na svém webu sympatie k silovému řešení, když napsal: „Věřím, že noví Mašínové přicházejí a že se nám s nimi společně podaří najít recept na odstranění tohoto komunistického moru.“\n\nJan Šinágl je mimo jiné spolu s Tomášem Pecinou a Wolfgangem Habermannem členem přípravného výboru českého občanského sdružení „Sudetoněmecké krajanské sdružení v Čechách, na Moravě a ve Slezsku“, kterému MV ČR odmítlo registraci v ČR a které nemá s německým a rakouským Sudetoněmeckým krajanským sdružením nic společného.\n\nV roce 2011 na srazu KSČM vystoupil Šinágl s vlajkou. Nejprve ukázal znak komunistů, ten pak otočil a ukázal vlajku nacistického Německa. Jednalo se o přirovnání komunismu k nacismu. Komunisté ale tvrdí, že se jednalo o propagaci nacismu.\nVojtěch Filip dále prohlásil, že to vůbec neměl Šinágl v úmyslu (prý ho najala vláda).\n\nPři neonacistické demonstraci 28. října 2005 podporující odsouzeného popírače holocaustu Ernsta Zündela se Jan Šinágl ze skupiny oponentů přesunul k neonacistům a s jejich megafonem požadoval svobodu projevu a demokratický prostor i jejich názorům. Nato byl oponenty vypískán.\n\nV dubnu 2011 na něj podal bývalý poslanec Bohuslav Hubálek trestní oznámení, později podala trestní oznámení na Jana Šinágla také Helena Vondráčková se svým manželem Martinem Michalem. Vinili ho z trestného činu dle § 405 Popírání, zpochybňování, schvalování a ospravedlňování genocidia. Hubálka k tomu motivoval Šináglův článek , v němž bylo o Reinhardu Heydrichovi uvedeno, že „\"Počet obětí jeho vlády je jen zlomkem obětí poválečné genocidy a se způsobem, jak v 50. letech vládli komunisté, se nedá vůbec srovnat.\"“, ironicky uvedl že „\"Protektorát byl zkrátka takovým malým rájem na zemi\"“ a poznamenáno, zda Heydrich by neměl být vyznamenán podobně jako Klement Gotwald. Vondráčkovou motivoval článek , ve kterém byl uveden počet Lidických obětí jako 172. Policie se začala trestními oznámeními zabývat až v r. 2012.\n\nV říjnu 2011 přednesl Jan Šinágl projev na výroční schůzi krajně radikální sudetoněmecké organizace Witikobund založené bývalými nacisty a příslušníky SS. Nejméně od jara 2012 publikuje na svých webových stránkách české překlady i německé originály textů z časopisu Witikobrief vydávaného touto organizací.\n\nDne 17. listopadu 2011 Jan Šinágl přednesl projev na demonstraci pořádané Dělnickou stranou sociální spravedlnosti. Zde sklidil potlesk.\n\nV prosinci 2012 jako jeden ze dvou českých webů zveřejnil tiskovou zprávu vydavatele guidemedia etc, s.r.o. o vydání knihy Hitlerových projevů. S vydavatelem Hitlerových projevů však na sebe navzájem odkazují již dříve.\n\nNa konci roku 2006 se objevily dotazy k údajnému členství otce Jana Šinágla v StB. Reakce Jana Šinágla z ledna 2007:\n\n"}
{"id": "55230", "url": "https://cs.wikipedia.org/wiki?curid=55230", "title": "Okres Urfahr-okolí", "text": "Okres Urfahr-okolí\n\nOkres Urfahr-okolí (německy \"Urfahr-Umgebung\") svojí rozlohou jeden z velkých politických okresů rakouské spolkové země Horní Rakousko, se rozkládá severně od zemského hlavního města Lince a sahá až k hranicím České republiky. Náleží k Mlýnské čtvrti.\nSídlem okresního hejtmanství je Linec-Urfahr, což je městská čtvrť Lince, rozkládající se na severním břehu Dunaje. Okres Urfahr-okolí je tedy mezi rakouskými okresy určitou anomálií, protože není pojmenovaný podle okresního nebo statutárního města. Okres se dále člení na 27 obcí (z toho 2 města a 12 městysů).\n\n\n\n"}
{"id": "55258", "url": "https://cs.wikipedia.org/wiki?curid=55258", "title": "Terst", "text": "Terst\n\nTerst (, a , a , , ) je přístavní město u Jaderského moře v Itálii, přímo na hranici se Slovinskem. Je hlavním městem autonomní oblasti Friuli-Venezia Giulia. Žije zde obyvatel.\n\nTerst býval nejdůležitějším přístavem Rakouské monarchie, což mu vtisklo středoevropský a zároveň mnohonárodnostní ráz; vedle převládajících Italů zde žily komunity většiny národů a náboženství monarchie.\n\nMísto bylo osídleno již v neolitu, v 1. tisíciletí př. n. l. zde žili Venetové a Ilyrové. Římská kolonizace proběhla ve dvou fázích, roku 167 př.n.l. Římané dobyli území při polním tažení z Akvileje, v 1. století př. n. l. zbudovali na návrší rozlehlé sídlo městského typu s názvem \"Tergeste\", které zaznamenali již roku 104 př. n. l. řecký geograf Artemidóros z Efezu a Strabón v době Augustově. Za císaře Traiána město mělo 12 tisíc obyvatel. Tehdy na severním předměstí \"Barcola\"na viale Miramare 48, (tj. mezi dnešním kostelem sv. Bartoloměje a hřbitovem) stála římská \"Villa maritima\".\n\nPo pádu Římské říše roku 476 se o město a jeho okolí podělila východořímské říše Byzantská, Langobardi a Ostrogóti. Byzantinci na základech římského chrámu vybudovali křesťanskou baziliku San Giulio. Po bojích s barbary Terst roku 774 získali Frankové pod vedením Karla Velikého, který území ovládl jako součást nové říšské marky Furlánské. Její církevní správu získal za císaře Lothara III. terstský biskup. Roku 1203 nadvládu vybojovala Benátská republika. Válečné konflikty mezi nároky Benátčanů a akvilejských patriarchů si vyžádaly vybudování městských hradeb. Od 6. století v Terstu sídlilo biskupství; nejznámějším biskupem byl v 15. století humanista Aeneas Silvius Piccolomini, pozdější papež Pius II.\n\nV roce 1382 se Terst s přilehlým vnitrozemím stal součástí Habsburské monarchie pod vládou arcivévody Leopolda III. Do jeho pravomocí až do roku 1436 zasahovali čeští Lucemburkové, prostřednictvím patriarchů akvilejských. V rámci Habsburské monarchie si Terst zachoval autonomii až do 18. století. Rozvoj města se urychlil poté, co císař Karel VI. v roce 1719 prohlásil Terst svobodným přístavem, a jeho význam vzrostl tím, že se roku 1730 stal centrem správy Přímoří. V roce 1775 se Terst stal součástí dědičných zemí a krátce nato byl spojen s oblastí Goricí a Gradišky, zvanou \"Litorale\".\n\nV důsledku napoleonských válek Habsburská monarchie přišla o celé Přímoří (získalo je napoleonské italské království) a v roce 1809 se Terst stal součástí Ilyrských provincií, které byly přímo spravovány Francií. Po Napoleonově porážce v roce 1813 Rakousko tuto oblast vlastnilo znovu a tři roky poté ji přeměnilo na Ilyrské království. Po roce 1825 byl Terst s bezprostředním okolím odloučen od místní správy a podřízen přímo koruně. Roku 1849 bylo Ilyrské království zrušeno a v Terstu sídlil místodržící pro celou korunní zemi Přímoří. Ta se skládala se z markrabství Istrie (včetně ostrovů Kvarnerského zálivu), okněžněného hrabství Gorice a Gradiška a od nich odděleného Terstu. Po obnově ústavního života v monarchii v roce 1861 se Terst stal opět samostatnou korunní zemí Rakouského císařství a (v souvislosti s rakousko-uherským vyrovnáním součástí západní poloviny říše, Předlitavska). Získal samosprávu, působil zde i Terstský zemský sněm, v jehož čele stál zemský hejtman. Státní správa ovšem byla nadále organizována pro celé území Rakouského přímoří. Společným místodržícím byl v letech 1861-1863 Maxmilián Habsburský.\n\nZ hlediska hospodářského byl Terst největším a nejvýznamnějším přístavem Rakouské monarchie. Zatímco koncem 19. století byl jedním z největších měst monarchie, dnes má méně obyvatel než před 100 lety. Spory o hranice s Královstvím Srbů, Chorvatů a Slovinců a příslušnost Terstu k Italskému království vyřešila roku 1920 Rapallská smlouva. \n\nVe druhé světové válce Terst okupovala Třetí Říše. Po válce jej nárokovala Jugoslávie, na rozdíl od Istrie však zůstal italský, protože se v rámci Svobodného území Terst nacházel v zóně A, která po zániku tohoto státního útvaru v roce 1954 připadla Itálii.\n\nMezi léty 1900 až 1936 byl Terst jedním z literárních center Evropy. Svá díla tu psali James Joyce, Italo Svevo, Umberto Saba, Rainer Maria Rilke, pobývali tu Franz Kafka, Max Brod a další. Pochází odtud také několik spisovatelů slovinského jazyka, například Boris Pahor. Město má hned tři literární muzea: joyceovské, svevovské, třetí je věnováno Petrarcovi a papeži Aeneu Silviovi Piccolominimu.\n\nTerst byl městem mnoha jazyků, kultur a náboženství – vedle Italů zde žila početná komunita Němců, Slovinců, Srbů, dalmatinských Chorvatů a Židů. Slovinská menšina existuje dodnes, nově přicházejí imigranti např. z Albánie nebo ze severní Afriky.\n\nOd 18. století sídlila ve městě významná námořní a kartografická škola, od 19. století především obchodní školy. Univerzita se zaměřením na ekonomii, matematiku a fyziku byla založena teprve roku 1924, nemá fakulty, jen oddělení, mnohé obory dosud pokrývají pobočky v Gorizii, Pordenone a univerzita v Udine.\n\nStaré město\n\nMuzea \n\nDivadla \n\nOkolí\n\nTerst sice přišel o část svého někdejšího významu, je však jedním z nejbohatších italských měst a vévodí žebříčkům kvality života. Svůj význam si drží loděnice, zejména výroba lodních motorů. Své laboratoře tu mají také telekomunikační firmy (Alcatel). Sídlí zde několik kávových koncernů, z nichž nejznámější je Illy.\n\nV 19. století se s obchodem rozmohlo také bankovnictví a pojišťovnictví (Lloyd Adriatico, Assicurazioni Generali). Město je domovem lodní společnosti Italia Marittima (dříve Lloyd Triestino), jedné z nejstarších dosud fungujících na světě.\n\nMěsto je dálničním přivaděčem napojeno na dálnici A4 (Turín–slovinská hranice), další silniční tahy vedou do Lublaně a do chorvatské Rijeky.\n\nMěstskou dopravu zajišťují především autobusy, okrajově též Opicinská tramvaj a lodi. Jízdenka je časová na 60 minut s libovolnými přestupy; v roce 2019 jízdné činilo 1,30 Euro.\n\n\"Počet obyvatel\"\n\n\n\n\n"}
{"id": "55267", "url": "https://cs.wikipedia.org/wiki?curid=55267", "title": "Upekkhá", "text": "Upekkhá\n\nUpekkhá (pálí) nebo upekšá (sanskrt, v písmu dévanágarí उपेक्षा, transliterovaně \"upekṣā\") je buddhistický termín pro vyrovnanou, nestrannou mysl. Tato vyrovnanost je zakotvena ve vhledu do zákonitostí karmy, do pomíjivosti a neuspokojivosti všech jevů a do nepřítomnosti „já“ (anattá). \n\n\"Upekkhá\" je vyrovnaný stav mysli charakterizovaný nepřítomností výrazného ulpívání – nepřítomností přitažlivosti (žádostivosti) ani odporu („dósa“). Stav „nestranné mysli“ vůbec neznamená, že by se člověk v něm nezajímal o dění okolo sebe, nebo že by byl pasivní. Někdy se \"upekkhá\" překládá jako „lhostejnost“. Opět však v žádném případě nejde o lhostejnost k vnějšímu dění, ale o lhostejnost k vlastním příjemným i nepříjemným pocitům, k zisku i ztrátě, ke kráse i ošklivosti, ke štěstí i k bolesti. Občas se používá přirovnání k „oku bouře“. Je to také nestranný přístup ke všem bytostem, dobrým i zlým, milovaným i nemilovaným.\n\n\"Upekkhá\" je jednou z théravádových páramit (dokonalostí) a uvádí se také jako jeden ze „Čtyř vznešených příbytků“ (\"brahmavihára\"), kde ostatní jsou \"mettá\" (milující laskavost), \"karuná\" (soucit ke všem bytostem bez rozdílu a úsilí být užitečný sám sobě i ostatním) a \"muditá\" (chápavá nesobecká radost).\n\nStejným výrazem se také označují neutrální (ani příjemné ani nepříjemné) tělesné i mentální pocity.\n"}
{"id": "55269", "url": "https://cs.wikipedia.org/wiki?curid=55269", "title": "Tramvaj Načerno", "text": "Tramvaj Načerno\n\nTramvaj Načerno je internetový literárně - společenský magazín. Vycházel od 20. prosince 1998 jako nástupce literárního občasníku Listí. Koncem roku 2004 se vydavatelem stalo občanské sdružení Tramvaje Načerno, které založili tehdejší členové redakce, aby na základě licence získané od původního zakladatele projektu mohli pokračovat a rozšiřovat svoji činnost.\n\nČasopis nejdřív vycházel jako čtrnáctideník, od roku 2000 jako týdeník a od roku 2002 téměř jako deník s pravidelnými rubrikami: v pondělí a ve čtvrtek vycházela Poezie, v úterý AD blok („poznámky\na komentáře k událostem ze světa marketingové komunikace i pohled pod pokličku médií“), ve středu vycházela Próza a v neděli Nedělníček („lehce žertovná, nebo i zcela vážná tečka týdne“). Kromě toho vycházely i některé nepravidelné rubriky, například recenzní Křižovatky, lifestylová rubrika Život EXPRES, sváteční slovo Cesty k nám nebo dětská rubrika Vagónek.\n\nSvého času byly texty Tramvaje Načerno součástí českého národního jazykového korpusu. Od podzimu 2002 do jara 2003 pořádala redakce autorské večery, na které redakční tým v březnu 2005 krátce navázal. Tramvaj poskytla část svého prostoru také pro webovou podobu prvotiny spisovatelky Marcely Šedivé určené dětským čtenářům.\n\nV roce 2003 vycházela také slovenská edice Električka Načierno. Tramvaj Načerno měla přidělené vlastní číslo ISSN. Časopis zanikl v lednu 2007.\n\n\nV časopise publikovala i celá řada známých jmen, například:\n\n"}
{"id": "55271", "url": "https://cs.wikipedia.org/wiki?curid=55271", "title": "Padova", "text": "Padova\n\nPadova (také Padua, v benátštině \"Pàdoa\", ) je severoitalské město v oblasti Benátsko, na řece Bacchiglione, propojené kanály s řekou Brenta. Je hlavním městem provincie Padova. Žije zde 212 500 obyvatel, v celé aglomeraci pak 440 000.\n\nVe městě sídlí slavná Padovská univerzita, jedna z nejstarších na světě. Dochovalo se zde velké množství uměleckých a kulturních památek, které však stěží přilákají tolik turistů jako 30 km vzdálené Benátky. Padova je důležitým ekonomickým centrem oblasti a jedním z nejdůležitějších logistických a dopravních uzlů celé Itálie.\n\nPadova je také poutní místo, „město svatého Antonína“, slavného portugalského františkána, který zde zemřel roku 1231 a následujícího roku byl svatořečen.\n\nPadova – antické \"Patavium\" – patří mezi nejstarší severoitalská města, podle legendy byla založena Aeneovými Trójany. Patavia se ve starověku stala bohatým hospodářsky rozvinutým městem, centrem obchodu a zpracování vlny. Roku 59. př.n.l.\nse tu narodil slavný římský historik Titus Livius. Na přelomu 3. a 4. století byli její obyvatelé již křesťany. První období rozkvětu města skončilo roku 452, byla Patavia zničena Huny. Počátkem 7. století zničili město Langobardi a v 9. století Maďaři.\n\nZ těchto ran se Padova dlouho vzpamatovávala, ale ve 12. století došlo k jejímu novému rozkvětu. Roku 1164 se jako první severoitalské město vymanila ze závislosti na císařské moci Štaufů, získala vlastní samosprávu a stala se svobodným městem. Politicky stála většinou na straně guelfů. V roce 1237 se však k moci dostala císařská strana v čele s Ezzelinem III. da Romano a pro Padovu nastalo nepříznivé období.\n\nVe 13. a 14. století došlo opět ke kulturnímu a duchovnímu rozkvětu. V roce 1222 byla založena padovská univerzita, druhá nejstarší v Itálii, v letech 1230–1231 zde působil minoritský kazatel Antonín z Padovy, nad jehož hrobem byla ve druhé polovině 13. století vystavěna bazilika Il Santo. Kolem roku 1300 se v Padově sešli slavný básník Dante Alighieri, který zde možná studoval na univerzitě, a neméně slavný malíř Giotto di Bondone, kterého pověřil zdejší vážený občan Enrico Scrovegni výzdobou rodinné kaple.\n\nV renesanci byla Padova jedním z hlavních center humanismu a vědy – působil zde např. Galileo Galilei a na zdejší univerzitě studoval práva mj. první pražský arcibiskup Arnošt z Pardubic, český světec Jan Nepomucký, později např. Mikuláš Kusánský. Rozmachu kulturního věhlasu pomohlo nastolení vlády rodiny da Carrara, ke kterému došlo s benátskou pomocí roku 1337. Noví vládcové se ukázali jako štědří mecenáši umění a v Padově vznikl jeden z nejstarších orlojů vůbec. V letech 1405–1797 ovládaly Padovu přímo Benátky, poté připadla Rakousku a roku 1867 se stala součástí sjednocené Itálie. Za 2. světové války (1944) byla Padova těžce poškozena bombardováním.\n\nJako mnoho italských měst je i Padova bohatá na stavební a umělecké památky. Patrně nejznámější je poutní bazilika svatého Antonína (místními zvaná \"Il Santo\"), jeden z největších chrámů v Itálii, jehož stavba začala 1238, sedm let po světcově smrti. Cihlová stavba se sedmi kupolemi a dvěma štíhlými věžemi prozrazuje benátský a byzantský vliv a nese architektonické prvky románské i gotické. Přilehlý františkánský klášter má čtyři rajské dvory, tři z nich sloužily poutníkům a jsou i dnes volně přístupné\nNa náměstí před bazilikou stojí bronzová jezdecká socha od Donatella, kterou Padova roku 1447 věnovalo Erasmu di Narni, kondotiérovi a veliteli místní domobrany, přezdívanému Gattamelata („mazaná kočka“).\n\nV centru města, původně obehnaném částečně dochovanými hradbami, mezi dvěma náměstími \"Piazza dei Frutti\" (Ovocný trh) a \"Piazza dell'Erbe\" (Zeleninový trh), stojí středověký soudní palác, Palazzo della Ragione nebo \"Il Salone\", z obou stran obestavěný renesančními galeriemi. Zasedací síň v horním patře je 81,5 m dlouhá, 27 m široká a 24 m vysoká, stěny jsou pokryty freskami z 15. století.\n\nVýchodně na \"Palazzo della Ragione\" navazuje \"Palazzo Comunale\" (směs architektury románské, gotické, barokní se středověkou 47 metrů vysokou věží \"Torre degli Anziani\"), původně sídlo městské rady, dnes radnice. Dále východně, přes ulici, se nachází budovy padovské univerzity (známý je přednáškový sál pro studenty medicíny \"Teatro anatomico\").\n\nZápadně od \"Palazzo della Ragione\" leží \"Piazza dei Signori,\" které tvoří především měšťanské domy ze 16. století. Na západní straně náměstí stojí \"Palazzo del Capitanio\" s věží s orlojem z počátku 15. století, zhruba současného s pražským.\n\nNa dalším náměstí v blízkosti je barokní dóm s nedokončenou fasádou a před ním malé baptisterium, jehož vnitřní stěny včetně kupole jsou celé pokryty freskami z poloviny 14. století. Mezi četnými dalšími paláci vyniká historické sídlo university v paláci Bo.\n\n\"Cappella degli Scrovegni\" (zvaná též \"dell'Arena\") je velmi cennou památkou. Byla postavena roku 1303 jako součást později (1808) zaniklého paláce. Její výzdobou byl pověřen Giotto, který zde v letech 1304—1306 namaloval soubor 38 výjevů ze života Krista a Panny Marie, doprovázený obrazem \"Posledního soudu\" a alegoriemi \"Ctností\" a \"Neřestí\". Sochu \"Marie mezi anděly\" na hlavním oltáři vytvořil Giovanni Pisano.\n\nMezi další zajímavosti patří náměstí Prato della Valle s eliptickým vodním kanálem a sochami 84 slavných Padovanů a studentů zdejší univerzity. Vzniklo koncem 18. století a náleží k největším na světě (s 88 620 m² je o něco větší než Karlovo náměstí v Praze).\n\nV jihovýchodním rohu náměstí stojí opatství sv. Justýny s kostelem z let 1514—1587. V kostele je hrob evangelisty Lukáše (část ostatků je uložena v Praze na Hoře Athos) a apoštola Matěje. Mučednickou smrt světice svaté Justýny připomíná Veronesův obraz na hlavním oltáři.\n\nV Padově se nachází snad nejstarší botanická zahrada na světě, která sloužila lékařské fakultě místní univerzity a v témže místě funguje od roku 1545. Od roku 1997 je součástí Světového dědictví.\n\nV rámci univerzity se v Padově nachází historická astronomická observatoř La Specola.\n\nV Padově se také odehrává Shakespearova komedie \"Zkrocení zlé ženy\".\n\nPo staletí byla Padova spíše kulturním a vzdělanostním centrem. V 21. století je zde zastoupena především strojírenská a potravinářská výroba, významná je zdejší produkce umělých vláken.\n\nPadova je křižovatkou dálnic A4 a A13 a především jedním z největších železničních uzlů Itálie. Vedou odtud 4 dvoukolejné elektrifikované železniční tratě: ve směru na (1) Benátky (Mestre), (2) Bolognu, (3) Vicenzu, Veronu a Milán a (4) Castelfranco Veneto.\n\nV minulosti (1937–70) zde byla v provozu trolejbusová doprava. Nyní městskou hromadnou dopravu zajišťuje kromě autobusů také hybridní systém Translohr s vozy na pneumatikách a s jedinou napájecí a vodicí kolejí, prozatím na jedné lince spojující nádraží, centrum a jih města.\n\n\"Počet obyvatel\"\n\n\n\n\n"}
{"id": "55287", "url": "https://cs.wikipedia.org/wiki?curid=55287", "title": "Gabriel (archanděl)", "text": "Gabriel (archanděl)\n\nGabriel (hebrejsky: גַּבְרִיאֵל, \"Gavri'el\", „Bůh je mocný“, „Boží síla“) je jméno archanděla v judaismu, křesťanství a islámu.\n\nJudaismus chápe Gabriela, podobně jako Michaela, jako přímluvce a strážného anděla izraelského národa, zároveň však jako anděla smrti. Poprvé se tato postava objevuje v starozákonní knize Daniel, kdy vysvětluje vidění o beranu a kozlu, a zvěstuje trvání a konec babylonského zajetí.\n\nGabriel je jmenován, společně s Michaelem, Urielem, Rafaelem, Raguelem, Remielem a Sarakaelem v apokryfní 1. knize Henochově, jako jeden z archandělů. Rabínský judaismus přisuzuje Gabrielovi jako atributy oheň, zlato, stříbro a měsíc. Podle židovského podání měl být právě Gabriel společně s Michaelem poslán, aby zničili Sodomu.\n\nKřesťanství přejímá do značné míry židovský pohled na archanděla Gabriela, zvláště pod vlivem knihy Daniel a 1. knihy Henochovy. Gabriel však sehrává zásadní úlohu při zvěstování Panně Marii a vtělení Božího Syna, Ježíše Krista. Právě on je zvěstovatelem božího poselství Marii a otci Jana Křtitele Zachariášovi (a proto je nazýván Zvěstovatel).\n\nJako atributy přisuzuje navíc křesťanská ikonografie Gabrielovi lilii. Evangelíci Gabriela za archanděla neuznávají; jediným archandělem je pro ně Michael .\n\nV Římskokatolické církvi se jeho památka slaví 29. září (v rámci svátku Archandělů Michaela, Gabriela a Rafaela), resp. (podle starších kalendářů užívaných při tradiční liturgii) 24. března.\n\nV Bibli (protokanonických knihách) se jméno Gabriel vyskytuje 4krát, a to nikdy ve spojitosti se slovem archanděl. Evangelista Lukáš uvádí v 1. kapitole verši 26. slovní spojení \"anděl Gabriel\".\nSpojení archanděl Gabriel se vyskytuje pouze v apokryfní literatuře a pseudoepigrafech (či knihách deuterokanonických dle pojetí Katolické církve).\n\nGabriel ( arabsky Džibril) je v islámu nazýván též jako duch svatosti ( \"rúh al-qudus\" též duch svatý). Gabriel je považován v islámu za téhož anděla zmíněného v Bibli. Džibril je poslem (andělem) zjevení, který uděluje inspiraci proroku Mohamedovi při sepsání Koránu.\n\n"}
{"id": "55289", "url": "https://cs.wikipedia.org/wiki?curid=55289", "title": "Buková u Příbramě", "text": "Buková u Příbramě\n\nBuková u Příbramě je vesnická obec v okrese Příbram, ležící asi 8 km na severozápad od Příbrami v nadmořské výšce 487 metrů s obyvateli.\n\nNázev Buková pochází z obecného označení jedné ze dvou tvrzí, které v okolí stávaly, postavené pravděpodobně z bukového dřeva. Příslušnost obou tvrzí se váže k Pičínu, který stejně jako Drásov, Bytíz, Třebsko a Drahlín patří k nejstarším místům staroslovanského osídlení Příbramska. První zmínky o Bukové pocházejí již z roku 1336, kdy byla sídlem vladyků z Bukové.\n\nČást prvních zápisů do pamětní knihy obce Buková u Příbramě – 12 prvních listů – bylo vytrženo předchozím kronikářem v roce 1939 z obav z kontrol za nacistické okupace. Původní záznamy se tak nedochovaly..\n\nBuková byla i sídlem Adama Muchy z Bukové, který byl roku 1571 jmenován hejtmanem Nového Města pražského. Později patřila pánům z Lažan a Colloredo Mansfeldům.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Buková \"(423 obyvatel)\" byly v roce 1932 evidovány tyto živnosti a obchody: nákladní autodoprava, 2 hostince, 2 kováři, krejčí, pekař, 2 rolníci, 3 obchody se smíšeným zbožím, trafika, obchod se zemskými plodinami.\n\n\nDopravní síť\n\nVeřejná doprava 2012\nObcí vede turistická trasa Komárov - Jince - Buková u Příbramě - Rosovice.\n\n \n"}
{"id": "55290", "url": "https://cs.wikipedia.org/wiki?curid=55290", "title": "Čáslavice", "text": "Čáslavice\n\nObec Čáslavice se nachází v okrese Třebíč v Kraji Vysočina, zhruba 11 km jihozápadně od Třebíče. Žije zde obyvatel. Obec leží na Jevišovické pahorkatině, protéká jí Šebkovický potok a je součástí Mikroregionu Podhůří Mařenky.\n\nObec leží na jižní straně Českomoravské vysočiny v Jevišovické pahorkatině a ze severu uzavírá Jaroměřickou kotlinu. Nadmořská výška sídla se pohybuje od 430 m (u školy) po 500 m (u kostela). Výměrou 1019 ha představují Čáslavice pátou nejrozlehlejší ze zhruba 130 obcí třebíčského okresu.\n\nPrůměrný roční úhrn srážek v Čáslavicích činí 550 mm, průměrná roční teplota 7,9 °C, přičemž průměrná teplota nejteplejšího měsíce v roce července činí 16,3 °C a nejchladnějšího měsíce v roce ledna činí −3,8 °C. Dnů se sněhovou pokrývkou je průměrně 57 v roce.\n\nObec patří do povodí řeky Moravy a do úmoří Černého moře. Obcí protéká Šebkovický potok, který se vlévá do řeky Rokytná, ta pak přes další toky ústí do Černého moře.\n\nNa území obce se nachází lesy o výměře 64 ha obecních a 60 ha soukromých. Nejvyšší horou je Maková hora (682 m n. m.) nacházející se v lese směrem k Cidlině. Dominantou okolí a zároveň nejvyšší horou okresu je však Mařenka (711 m n. m.), vzdálená od obce necelých 6 km. K obci patří dva rybníky, Sádecký a Nový rybník (Hanusův). V plánu je výstavba dalšího obecního rybníka v lokalitě zvané Kolmoz, kde už rybník dříve býval.\n\nU obce se nachází Hanzalův kopeček s křížem z roku 1882, ten dala postavit Marie Moudrá z Čáslavic, kopec je známou vyhlídkou, která byla upravena a obezděna mrákotínským lomovým kamenem.\n\nNázev obce je odvozen od osobního jména Čáslav, kterému v době založení osada náležela. Čáslav – lidé Čáslavovi = Čáslavici – z toho Čáslavice. Zmínky o Čáslavicích sahají až do poloviny 13. století, kdy už zde stála fara a kostel, lze proto předpokládat, že samotné založení obce se datuje už do století dvanáctého.\n\nV dalších desetiletích až stoletích patřily Čáslavice různým pánům, mezi nejvýznamnější patřil Jan z Valdštejna nebo Vilém z Pernštejna. Další významná zmínka pochází až z doby třicetileté války, kdy zároveň proběhlo i první sčítání obyvatelstva. Před započetím války čítala obec na 300 občanů, ale důsledkem moru a jiných nemocí se počet snížil až na 230. Další událostí bylo povýšení obce na městys v roce 1864 a následné udělení tržního práva, ale trhy nebyly příliš populární, a tak brzy zanikly.\n\nV roce 1920 byla založena knihovna, která s mírnými přestávkami funguje dodnes. V souvislosti s knihovnou stojí za zmínku i dar z roku 1935, o který se zasloužil patrně nejznámější čáslavický rodák Bedřich Fučík, tou dobou ředitel nakladatelství Melantrich, které věnovalo 1600 Kčs obecní knihovně a dalších 600 Kčs knihovně školní.\n\nNa začátku druhé světové války bylo v obci zřízeno středisko branné výchovy, jehož rekruti, ač výborně připraveni, do bojů z důvodu Mnichovské dohody nakonec nezasáhli. Jedním z nejsmutnějších dnů v historii obce patrně navždy zůstane 8. květen 1945. V tento den, kdy už německá armáda oficiálně kapitulovala, se nad obzorem objevilo několik letadel, která začala obec bombardovat. Následkem toho byli zabiti čtyři lidé, místo smrti jednoho z nich je vyznačeno pamětní deskou na rohu hřbitovní zdi.\n\nVolby v roce 1946 vyhrála Československá strana lidová, jejíž členové obsadili většinu křesel v MNV, odkud však byli po únorových událostech roku 1948 do jednoho vyloučeni.\n\nDalší významnou událostí je stavba víceúčelové budovy, se kterou se započalo v roce 1973 a trvala téměř pět let. V budově dodnes sídlí obecní úřad, pošta, kuchyň s jídelnou, mateřská škola, kanceláře Zemědělského obchodního družstva, praktický lékař a několik soukromých institucí. Budova byla v roce 2007 rozšířena o další patro, kde se nachází základní škola.\n\nObec Čáslavice v roce 2013 obdržela ocenění v soutěži Vesnice Vysočiny, konkrétně získala ocenění zelená stuha, tj. ocenění za péči o zeleň a životní prostředí. V roce 2019 byly připraveny nové stavební parcely.\n\n\n\nSpojení s okresním městem Třebíčí zajišťují autobusy, které jezdí několikrát denně v obou směrech. Spojení existuje i do Moravských Budějovic.\n\nŽeleznici obec nemá, nejbližší stanice se nachází v Kojeticích, vzdálených zhruba 5 km. Obec je také napojena na síť cyklostezek, v obci se kříží trasy cyklostezek 5103 a 5216.\n\nV obci se každoročně koná několik kulturních akcí, mezi nejvýznamnější patří výstup na horu Mařenku 30. prosince, kde se koná setkání obcí z Mikroregionu Podhůří Mařenky. Dále masopust – průvod masek poslední únorovou sobotu a pouť na svatého Martina, patrona místního kostela, 11. listopadu. Pro děti jsou každoročně pořádány akce na Den dětí a podzimní drakiáda.\n\n\nPočátky kopané v Čáslavicích sahají až do roku 1921, jako jeden ze zakladatelů je uváděn místní rodák Bedřich Fučík. Do mistrovské soutěže bylo mužstvo přihlášeno v roce 1941, kdy zároveň vznikl Sportovní klub Čáslavice. V roce 1956 se začíná budovat nové hřiště, protože dosavadní už nevyhovuje požadavkům. V roce 1983–85 byly pro potřeby místního sportovního klubu postaveny tribuny a sociální zařízení, které prakticky v nezměněné podobě slouží dodnes.\n\nV posledních letech prošlo hřiště a jeho okolí poměrně velkými změnami. V roce 1998 proběhlo zatravnění hlavního hřiště a vybudování hřiště náhradního v těsné blízkosti. Poslední velkou úpravou bylo postavení přístřešku v sousedství fotbalové hospody. To proběhlo v roce 2006, současně s historickým postupem A mužstva do 1.A třídy.\n\nV katastru Čáslavic (lokalita U Hájenky) se pravidelně vyskytuje velmi vzácný všivec bahenní (\"Pedicularis palustris\"). Díky tomu byla tato lokalita vyhlášena přírodní rezervací.\n\n\n"}
{"id": "55291", "url": "https://cs.wikipedia.org/wiki?curid=55291", "title": "Valašské Meziříčí", "text": "Valašské Meziříčí\n\nValašské Meziříčí ( \"Wallachisch Meseritsch\") je město v okrese Vsetín ve Zlínském kraji, 15 km severně od Vsetína na soutoku Rožnovské a Vsetínské Bečvy. Žije zde obyvatel.\n\nSvou polohou představuje vstupní bránu Moravskoslezských Beskyd a významný dopravní uzel. Někdy se Valašskému Meziříčí také říká \"Valašské Atény\" nebo jen zkráceně Valmez. Historické jádro města bylo v roce 1992 prohlášeno městskou památkovou zónou.\n\nPoprvé se Meziříčí připomíná v roce 1297, městem je nazýváno od roku 1377. Původně se nazývalo jen Meziříčí, přívlastek Valašské dostalo teprve v 18. století, ojediněle se objevuje roku 1718, do té doby bylo nazýváno Meziříčí nad Bečvou nebo Meziříčí pod Rožnovem. Vzniklo na levém břehu Rožnovské Bečvy. Na pravém břehu byla založena obec Krásno, roku 1491 povýšená na městečko. Přestože Meziříčí a Krásno měly po několik staletí společnou vrchnost, k jejich spojení v nynější Valašské Meziříčí došlo až v roce 1924; Valašské Meziříčí se tak stalo největším městem na Valašsku. V obou obcích kvetl obchod a řemesla, ale ničily je války, morové epidemie a požáry.\n\nVýznamným šlechtickým rodem zde byli Žerotínové, kteří nad Bečvou vybudovali renesanční zámek, jenž je v současné době jednou z nejrozsáhlejších kulturních památek v okrese. V druhé polovině 16. století bylo obehnáno kamennými hradbami. Za třicetileté války bylo několikrát poničeno útoky obou stran tak, že některé domy na předměstí, ale i uvnitř hradeb, již nebyly nikdy obnoveny. Hradby byly rozbořeny v polovině 19. století. Náměstí i s přilehlými ulicemi je však pouze torzem někdejšího původně středověkého města. Toto území je ohraničeno dnes již neexistujícími městskými hradbami a od 10. září 1992 je vyhlášeno městskou památkovou zónou (MPZ). Budova radnice pochází z roku 1677, od roku 1850 v ní bylo sídlo okresního úřadu a soudu.\n\nOd roku 1850 bylo Meziříčí sídlem okresního hejtmanství. Zatímco ve 2. polovině 19. století však vznikaly v Krásně n. B. průmyslové podniky, sklárny, továrny na hospodářské stroje, výrobu kůží, textilu, keramiky, klobouků atd., byly v Meziříčí zřizovány střední a průmyslové školy; k nejstarším patřil Spolek katolických tovaryšů 1855. V roce 1863 přišel do Meziříčí advokát dr. Alois Mikyška. Jeho veřejná a politická práce ovlivňovala čtyřicet let veškeré dění města a celého Valašska. V roce 1871 bylo založeno gymnázium, o tři roky později byla zřízena odborná škola pro zpracování dřeva. Jistou zvláštností v meziříčském školství bylo dívčí gymnázium. Jako sídlo prvních českých středních škol na severovýchodní Moravě, muzeí a řady spolků bylo nazýváno \"Valašskými Athénami\". Od konce 19. století navštěvoval město za svých letních pobytů v Podlesí „Na Žabárně“ Tomáš Garrigue Masaryk se svou rodinou, který se stal později poslancem za Valašsko ve Vídeňské říšské radě. Jeho hojně navštívená přednáška z 30. března 1907 zde v tomto roce vyšla i knižně (\"O klerikarismu a socialismu\"). V roce 1908 zde Rudolf Schlattauer založil první gobelínovou školu na českém území. Dnes se jmenuje Moravská gobelínová manufaktura. Velký význam hospodářský, kulturní a společenský měly pro život města a celého Valašska také tiskárny.\n\nPo roce 1945 se město stalo jedním z center chemického a sklářského průmyslu. V roce 1960 byl zrušen okres Valašské Meziříčí a Valašské Meziříčí tak přestalo užívat status okresního města, kterým se mohlo pyšnit 110 let.\n\nZačal se stavět za vlády Jana z Pernštejna v roce 1538, dostavěli ho Žerotínové. Ve 2. polovině 19. století byl využíván jako ženská trestnice. Během válek se proměnil na vojenský lazaret. K severnímu křídlu přiléhá velmi hodnotný kamenný portál se znakem hrabat Žerotínů. Rozsáhlá rekonstrukce zahájená na sklonku minulého století učinila ze zámku Žerotínů centrum kulturního života města. V jeho prostorách se nachází divadelní sál. Suterén je vyhrazen pro kulturní a hudební M-klub.\n\nZámek vznikl na místě původní barokní správní budovy rožnovsko-krásenského panství, která byla do poloviny 18. století dřevěná. Přízemní zděné stavení, které starší dřevěnou budovu nahradilo, pak bylo v roce 1854, za majitele Eugena Kinského, přestavěno na panské sídlo v empírovém slohu. Zámek byl zvýšen o jedno patro a opatřen mansardovou střechou s břidlicovou krytinou. K zámku přiléhá rozsáhlý park s hodnotnými druhy dřevin, založený na přelomu 18. a 19. století.\n\nZámek Kinských byl v majetku rodů Žerotínů a Kinských. Po roce 1945 se zámek stal majetkem státu a v letech 1948–1950 se do jeho uvolněných místností přestěhovalo valašskomeziříčské muzeum, které zde sídlí dosud. V současnosti nese název Muzeum regionu Valašsko ve Vsetíně, muzeum Valašské Meziříčí. V letech 1974–1988 prošel zámek generální opravou.\n\nOd roku 1988 byl zpřístupněn veřejnosti. Návštěvníci si zde mohou prohlédnout čtyři stálé muzejní expozice: Valašské Meziříčí v zrcadle dějin, Sklo a gobelíny, Nástropní obrazy ze zámku Lešná u Valašského Meziříčí a Kavárničku Antonína Duřpeka. V muzeu se také pořádají historické, výtvarné, etnografické či přírodovědné výstavy.\n\nTento římskokatolický farní kostel byl postaven v druhé polovině 17. století, na místě dřívějšího kostelíka z 13. století. K původní stavbě v gotickém stylu však byla v roce 1581 přistavěna dodnes stojící renesanční věž. Po roce 1680 přibyla nová barokní kaple a v polovině 18. století byla barokně upravena hlavní loď.\nHvězdárna se nachází na jižním okraji města, na kopci zvaném Stínadla. Pro veřejnost byla otevřena v roce 1955. Od roku 2001 je součástí Hvězdárny Valašské Meziříčí zrekonstruovaný historický objekt Ballnerovy hvězdárny z roku 1929, v němž byla zřízena malá výstavní síň. Hvězdárna je přístupná pro veřejnost každý pracovní den ve večerních hodinách.\n\nZa příznivého počasí je možno pozorovat například Měsíc, planety, hvězdy, dvojhvězdy, mlhoviny, hvězdokupy apod. Hvězdárna pořádá během roku pravidelné přednášky pro veřejnost, víkendové semináře, organizuje astronomické kroužky, letní tábor pro mládež, doplňkovou výuku pro školy a další akce.\n\nHvězdárna se rovněž věnuje odborné pozorovatelské činnosti, a to především v oblasti pozorování Slunce, proměnných hvězd a měření okamžiků zákrytů hvězd tělesy Sluneční soustavy. V areálu hvězdárny se od roku 1957 nachází meteorologická stanice Českého hydrometeorologického ústavu.\n\nJe částečně roubená stavba, pochází z konce 16. století. Původně to byl renesanční hřbitovní kostel. Nyní je zde soustředěna stálá expozice kamenných a dřevěných plastik architektonického, náhrobního a oltářního charakteru. K nejzajímavějším exponátům lapidária patří nástěnný náhrobník Magdaleny Žernovské ze Žernoví a epitaf jejího otce Jana, obojí z konce 16. století. Kostel bývá příležitostně využíván také jako koncertní a výstavní síň.\n\nNěkdejší krásenská radnice je historickou památkou postavenou v roce 1580. V roce 1766 byla přestavěna v barokním stylu. Budova sloužila svému původnímu účelu až do roku 1924, kdy bylo Krásno nad Bečvou sloučeno s Valašským Meziříčím. Radnice přežila jako jedna z mála krásenských historických budov období socialismu, kdy bylo nešetrnou, ale důležitou výstavbou silnice zničeno celé náměstí a přilehlé budovy. Na místě někdejších historických architektonických skvostů, které přežily bezpočet válek, požárů, povodní a jiných katastrof, byly pro tisíce obyvatel města, vystavěny bytové panelové domy.\n\nDnes slouží budova bývalé radnice jako městská knihovna.\n\n\nK Valašskému Meziříčí okrajově přiléhá Chráněná krajinná oblast Beskydy. Památných stromů či jejich skupin se v hranicích města nalézá pět:\n\n\nSoučástí města dříve také byly dnes samostatné obce Krhová (od 50. let 20. století) a Poličná (od roku 1976). Dne 26. ledna 2012 rozhodlo zastupitelstvo města Valašské Meziříčí o konání místních referend o osamostatnění těchto dvou tehdejších místních částí, které vyhlásilo je na 21. dubna 2012. Návrhy obou přípravných výborů došly městskému úřadu 14. prosince 2011, k návrhu na oddělení Poličné bylo po kontrole bylo uznáno 762 podpisů oprávněných osob ze 795, které jej podpořily, k návrhu na oddělení Krhové bylo uznáno za oprávněné 647 podpisů ze 728. Výsledkem pak bylo, že s odtržením Krhové souhlasilo 992 (61,5 %) a se vznikem samostatné obce Poličná 798 (56,16 %) občanů. Osamostatnění ještě schválil krajský úřad (dle § 22 a 24 zákona č. 128/2000 Sb., o obcích) a v praxi k němu došlo k začátku roku 2013.\n\nV roce 1924 došlo ke spojení Valašského Meziříčí a Krásna nad Bečvou a vzniklo město s bezmála 8 tisíci obyvateli, které bylo toho času nejlidnatější na Valašsku. Počet obyvatel postupně rostl, a to jak v důsledku přirozeného přírůstku, migrace, tak také připojením místních částí. Vše vyvrcholilo v roce 1990, kdy se celkový počet obyvatel přehoupl přes 28 tisíc. Pak kvůli populačnímu trendu, který se objevil v Česku začátkem 90. let, nastala stagnace, která trvala přibližně 5 let. V roce 1996 klesl počet obyvatel těsně pod hranici 28 tisíc a ve Valašském Meziříčí začalo stejně jako ve většině tuzemských měst obyvatel ubývat. Tento pokles pokračuje až na některé výjimky do současnosti, avšak proti úbytku v podobně velkých městech (Vsetín, Nový Jičín), je velice mírný.\n\nK začátku roku 2013 se od Valašského Meziříčí odtrhly místní části Krhová a Poličná, jejichž obyvatelé o tom v předcházejícím roce rozhodli v referendech.\n\nPočet obyvatel je brán v rozsahu dnešního města, i když některá území nebyla vždy jeho součástí.\n\nSe vznikem čtrnácti krajů vznikly i obce s pověřeným obecním úřadem. V případě Valašského Meziříčí jsou správní obvody pověřeného obecního úřadu a obce s rozšířenou působností totožné. Obce pověřeného obecního úřadu Valašské Meziříčí uvádí následující tabulka.\n\nNázev města „Valašské Atény“ má své kořeny především v minulosti, kdy Valašské Meziříčí bylo centrem školství a kultury na Valašsku.\n\nV roce 1871 bylo ve městě založeno třetí české gymnázium na Moravě a v roce 1874 Odborná škola pro zpracování dřeva. Roku 1884 vzniklo městské muzeum, dnešní Muzeum regionu Valašsko. Školství se dále rozrostlo v roce 1907 o Dívčí akademii, první reformní gymnázium v Rakousku-Uhersku, následujícího roku založil malíř Rudolf Schlattauer ve městě první gobelínovou školu v českých zemích a roku 1911 byla otevřena specializovaná škola - Ústav hluchoněmých. Kulturně–společenskou akcí, která svým významem přesáhla hranice Valašska, byla roku 1935 Výstava práce a kultury.\n\nNejstarším kulturním spolkem působícím ve městě je „Mužský pěvecký sbor Beseda“. Vznikl jako mnohé jiné pěvecké sbory v českých zemích ze čtenářského spolku v roce 1862. Během 145 let činnosti sboru stanula v jeho čele řada významných mužů. Mezi osobnosti Besedy a kulturního života města patřili např. hudební skladatel, žák Leoše Janáčka, Jan Nepomuk Pošek a také František Hanus, otec známého herce.\n\nMěsto, které představuje jednu ze vstupních bran Valašska, patří také mezi centra valašského folklóru. Působí zde jeden z nejstarších moravských folklorních souborů – „Valašský soubor písní a tanců Bača“, založený v květnu roku 1945 v Poličné – bývalé místní části Valašského Meziříčí – jako „Valašský krúžek Bača“. U jeho zrodu stál významný národopisný pracovník Miloš Kašlík. Následovníkem tohoto souboru dospělých se v roce 1999 stal „Dětský folklorní soubor Ovečky“, jehož cílem je přiblížit odkaz našich předků i nejmladší generaci.\n\nOba soubory jsou spolupořadateli „Mezinárodního folklorního festivalu Babí léto“, který je ve městě pořádán vždy v sudých letech. Jeho účastníky jsou folklorní uskupení dětí, dospělých i seniorů z ČR i evropských zemí.\n\nV lichých letech je ve folklorním kalendáři města „Mezinárodní festival cimbálu“ pořádaný Sdružením cimbalistů ČR a městem Valašské Meziříčí. Je to jediný festival v ČR věnovaný speciálně tomuto nástroji.\n\nZ valašského folklóru čerpá „Dechová hudba města Valašské Meziříčí“, která vznikla v roce 1957 jako podniková hudba tehdejšího n.p. Tesla Valašské Meziříčí.\n\nV šedesátých letech minulého století založili mladí lidé, většinou středoškolští studenti, Divadlo poezie, divadlo malých forem MINIMAX a krajský festival poezie. Ten se později rozrostl na festival moravský a dnes už je to festival mezinárodní.\nPoprvé divadlo pod novým názvem „Schod“ účinkovalo v M-klubu na Silvestra 1973. Od té doby následovala řada především autorských pásem, kabaretů a her prezentovaných na domácích i zahraničních jevištích.\n\nOd roku 1983 se každoročně v červnu koná festival folkové a rockové hudby \"Valašský špalíček\".\n\nZ Valašského Meziříčí pocházejí skupina Mňága a Žďorp a Tichonov. Ze zaniklých jsou to např. Smrt mladého sebevraha nebo Valašská liga.\n\nV roce 1884 byla zejména zásluhou Judr. Aloise Mikyšky založena ve Valašském Meziříčí Muzejní společnost, která ještě téhož roku zřídila městské muzeum, tehdy první muzeum na Valašsku. Výstavní prostory mu byly vyhrazeny v budově Občanské záložny. Ovšem již v následujícím roce došlo po předchozím slibném rozvoji k výraznému útlumu aktivity. K obnovení činnosti došlo až v roce 1897, kdy se muzeum současně přestěhovalo do domu u Kosterků na náměstí. Další vynucenou přestávku přinesla první světová válka, kdy bylo muzeum zcela mimo provoz. Po roce 1918 byly sbírky umístěny v budově radnice, odkud však musely být roku 1924 částečně vystěhovány. Zpřístupněny mohly být znovu až v roce 1927. Potíže s nedostatkem prostor byly vyřešeny po roce 1929, kdy městská spořitelna poskytla muzejní společnosti rozsáhlé prostory v prvním patře novostavby na náměstí (na stavbu samostatné muzejní budovy nebylo získáno dostatek financí). Slavnostní otevření muzea se konalo 16. května 1932.\n\nDalší změny ve fungování městského muzea přinesla druhá světová válka. Dne 3. května 1948 převzalo veškeré sbírky od muzejní společnosti město. V témže roce se novým sídlem muzea stal bývalý zámek Kinských, kde byly sbírky konečně zpřístupněny v roce 1951.\n\nVe městě sídlí druholigový hokejový klub HC Bobři Valašské Meziříčí, který hraje na nově zrekonstruovaném zimním stadionu. Fotbalový klub TJ Valašské Meziříčí hraje v současnosti Moravskoslezskou divizi E. Na vysoké úrovni je ve Valašském Meziříčí především tenis, místní tenisový klub zde pořádá i mezinárodní turnaje.\n\nVeřejnost má ve Valašském Meziříčí možnost bohatého sportovního vyžití. Především v místní části Kouty, kde se vedle zimního a fotbalového stadionu nachází nově zrekonstruované letní koupaliště a krytý bazén, který svým zázemím a množstvím atrakcí nemá v okolí konkurenci. V sousedství se nachází 14 antukových kurtů (+ 1 tréninková zeď) tenisového klubu Deza a moderní tenisová krytá hala. Pro příznivce kolektivních sportů a atletiky je po celém městě rozeseto několik hřišť, především v okolí základních a středních škol, včetně běžecké dráhy na fotbalovém stadionu.\n\nJeště do nedávna bylo ve městě 7 základních škol, z důvodu stále klesajícího počtu dětí školního věku byla k 1. 9. 2007 zrušena základní škola na ulici Zdeňka Fibicha.\n\n\nVe městě existují významné vzdělávací instituce v čele s místním gymnáziem a několika střednímu školami. Dříve zde působilo potravinářské učiliště, které bylo 1. 7. 2007 sloučeno s ISŠ-COP.\n\n\nV současnosti působí ve Valašském Meziříčí vyšší odborná škola při obchodní akademii, což je detašované pracoviště ekonomické fakulty VŠB-TU Ostrava. Zájem o zřízení bakalářského oboru zde mělo i brněnské VUT, avšak nedokázalo se dohodnout s městem na prostorách, a tak projekt ztroskotal.\n\n\nVe Valašském Meziříčí funguje mateřská, základní a střední škola pro sluchově postižené, která je jedním z nejkvalitnějších vzdělávacích zařízení svého typu v Česku.\n\n\nValašské Meziříčí je významným dopravním uzlem, a to jak silničním, tak železničním.\n\nProchází tudy mezinárodní silnice I/35 Hradec Králové – Olomouc- Valašské Meziříčí– Žilina a silnice I/57 Polsko – Opava – Nový Jičín – Valašské Meziříčí – Vsetín – Slovensko. Významná je také silnice 2. třídy II/150 Valašské Meziříčí – Bystřice pod Hostýnem – Přerov.\n\nŽeleznice odtud vedou pěti směry, což činí z nádraží Valašské Meziříčí lokální železniční uzel. Prochází tudy železniční trať číslo 280 Hranice na Moravě – Púchov v rámci které spojují oblast Valašska s Prahou a Slovenskem v dvouhodinovém taktu vlaky Eurocity. Dalšími železničními tratěmi jsou 281 do Rožnova pod Radhoštěm, 303 směr Kojetín a 323 do Ostravy.\n\nMěstská autobusová doprava ve Valašském Meziříčí je tvořena sedmi linkami s označením 1, 3, 5, 6, 7, 8 a 10. Všechny linky se setkávají v centru města, odkud se větví do jednotlivých místních částí. Linka 10 je jako jediná okružní . Provozovatelem je ČSAD Vsetín a. s. MHD ve Valašském Meziříčí byla od 1. září 2017 do 3. listopadu 2019 pro všechny zdarma. MHD byla od 4. listopadu 2019 opět zpoplatněna, ovšem stačí zaplatit jen jednorázový poplatek 200 Kč pro nedržitele čipové karty, či 70 Kč pro držitele čipové karty a nadále se jezdí zadarmo do 12.12.2020. Jízdné bylo opět zavedeno z důvodu neuskutečnění výběrového řízení na dopravce a tedy nutného zpoplatnění dle evropské směrnice. Po úspěšném vybrání nového dopravce by mělo být MHD opět zcela zadarmo. \n\nZajištěna je vozy Irisbus Citelis Line 12M, SOR BN 12, Irisbus Crossway LE 12.8M, Mercedes-Benz Conecto LF a Setra S 315 NF. SOR B 10,5 na obrázku již není v provozu. Meziměstské vozy lze v podstatě vidět jen na lince 8 a o víkendu.\n\nÚzemím města prochází cyklotrasy 501, 5033, 6012, 6016, 6018, 6214, 6215, 6216, 6217, 6218, 6219 a 6220.\n\n\n\n\n\n"}
{"id": "55294", "url": "https://cs.wikipedia.org/wiki?curid=55294", "title": "Lappeenranta", "text": "Lappeenranta\n\nLappeenranta (švédsky \"Villmanstrand\") je obec a město, které leží na břehu jezera Saimaa v jihovýchodním Finsku, asi 30 km od hranice s Ruskem. Patří do provincie Jižní Karélie. Žije v něm 71 811 obyvatel, což ho řadí na 13. místo mezi největšími finskými městy. Na město byla Lappeenranta povýšena roku 1649 královnou Kristýnou, čímž se uzákonil obchod na tehdy oblíbeném trhu Lapvesi.\n\nMěsto je podobně jako mnohá jiná finská města univerzitní, Lappeenrantská technická univerzita patří mezi největší místní zaměstnavatele.\n\nBlízkost ruské hranice je znatelná hlavně tím, že do města přijíždí stále více ruských turistů. Sankt Petěrburg (211 km) je městu blíže než Helsinky (221 km).\n\nDíky své poloze na břehu jezeře Saimaa je v létě Lappeenranta oblíbeným cílem turistů. Protože město leží poměrně hluboko ve vnitrozemí, zimy tu jsou chladnější a léta teplejší než na finském pobřeží.\n\n\nV městě se každoročně koná dvoudenní kulturní festival a Lappeenrantská národní pěvecká soutěž.\n\n"}
{"id": "55295", "url": "https://cs.wikipedia.org/wiki?curid=55295", "title": "Narva", "text": "Narva\n\nNarva (německy \"Narwa\") je estonské město ležící u hranice země s Ruskem. Městem protéká stejnojmenná řeka, která odvádí vodu z Čudského jezera a na jejímž druhém břehu leží ruské město Ivangorod. Dnešní obyvatelstvo je převážně ruskojazyčné.\n\nÚzemí dnešní Narvy bylo osídleno již v raném středověku, kdy tudy procházela jedna z nejdůležitějších obchodních stezek spojující Pobaltí se Středozemím. Význam města začal stoupat ve 13. století, kdy přes místní brody vedla cesta spojující Tallinn s Novgorodem. Stavba místní pevnosti byla zahájena v 70. letech 13. století, kdy se sever Estonska nacházel pod dánskou nadvládou. Roku 1345 byla Narva povýšena dánským králem na město. O dva roky později přešlo město pod konrolu Řádu mečových bratří. Ti vtiskli místní pevnosti nezaměnitelný křižácký vzhled. Středověká Narva však vzkvétala nejen vojensky, ale i obchodně. Byla důležitou obchodní křižovatkou a po sloučení Novgorodského a Moskevského knížectví její význam ještě vzrostl.\n\nBěhem livonské války bylo město dobyto roku 1558 ruským carem Ivanem IV. Hrozným. Rusové se zde však udrželi jen do roku 1581, kdy město znovu dobyli Švédové pod vedením generála Pontuse De le Gardie. Pod švédskou nadvládou byla výrazně rozšířena místní pevnost. Na začátku 17. století zde vyrostly bašty v italském a německém stylu, ale konečnou podobu vtiskl pevnosti až v 80. letech téhož století slavný švédský stavitel pevností Erik Dahlberg, který zde vybudoval mohutné opevnění francouzského typu.\n\nRoku 1659 postihl Narvu zničující požár, kterému padlo za oběť celé město, neboť většina budov byla převážně dřevěných. Během následujících 30-40 let však byla Narva znovu vystavěna v okázalém barokním stylu, tentokrát už z cihel a kamene. \n\nNarva hrála důležitou roli v severní válce. Roku 1700 v jedné z prvních bitev války zde početně výrazně slabší švédská armáda pod velením mladého krále Karla XII. rozdrtila ruskou armádu pod velením Charlese Eugène de Croy. Car Petr I. Veliký odjel z vojenského ležení jen několik málo dní před bitvou. Rusko si vše nahradilo roku 1704, kdy jeho armáda Narvu bez větších potíží dobyla.\n\nPrůmyslová revoluce v 19. a 20. století se historického jádra téměř nedotkla a snad by se zachovalo dodnes, kdyby nebylo nešťastných událostí z 6. a 7. března 1944, kdy se Narva stala obětí kobercového bombardování Rudé armády a byla prakticky srovnána se zemí.\n\nPo skončení druhé světové války nedovolili sovětští okupanti uprchlíkům estonské národnosti se do města vrátit a naopak aktivně podporovali přistěhovalectví z rusky mluvících částí Sovětského svazu. Kvůli tomu se změnila národnostní struktura obyvatel a kvůli tomu dnes ve městě drtivě převládají Rusové.\n\n\nPo kobercových náletech v roce 1944 byla Narva znovu vystavěna v ponurém stylu socialistického realismu. Z původního centra se dochovala pouze barokní radnice, několik málo domů a pravoslavný kostel Vzkříšení Ježíše Krista. Nejdůležitější památkou je však nově zrekonstruovaná \"Heřmanova pevnost\" s mohutnou věží zvanou \"Dlouhý Heřman\" (\"Pikk Hermann\") a soustava opevnění. Za zmínku stojí také rozsáhlá Kreenholmova továrna vystavěná v typickém anglickém industriálním stylu na konci 19. století, svého času jedna z největších v Evropě.\n\nPoblíž továrny se ještě před pár desítkami let nacházel vodopád, který byl co do objemu největším na celém kontinentu. Po stavbě přehrady v roce 1956 však voda proudí novým korytem a stupně vodopádu zůstávají po většinu času suché. Jen v době vyššího vodního stavu, když se voda valí přes přepady vodního díla, ožívá vodopád ve své bývalé slávě.\n\n\n"}
{"id": "55305", "url": "https://cs.wikipedia.org/wiki?curid=55305", "title": "Oltář", "text": "Oltář\n\nOltář ( , \"mizbeach\", , \"béma\", nebo , v křesťanském užití ) je místo, na němž se v náboženství přináší dar jako oběť, obvykle bohu či božstvu.\n\nVelikosti starověkých oltářů bylo později dosahováno pouze zřídka (např. oltář o rozměrech 198×23 m v Syrakusách. Oltáře stávaly obvykle na otevřených místech, často byly určeny k zápalné oběti. Známý je oltář z Pergamu z 2. století př. n. l. ozdobený reliéfy o celkových rozměrech 36×34 m, který je nyní uložen v berlínském Pergamonmuseu.\n\nEtruskové a Římané budovali oltáře pro svá osobní božstva. Těchto oltářů se zachovalo mnoho tisíc. Byly často ozdobeny nápisy. Na nich se přinášela buď zápalná oběť (např. kadidlo), nebo se na něj pokládal dar (např. se ulilo víno).\n\nV hebrejské bibli se objevují popisy oltářů, které byly obvykle vybudovány z hlíny nebo neotesaných kamenů. Oltáře byly vztyčovány na význačných místech. Poprvé se v Bibli objevuje oltář, který vystavěl Noe, dalšími postavami, které jej staví, jsou např. Abrahám, Izák, Jákob a Mojžíš. Samotné hebrejské slovo pro oltář (מִזְבֵּחַ,\"mizbeach\") je odvozeno ze slovesného kořene „zajin-vejt-chet“ (זבח), jež může mít tyto významy: „zabíjet, obětovat“. Židovská tradice však vnímá jednotlivá písmena slova \"mizbeach\" jako akrostich, v němž písmeno „mem“ (מ) je počátečním písmenem pro výraz \"mechila\" (מְחִילָה, odpuštění), písmeno „zajin“ (ז) je počátečním písmenem pro výraz \"zechut\" (זְכוּת, zásluha), písmeno „bejt“ (בּ) je počátečním písmenem výrazu \"beracha\" (בְּרָכָה, požehnání) a písmeno „chet“ (ח) je počátečním písmenem pro výraz \"chajim\" (חַיִּים, život).\n\nVe stanu setkávání a později v chrámu byly umístěny dva oltáře. Prvním z nich byl oltář pro zápalné oběti, nazývaný také měděný oltář či stůl Páně. Ten se nacházel v nádvoří svatyně a je popsán v . Jeho půdorys byl čtvercový o délce stran 5 loktů a jeho výška měřila 3 lokty. Horní část byla ozdobena rohy. Oltář byl zhotoven ze dřeva a obit měděnými pláty.\n\nV Šalomounově chrámu měl oltář pro zápalné oběti větší rozměry a byl zhotoven celý z mědi, která pokrývala kámen nebo zeminu. Oltář obnovil Ása, odstranil král Achaz a byl znovu očištěn Chizkijášem. Zcela zničen byl během dobytí Jeruzaléma Babylóňany roku 587/586 př. n. l.\n\nPo návratu z babylonského vyhnanství byl oltář znovu vystavěn na původním místě. Za vlády Antiocha IV. Epifana byl oltář znečištěn pohanskými oběťmi; Juda Makabejský tento oltář očistil po dobytí Jeruzaléma. Pravděpodobně byl oltář zrenovován během Héródovy výstavby chrámu, který byl zničen při dobytí Jeruzaléma Římany roku 70.\n\nDruhým oltářem v chrámu byl kadidlový oltář, nazývaný také zlatý oltář, který stál před oponou, za níž ve velesvatyni stála archa úmluvy. Na tomto oltáři kněží přinášeli ráno a večer jako oběť kadidlo. Tento oltář byl malý stůl z akáciového dřeva pokrytý zlatem; byl široký 1 loket, vysoký 2 lokty.\n\nPodobné rozměry měl tento oltář i v Šalomounově chrámu, avšak byl vyroben z cedrového dřeva a byl taktéž pokryt zlatem. V chrámu obnoveném po babylonském vyhnanství byl znovu zřízen i kadidlový oltář, který odstranil až Antioch IV. a znovu zřídil Juda Makabejský. Mezi trofejemi, které přinesl z Jeruzaléma po jeho dobytí Titus se však kadidlový oltář nenachází, ačkoliv se o něm zmiňují pisatelé té doby. U tohoto oltáře totiž měl mít zjevení anděla Zachariáš, když mu bylo oznámeno narození Jana Křtitele (Lk 1,11).\n\nNový zákon používá slovo oltář pro vyjádření Ježíšovy oběti na kříži ve Sk 14,13 a Žd 13,10. Protože v křesťanství neexistuje jiná oběť než oběť jediného kněze, Ježíše Krista, nejsou oltáře křesťany vnímány stejně jako v ostatních náboženstvích. Pro oltář také křesťané v latině neužívali běžného slova \"ara\", nýbrž zavedli nový název \"altare\" (vyvýšené místo). Oltář se v křesťanství používá jako místo, na němž se přinášejí dary chleba a vína při slavení eucharistie.\n\nV církvích s vlastní liturgickou tradicí převládá užívání kamenného oltáře, je však možné se setkat i s oltáři z jiného materiálu a obvykle jím není možné hýbat. Mnohé katolické a pravoslavné oltáře v sobě nesou ostatky svatých; tento zvyk pochází z prvních křesťanských staletí, kdy křesťané mohli slavit eucharistii na hrobech mučedníků.\n\nOltář se v katolické liturgické tradici chápe jako symbol Krista- úhelného kamene, protože představuje místo, na němž se zpřítomňuje jediná Ježíšova oběť Otci za spásu světa. Oltář jako místo, na němž se slaví oběť mše svaté, někdy nazývaná eucharistie.\n\n\nNa oltářní menze v historických dobách může stát nástavec. Nástavec se skládá z predely (soklu, podnože) a retáblu. V predelle může být uprostřed vložen svatostánek s Nejsvětější svátostí oltářní, kterou tvoří svatá hostie viz výše. Svatostánek mívá podobu uzamykatelné schránky či skříňky. Retábl v době středověku a renesance tvořila zpravidla dřevěná oltářní archa, vyzdobená oltářním obrazem či obrazy, v gotice často triptychem nebo polyptychem, nebo sochami světců. V době barokní a pozdějších bývá v rámu nástavce vložen jeden hlavní oltářní obraz mezi dvěma sochami svatých, někdy doplněn menším obrazem v nástavci. V bazilikách bývá vrchol oltáře ozdoben korunou pod baldachýnem či samotným baldachýnem. Zvláštní oltář (\"altare privilegiatum\") bývá zasvěcen poutní ikoně.\n\nPo liturgické reformě papeže Pavla VI. na Druhém vatikánském koncilu je předepsáno oltáře v nových katolických kostelích stavět odděleně od stěny viz výše a obětní stůl. \"Tím je prakticky umožněno celebrovat tzv. čelem k lidu\". Není již zdoben jako dříve obrazem ani sochou. Svatostánek nebývá postaven na oltáři, ale bývá umístěn samostatně. Pokud nestojí v presbytáři samostatně, je vložen do stěny presbytáře či kaple uvnitř kostela, tak jako tomu někdy bývalo již od středověku. Oproti dřívější mřížce je však kryt pevnými neprůhlednými dvířky.\n\n\nVe východních církvích se slovem oltář obvykle označuje celý prostor za ikonostasem (tedy svatyně). Ve svatyni se nachází samotný oltář, svatý stůl. Oltář je v kostelích východních církví obvykle asi metr vysoký, je vyroben ze dřeva nebo z kamene. Rozměr oltáře se liší, avšak je vždy čtvercový. Stůl má pět nohou; kromě obvyklých čtyř prostřední sloupek podpírá oltářové ostatky. Na oltáři je rozloženo lněné plátno přivázané k oltáři; toto plátno se po posvěcení oltáře nesundává. Na této první přikrývce je další zdobená pokrývka, často v příslušné liturgické barvě podle liturgického období. Na oltáři je postaven svatostánek, někdy ve tvaru kostela, v němž se uchovává svátost, kterou je možné roznášet nemocným. Na oltáři leží evangeliář a \"antimension\", hedvábný kus látky s ikonou Krista připraveného k pohřbu, do něhož je všit ostatek svatého. Božská liturgie se slouží na antimensiu, i když je oltář posvěcen a má vlastní ostatky.\n\nOltáře se smí dotknout pouze muž, který přijal svěcení, a nic, co nebylo posvěceno nebo nemá být posvěceno, na něj nesmí být položeno. Je obvyklé žehnat ikony nebo dary jejich položením na oltář.\n\nOltáře se užívá jako místa oběti při slavení eucharistie, při níž se Bohu Otci přináší chléb a víno a svolává se na ně Duch Svatý, aby v nich zpřítomnil Ježíše Krista. U oltáře stojí také kněz předsedající společné modlitbě.\n\nPro protestantské reformátory ztrácí oltář význam. Důraz na slyšení Božího slova při bohoslužbě staví do větší pozornosti kazatelnu. V luterských kostelech je výkladu Slova (kázání) věnována stejná pozornost jako večeři Páně. Kazatelna proto stojí v těsné blízkosti oltáře. Pro protestanty je kazatelnový oltář svatým místem, z něhož je Kristus věřícím nablízku při kázání, modlitbě, večeři Páně a požehnání.\n\nV reformovaných církvích, u baptistů a u tzv. svobodných církví neexistuje oltář vůbec. Na jeho místě stojí hlásání slova jako střed bohoslužby. Ke slavení večeře Páně pak slouží jakýkoli stolek, zvaný Stůl Páně.\n\n\n\n"}
{"id": "55306", "url": "https://cs.wikipedia.org/wiki?curid=55306", "title": "Taranto", "text": "Taranto\n\nTaranto (česky Tarent)\nje italské město v kraji Apulie a hlavní město provincie Taranto. Leží v jihovýchodní části země, v Tarentském zálivu, na pobřeží Jónského moře. Celostátní význam má přístav v novější části města v němž kotví největší italská námořní flotila. Město je také sídlem arcibiskupa.\n\nMěsto založili Řekové v roce 706 př.n.l jako Tarás (latinsky Tarentum). Během druhé punské války (218-201 př.n.l) najalo město na svou obranu řecké žoldnéře a postavilo se po boku Kartáginců proti Římanům. V pozdějších letech za to Tarent zaplatil, když Římané město dobyli a námořníci obchod přenesli do Brindisi.\n\nMěsto se skládá ze tří hlavních částí. Na ostrově, spojeném s pevninou dvěma mosty, se nachází Staré Město (\"Citta Vecchia\"). Od pevniny je odděluje zátoka Středozemního moře, východně \"Mare Piccolo\", západně \"Mare Grande\". Jihovýchodně leží hlavní, nejpočetněji obydlená část města Nové Město (\"Citta Nuova\"). Severozápadní část města pak tvoří většinou průmyslové předměstí.\n\nDominantu Starého Města tvoří v jižní části ležící Aragonský hrad, \"Castello Aragonese\", stavba z let 1492 - 1577. Druhou významnou stavbou je \"katedrála San Cataldo\", leží ve středu Starého Města v ulici \"Via Duomo\". Katedrála stojí na místě bývalého křesťanského chrámu ze 4. století, stavba pochází z 10. až. 11. století, v 17. až 18. století byla barokně upravena. Dóm má antické sloupy a kryptu.\n\nNejvýznamnější památkou Nového Města je Národní archeologické muzeum, \"Museo Nazionale\". Prehistorii zastupují jeskyní kresby ze 4 tisíciletí př.n.l., jsou zde předměty z doby železné a bronzové. Antiku reprezentuje bronzový \"Zeus\" ze 6. století př.n.l., hlava bohyně Athény s přilbou, mramorové sarkofágy, pohřební urny, keramika, terakotové masky a mnohé další předměty. Expozice byla kvůli rekonstrukci dočasně přemístěna do paláce \"Pantaleo\".\n\nDále se ve městě nachází Oceánografické muzeum a také pobřežní promenáda.\n\nNa jižní straně Salentského poloostrova jsou četné pláže a kempy u \"Porto Cesareo\" stojí mohutná čtyřboká věž \"Torre Squillace\" z 15. století.\n\nV celé Itálii mají dobrý zvuk \"cozze di Taranto\", škeble po tarentsku. Uznávaným vínem je \"Lizzano\", likér \"Amaro San Marzaco\" mívá vanilkovou nebo čokoládovou příchuť.\n\n\"Počet obyvatel\"\n\n\n\n"}
{"id": "55316", "url": "https://cs.wikipedia.org/wiki?curid=55316", "title": "Puňňa kirija vatthu", "text": "Puňňa kirija vatthu\n\nPuňňa kirija vatthu (pálí) je buddhistický termín, který doslova znamená „základny záslužného konání“, neboli základní záslužné činy. Zásluhy (\"puňňa\") je lidový název pro karmicky prospěšné činy (\"kusala\").\n\nV suttách jsou zmíněny tři:\n\n\nKomentáře Abhidhammy obsahují dalších sedm:\n"}
{"id": "55320", "url": "https://cs.wikipedia.org/wiki?curid=55320", "title": "Zdroj nepřerušovaného napájení", "text": "Zdroj nepřerušovaného napájení\n\nZdroj nepřerušovaného napájení, často označovaný zkratkou UPS (z anglického Uninterruptible Power Supply/Source) je zařízení, které zajišťuje souvislou dodávku elektrické energie pro spotřebiče, které nesmějí být neočekávaně vypnuty. Termín „zdroj nepřerušovaného napájení“ odpovídá české normě ČSN EN 62040.\n\nZdroj je obvykle zapojen mezi primární zdroj elektřiny a vstup napájení chráněného zařízení. Mezi nejčastěji chráněné systémy patří obvykle telekomunikační zařízení, počítačové systémy, systémy zajišťující chod letišť, nemocniční přístroje a další.\n\nZdroj funguje na principu akumulátoru. Pokud není dodávka elektřiny z primárního zdroje přerušena, je baterie udržována v nabitém stavu. Zároveň slouží jako ochrana proti dalším problémům rozvodné sítě (viz níže). V okamžiku přerušení dodávky elektřiny zajišťuje napájení zařízení až do obnovení napětí, případně do svého vybití. Doba, po kterou \"UPS\" udrží zařízení v chodu, je dána aktuální kapacitou akumulátorů a velikostí zatížení, př. dalšími parametry. Pohybuje se od několika minut po několik hodin.\n\nV češtině se toto zařízení někdy označuje jako „záložní zdroj energie“, slangově mezi počítačovými profesionály jako „úpéeska“ nebo „jůpíeska“.\n\nZdroje UPS jsou zpravidla tvořeny řadou paralelně zapojených akumulátorů o jmenovitém napětí 12 V. Nejčastěji jsou využívány olověné akumulátory a postupně dochází k přechodu na baterie typu Li-Ion.\n\nNejjednodušší princip, který se využívá pro nejmenší výkony. Napájecí napětí prochází ze vstupu přímo na výstup, při přerušení napájení (či při nějakém problému, jako je velké podpětí nebo přepětí) se přepne na výstup napětí z měniče, napájeného akumulátorem. Tento typ UPS není schopen úpravy podpětí nebo přepětí. Prodleva při přepnutí je okolo 25 ms.\n\nJedná se o zdokonalený Off-line. Dokáže skokově stabilizovat výstupní napětí, aby se co nejvíce blížilo předepsanému napětí, aniž by přecházel na akumulátorové napájení – využívá na to přepínání odboček autotransformátoru. Posílení nižšího napětí se říká boost, potlačení vyššího napětí buck nebo trim. Při větší nestabilitě nebo při úplném výpadku vstupního napětí dochází k přepnutí výstupního napětí na napětí ze střídače, napájeného z baterií. Prodleva při přepnutí se udává 4–10 ms. Toto je často používaný typ UPS pro výkony okolo 1000 VA.\n\nNejpokročilejší a zároveň nejdražší typ UPS. Napětí nejdříve projde filtry, poté se usměrní a následně střídačem mění na výstupní napětí 230 V AC (př. 3 x 400 V). Na vstupní napětí je připojen pomocný obvod nabíječe akumulátorů. \nNa stejnosměrném vysokonapěťovém DC meziobvodu je připojen kromě vstupního usměrňovače (který dodává energii v případě normálního provozu) také výstup DC/DC měniče z akumulátorů, který vytváří požadované provozní napětí z nízkého napětí akumulátorů v případě výpadku vstupního napájení. Jelikož výstupní inverter (střídač) je napájen z tohoto vysokého napětí po celou dobu provozu (jak v případě normálního provozu, tak při výpadku), tudíž při jakémkoliv zkreslení či výpadku vstupního napětí nevzniká žádná prodleva při přepnutí na bateriový provoz, jak je tomu u ostatních typů UPS.\nMezi další výhody online UPS patří možnost pracovat bez využití energie z akumulátorů v širokém pásu vstupních napětí při zachování konstantního výstupního napětí, popř také možnost sloužit jako frekvenční měnič s jiným výstupním kmitočtem než je frekvence vstupní sítě (typicky konverze mezi 50/60Hz)\n\nKvůli dvojité konverzi celého přenášeného výkonu jsou tyto UPS dražší, mají menší účinnost (ze které vyplývá nutnost aktivního chlazení ventilátory), ale jsou vhodné pro všechny typy zátěží, pro prostředí s výrazně nestabilní sítí a tam, kde by i krátká prodleva při přepnutí na záložní napájení mohla být fatální.\n\nOnline UPS obsahují bypass, který slouží pro přímé propojení vstupu a výstupu v případě nějakého problému. Bypass se například sepne při přetížení, přehřátí nebo jiné chybě elektroniky UPS, popř je možné jej sepnout manuálně.\n\nÚkolem komunikačního rozhraní je komunikace mezi UPS a zařízením, do kterého je připojena. Tím zařízením může být PC nebo jiné zařízení, například NAS. Při výpadku proudu je pak záložní zdroj schopen zálohované zařízení bezpečně vypnout (případně uložit data aplikací a poté vypnout). Pokud UPS komunikační port neobsahuje, není schopna se zálohovaným zařízením komunikovat a bezpečné vypnutí zbývá tedy na uživateli, který je upozorněn např. akustickým signálem.\n\nExistuje devět obecných typů problémů s napájením z veřejné elektrovodné sítě, které UPS mohou eliminovat s možnými nebezpečími při nepoužití UPS:\n\n\n\n"}
{"id": "55322", "url": "https://cs.wikipedia.org/wiki?curid=55322", "title": "Gamepad", "text": "Gamepad\n\nGamepad (nebo také joypad, údajné rozdíly viz níže) je vstupní zařízení k ovládání počítače nebo herní konzole, používané při hraní počítačových her a videoher.\n\nDříve se používalo připojování těchto zařízení přes Gameport, IEEE 1284 nebo COM port. U konzolí pak hojně DB-9. Dnes se pro připojení používá již standardně sběrnice USB nebo bezdrátové Bluetooth. Velkou výjimku tvoří herní konzole, kde každý výrobce používá vlastní typ koncovky.\n\nHlavní vlastnosti gamepadu jsou akční tlačítka na pravé straně zařízení, na levé straně je to směrový ovladač. Směrový ovladač byl vždy tradičně čtyřsměrný ovládací kříž, také nazýván jako joypad nebo případně d-pad, ale většina moderních přístrojů má dodatečně jedno nebo více analogových tlačítek.\n\nKlasický ovladač má v dnešní době většinou doplňují ramenní tlačítka, která se nacházejí po stranách ovladače. Uprostřed jsou tlačítko \"start\", \"select\", tlačítko \"mod\" a vnitřní motorek pro zpětné vibrace.\n\nGamepady jsou primárně určeny jako vstupní zařízení pro všechny současné video-herní konzole s výjimkou Nintenda Wii. Gamepady jsou též připojitelné k osobnímu počítači.\n\nOba názvy jsou hojně používané a zpravidla pro stejná zařízení. Konkrétní rozdíl je v ovládání směrů.\n\nNa gamepadu najdeme tlačítka, případně další ovládací prvky. K ovládání směru se používá tzv. \"analogové tlačítko\", které lze stisknout do čtyř, či spíše osmi směrů. U starších verzí bylo analogové tlačítko nahrazeno čtyřmi samostatnými tlačítky.\n\nJoypad je kombinace joysticku a gamepadu. Od gamepadu zachovává ergonomii a tvar, ale pro ovládání směrů je vybaven malým joystickem. Zpravidla bývá i větší, protože páčka (\"Joystick\") se musí držet celou dlaní, nebo vícero prsty, nikoliv jenom mačkat palcem. Tato kombinace byla převzata z herních automatů. Typický joypad se už dnes nevyrábí, ale myšlenku páčky pro ovládání směrů dodnes zachovává například Sony Playstation nebo Xbox.\n\nGamepad se začal objevovat nejdříve u herních konzolí, neb je určen pouze pro hry. Nintendo vydalo svůj první gamepad v roce 1983. Sega jej následovala v roce 1986. S vývojem se gamepady stávají ergonomičtější než byly první nezaoblené kvádry.\n\nS rozvojem osobních počítačů a příchodem her na PC se začaly objevovat gamepady i zde. Nejprve jako usnadnění hraní her, ale postupem času nezbytné příslušenství, bez kterého některé hry vůbec nešly ovládat, např. NHL 2006 nebo FIFA 2014.\n\n\n"}
{"id": "55324", "url": "https://cs.wikipedia.org/wiki?curid=55324", "title": "Textový editor", "text": "Textový editor\n\nTextový editor je v informatice program (aplikace), který slouží k úpravám prostého textu bez formátování. Prostý text lze přirovnat k textu psanému na psacím stroji. Naproti tomu textové procesory pracují s formátovaným textem, který může obsahovat různé druhy písma, nadpisy, zarovnání textu ap.\n\nTextové editory se využívají k práci s nenáročným textem. Dále jsou běžně využívány v informatice např. pro úpravu konfiguračních souborů, zdrojových kódů pro počítačové programy a podobně. Časté je také využití pro psaní textu doplněnému formátovacími značkami, podle kterých se text při následném počítačovém zpracování dle zvoleného značkovacího jazyka zformátuje. Příkladem jsou značkovací jazyky HTML a XHTML, jazyky internetových stránek.\n\nTextové editory jsou zpravidla dodávány jako součástí operačních systémů. Například Poznámkový blok v Microsoft Windows, Vim v unixových systémech, Pe v BeOSu, TeachText v původním Mac OSu, TextEdit na Mac OS X atd. Prostý text však vytvářejí i pokročilá vývojová prostředí.\nMezi textové editory dále patří:\n\nProstý text neobsahuje formátovací informace (velikost písmen, podtržení, kurzíva, nadpisy atd.), obsahuje pouze čitelný obsah (tisknutelné znaky – písmena, čísla a další speciální znaky). Nelze v něm nic skrýt (záměrně ani omylem).\n\nFormátovaný text naproti tomu záměrně obsahuje formátovací (nebo jiné) informace, které mění vzhled výstupu. V některých případech jsou formátovací informace uloženy v podobě čitelných značek (HTML, XML, který používají OpenOffice.org/LibreOffice, TeX), avšak jindy jsou formátovací informace uloženy v nečitelné podobě jako binární (resp. zazipovaná) data, která neodpovídají tisknutelným znakům (soubory .doc [.docx/.docm], .xls [.xlsx/.xlsm], .ppt [.pptx/.pptm] a další z balíku Microsoft Office – neplatí pro OOXML).\n\nTextový procesor vytváří pomocí WYSIWYG prostředí formátované texty, které v současné době běžně tiskneme. Mezi nejznámější patří například Microsoft Office a OpenOffice.org/LibreOffice. Profesionální sazba se vytváří pomocí složitějších DTP programů.\n\nPřed tím, než existovaly textové editory, byl text pomocí děrovacího stroje vyděrován do speciálních karet. Tyto lepenkové karty byly následně vloženy do čtečky. Magnetické pásky nebo diskové soubory, které byly touto metodou vytvořeny však často neměly znaky oddělující záznamy. Alternativou ke kartám se tedy později staly papírové pásky, kde se díky tzv. teleprinterům dali použít speciální znaky označující konec záznamu.\n\nZa první textové editory lze považovat terminály bez displeje, podobné psacímu stroji. Příkazy byly prováděny do souboru na imaginární místo nazývající se kurzor. Kontroly textu se zpravidla prováděly pravidelným tištěným malých části souboru a následným vytištěním celého souboru. V některých editorech poté bylo možné pomocí speciálních příkazů posouvat kurzor a následně i měnit text.\n\nKdyž se poté začaly vyrábět terminály s obrazovkami, společně s nimi vznikly vizuální editory, které se staly lehce dostupné. Jeden z prvních takových editorů byl O26, který byl vytvořen pro řadu počítačů CDC 6000 v roce 1967. Dalším, zřejmě známějším editorem z dávné doby, je editor vi, který napsal v roce 1976 Bill Joy pro unixový operační systém BSD. Editor Emacs je jeden z prvních open source a free software projektů a byl portován na mnoho platforem.\n\nCeloobrazovková editace, její rychlost a jednoduchost zapříčinila velký rozvoj terminálů.\n\n\n"}
{"id": "55325", "url": "https://cs.wikipedia.org/wiki?curid=55325", "title": "Tatra KT8D5N", "text": "Tatra KT8D5N\n\nTatra KT8D5N je inovovaná verze tramvaje Tatra KT8D5 se středním nízkopodlažním článkem. Vozy KT8D5N byly vyráběny v letech 1998 a 1999 firmou ČKD Dopravní systémy v Praze. Celkem bylo vyrobeno sedm kusů, všechny z nich byly dodány do Brna.\n\nVznik částečně nízkopodlažních tramvají KT8D5N je datován do druhé poloviny 90. let 20. století, kdy byla v Brně prodloužena tramvajová trať v sídlišti Líšeň do zastávky Jírova. Tato nová konečná nebyla vybavena klasickou smyčkou, ale pouze úvratí, neboť se chystalo další prodloužení kolejí. Proto musely být na linku č. 8, která do Líšně od roku 1995 jezdí, vypravovány výhradně velkokapacitní obousměrné tramvaje KT8D5. 28 kusů nacházejících se v Brně sice dokázalo zajistit plný provoz na lince č. 8, problémy ale nastaly s nutnou zálohou ve vozovně. Tradiční dodavatel tramvají proto nabídl Dopravnímu podniku města Brna vozy KT8D5 v modernizované variantě. DPMB původně předpokládal navýšení počtu obousměrných tramvají na 40 kusů, kvůli problémům výrobce ale skončil na čísle 35 vozidel.\n\nTrať v Líšni byla v roce 2004 skutečně prodloužena o jednu zastávku do definitivní konečné Mifkova, i ta je ale ukončena úvratí.\n\nTatra KT8D5N konstrukčně vychází z původní verze KT8D5. Jedná se o obousměrný motorový tramvajový vůz, který je usazen na čtyřech dvounápravových podvozcích (každá náprava je hnací). Karoserie tramvaje se skládá ze tří článků, které jsou spojeny klouby a přechodovými měchy, jež se nachází nad středními podvozky. Nejvýraznější změnou oproti typu KT8D5 je odlišný střední článek, který je nízkopodlažní (nízkopodlažní prostor zabírá asi 10 % délky vozidla). Každý vůz má na obou stranách vozové skříně patery dvoukřídlé předsuvné dveře, přičemž ty krajní v obou článcích jsou užší. Podlaha vozidla se nachází ve výšce 925 mm na temenem kolejnice (TK; v prostoru kloubů se mírně zvedá na 995 mm), spojení s nízkopodlažní částí (375 mm nad TK) zajišťují tři schody. Čalouněné sedačky pro cestující jsou umístěny 2+1, byly tedy odstraněny úzké uličky v předních částech krajních článků, kde měl model KT8D5 sedačky 2+2. Obě kabiny řidiče mají vlastní klimatizační jednotku. Vozidla jsou také vybavena elektronickými informačními panely.\n\nPodvozky tramvaje jsou dvojitě vypruženy. Na obou čelech vozu jsou umístěna skládací spřáhla. Stejnosměrné trakční motory zapojené do série jsou v podvozcích umístěny podélně (v každém podvozku dva) a jsou pomocí kardanovy hřídele spojeny s hypoidní převodovkou. Tramvaj KT8D5N je vybavena elektrickou výzbrojí typu TV14D s IGBT tranzistory, pulzní měniče jsou chlazeny vzduchem. Na střeše vozu se nacházejí dva polopantografy. Vozidla jsou upravena pro normální rozchod kolejí 1435 mm.\n\nV letech 1998 a 1999 bylo vyrobeno celkem 7 vozů KT8D5N. Všechny byly dodány do Brna.\n\nVšech sedm vyrobených kusů tramvaje KT8D5N bylo dodáno brněnském dopravnímu podniku. První dva vozy se v Brně objevily na konci prosince 1998, další tři v lednu a únoru 1999 a poslední dva v prosinci 1999. Po různých zkouškách a odstranění některých závad byl první vůz KT8D5N zařazen do pravidelného provozu s cestujícími 20. května 1999.\n\nTramvaje KT8D5N jsou v provozu na některých stejných linkách jako starší vozy KT8D5, především však na lince č. 12, kde je vhodná jejich velká kapacita. Příležitostně jsou vypravovány i na linky č. 1, 3 a 6. Na lince č. 8, kvůli které byly zakoupeny, jsou využívány pouze sporadicky kvůli problémům se zavíráním předsuvných dveří v atypicky naklopené zastávce Krásného. Vozy KT8D5N jsou rovněž využívány při různých výlukách.\n"}
{"id": "55326", "url": "https://cs.wikipedia.org/wiki?curid=55326", "title": "Strategický plán rozvoje", "text": "Strategický plán rozvoje\n\nStrategický plán rozvoje je jeden ze základních dokumentů územního celku (města, obce či mikroregionu) vyjadřující předpokládaný vývoj daného celku v dlouhodobějším časovém horizontu. Strategický plán je koncepční a rozvojový dokument vytvářený městským nebo obecním úřadem, jenž vychází ze současného stavu veřejných a soukromých aktivit demografického, ekonomického, sociálního, kulturního a ekologického charakteru na území města. Jeho hlavním smyslem je organizace rozvoje na bázi slaďování jednotlivých zájmů tak, aby město prosperovalo jako celek, a poskytování určité orientace pro podnikatelské subjekty při stanovování jejich dlouhodobějších podnikatelských plánech.\n\nStrategický plán sestavuje zpravidla větší skupina autorů s různým odborným zaměřením. Doba sestavování plánu je přibližně půl roku až rok, u komplikovaných plánů může být i delší. Plány jsou často oponovány neziskovými organizacemi.\n\nSprávný strategický plán má následující součásti:\n\n\n"}
{"id": "55328", "url": "https://cs.wikipedia.org/wiki?curid=55328", "title": "Maďarština", "text": "Maďarština\n\nMaďarština je ugrofinský jazyk, kterým se hovoří v Maďarsku, v částech srbské Vojvodiny, na jihu Slovenska, na jihu ukrajinské Zakarpatské oblasti, v částech rakouské spolkové země Burgenlandu, na severozápadě Rumunska a v částech Chorvatska a Slovinska. Maďarsky mluví celkem zhruba 13,3 milionů lidí, což je více než polovina současných mluvčích celé uralské jazykové rodiny.\n\nMaďarština se řadí do uralské jazykové rodiny, a to do její ugrofinské větve, spolu s jazyky, kterými se hovoří na severovýchodě Evropy (např. finština, estonština). Přes jistou podobnost mluvnického systému a společné kořeny slovní zásoby však je příbuznost s těmito jazyky dosti vzdálená – asi jako slovanských jazyků s jazyky keltskými či íránskými. Nejbližšími jejími příbuznými jsou jazyky nepočetných západosibiřských Chantů a Mansijců čili jazyky obsko-ugrické. Maďarská jazyková oblast je izolovaná – v okolí se hovoří zcela odlišnými indoevropskými jazyky (slovanskými, románskými a germánskými). Maďarština není s žádným jazykem příliš srozumitelná. Areálově maďarština spadá do jazykového svazu dunajského.\n\nMaďarsky se hovoří v následujících oblastech:\n\nJádrem maďarské jazykové oblasti je Maďarsko. Maďarština je dále rozšířena v okolních zemích, které byly v minulosti součástí Uherského království: jižní Slovensko, Podkarpatská Rus na Ukrajině, bývalé Sedmihradsko (dnes součást Rumunska), srbská provincie Vojvodina a rakouská spolková země Burgenland.\n\nPřibližně milion maďarských mluvčích žije v dalších zemích světa: Argentina, Austrálie, Belgie, Brazílie, Kanada, Česko, Finsko, Francie, Německo, Nizozemsko, Polsko, Itálie, Švýcarsko, Spojené království, USA, Venezuela a jiné.\n\nMaďarština je úřední jazyk Maďarska, a tím pádem i jeden z úředních jazyků Evropské unie.\n\nMaďarština je také jedním z úředních jazyků Vojvodiny (Srbsko) a oficiální jazyk tři samosprávných obcí ve Slovinsku (Hodoš / Hodos, Dobrovnik / Dobrónak a Lendava / Lendva), spolu se slovinštinou.\n\nMaďarština je také oficiálně uznaný jazyk většiny obyvatel nebo jako regionální jazyk v Rakousku, Chorvatsku a na Slovensku.\n\nV Rumunsku je oficiálním jazykem oblasti ve všech obcích, městech a samosprávných jednotkách s podílem maďarského etnika vyšším než 20 %.\n\nMaďarština se dělí na tyto dialekty: Alföld, Západní Dunaj, Dunaj-Tisza, Oblast maďarského průsmyku, Severovýchodní Maďarsko, Severozápadní Maďarsko, sikulština či seklerština a Západní Maďarsko. Všechny tyto dialekty jsou vzájemně srozumitelné. Maďarským csángó dialektem, který není označován za etnolekt, se dorozumívají v kraji Bacău (Rumunsko) a v Moldávii. Většina obyvatel mluvících csángó byla izolována od ostatních Maďarů, a proto si uchovala dialekt velmi podobný střední maďarštině.\n\nVývoj maďarštiny se dělí do následujících období, přičemž o maďarštině můžeme hovořit od chvíle, kdy Maďaři přišli na území dnešního Maďarska:\n\n\nJazykovědci předpokládají, že ugrofinská skupina se z uralských jazyků oddělila již okolo roku 3000 př. n. l. Z tohoto období pochází (i když v různých obměnách) asi tisíc základních ugrofinských slov. Vzhledem k další migraci jednotlivých kmenů se i ugrofinská skupina okolo roku 2000 př. n. l. rozpadla. Ugrijci (Ugorové), předci dnešních Maďarů, směřovali na jih od Uralu. Způsob života i jazyk pak ovlivňoval kontakt s příslušníky íránských národů. Mezi lety 1250 a 1000 př. n. l. Ugrijci přešli na kočovný způsob života a rozdělili se do několika skupin. Předchůdci Maďarů zůstali v jižních stepích, zatímco Vogulové a Osťakové odešli na severovýchod. V průběhu 1. tisíciletí př. n. l. byli i nadále pod vlivem íránských národů (Sarmatů, Alanů a Skythů), což se projevilo i na četných lexikálních přejímkách spjatých především se zemědělstvím a obchodem. Někdy okolo roku 550 n. l. došlo k migraci obyvatel v této oblasti, zřejmě jako reakce na příval altajských kmenů, které značně ovlivnily vývoj v následujících staletích. Mnoho maďarských slov altajského původu pochází z tohoto období.\n\nPředci dnešních Maďarů sami sebe označovali jako \"ty, kteří mluví\". Slovo \"magyar\" v sobě obsahuje ugrofinské \"mon\" (mluvit, maď. \"mond\") a \"er\" (muž). Toto označení pak v různých podobách přešlo i do některých jiných jazyků, včetně češtiny. Většina evropských jazyků však převzala jméno z označení \"ungri\" (latinsky \"Hungari\"). Předci Maďarů, žijící na dolním Donu, se v 6. století přidali ke kmenovému svazu Onogurů či Oněgurů (znamená \"deset národů\") a stali se součástí mnohonárodnostní turkické říše Levédie. V nejstarších západních písemných záznamech jsou obyvatelé této říše zmiňováni jako \"turci\" nebo \"ungri\" (podle Onogurů). První písemná zpráva, v níž se označení \"ungri\" prokazatelně vztahuje k Maďarům, pochází z roku 834 z Byzance. V 7. století se Levédie stává součástí říše Chazarů. Počátkem 9. století maďarské kmeny odcházejí do oblasti Etelköz ('Meziříčí') mezi Dněprem a Dněstrem a odtamtud ve druhé polovině 9. století putují dál přes Karpaty do Karpatské kotliny.\n\nV 10. století se Maďaři usadili v Podunají a v roce 1000 založil Štěpán I. Uherské království, které bylo od samotného počátku mnohonárodnostní. Spolu s Maďary zemi obývali příslušníci slovanských národů, Němci a Rumuni. Vzájemné kontakty vedly i ke vzájemnému ovlivňování jazyků, především ve slovní zásobě. Kromě jazyků sousedních národů maďarštinu ovlivňovala také latina. Ta byla používána jako úřední jazyk, ale i jako lingua franca pro běžnou komunikaci mezi příslušníky různých národů, které obývaly území království. Latinu na dobré úrovni díky tomu ovládala značná část uherské šlechty i měšťanstva. Jazyk si toto postavení udržel až do pozdního 18. století.\nV maďarském jazyce rezonují výpůjčky z jazyka původního slovanského obyvatelstva podunajskeho prostoru po zániku Velké Moravy. Příkladem jsou slova ze zemědělství, které příchozí převzali (potok – patak). V maďarských slovech dokonce zůstala zachována staroslověnská nosová výslovnost (houba – gomba) a tvary mnohých slov, jež později v jazycích slovanských prošla metatezí (kolbás > klobás).\nNejstarší maďarské písemné památky pocházejí z konce 10. století. Nejedná se však o žádné významné texty, spíše jen zlomky obsahující převážně osobní a místní jména. Z druhé poloviny 11. století pocházejí první maďarské zlomky psané latinkou. Jedná se především o vpisky do latinských náboženských textů. První souvislý maďarský text pochází z konce 12. století. Maďarsky psaná literatura se rozvíjela po roce 1300. První překlad Bible do maďarštiny byl pořízen po roce 1430 (tzv. Husitská Bible).\n\nStará maďarština se od současné značně lišila pravopisem, gramatikou i hláskoslovím. Postupně ztratila dřívější dvojhlásky a počet slovesných časů se snížil ze šesti na tři. Ustálila se samohlásková harmonie.\n\nV průběhu 16. a 17. století byla centrální část Uher pod nadvládou Osmanské říše. Jazyk proto byl pod silným vlivem turečtiny. Objevuje se však mnoho nových výpůjček z němčiny a francouzštiny.\n\nV druhé polovině 18. století se objevují první myšlenky národního obrození a potřeba většího praktického využití maďarštiny. V roce 1784 vyhlásil císař Josef II. patent, kterým zaváděl němčinu jako jediný úřední a vyučovací jazyk v Uhrách. Úředníci se měli do tří let naučit německy. Vedly ho k tomu čistě praktické důvody. Latinu, která si do té doby uchovávala své postavení úřední řeči a vysokou prestiž, pokládal za mrtvý jazyk. Maďarština zase byla považována za nedokonalou a nevhodnou pro úřední potřeby. Navíc velká část jazykově různorodého obyvatelstva maďarsky vůbec nemluvila. Jazykové nařízení se však setkalo s velkým odporem. Ve svém důsledku vedlo ke vzniku hnutí za kultivaci a zdokonalení maďarštiny.\n\nHnutí neologů vytvořilo více než deset tisíc nových slov, především odvozováním od maďarských slovních základů. Mnohá z nich se používají dodnes. Tím bylo maďarštině umožněno plnit mnoho nových funkcí. V první polovině 19. století byla rovněž vytvořena první pravidla maďarského pravopisu. V 1844 byla maďarština prohlášena úředním jazykem a nahradila latinu. Maďarští představitelé nebrali ohled na jazykové požadavky příslušníků ostatních národů, což až do roku 1918 vyvolávalo jejich odpor. V Uherském království netvořili Maďaři většinu. Teprve po jeho rozpadu a vzniku Maďarska v dnešních hranicích se stal maďarský stát národnostně a jazykově více jednotným. Početné maďarsky mluvící obyvatelstvo se ocitlo za hranicemi země na území nově vzniklých států.\n\nZáklad slovní zásoby maďarštiny je společný s dalšími uralskými, resp. ugrofinskými jazyky. Bylo identifikováno přibližně 21 % slovních kořenů, které jsou uralského či ugrofinského původu. Zhruba polovina kořenů byla v minulosti přijata z jiných jazyků, především pak slovanských (21 %), z němčiny (11 %) a turkických jazyků (9,5 %). S dalšími evropskými jazyky maďarština sdílí mnoho slov řeckého a latinského původu (6 % kořenů). Z jiných románských jazyků pocházejí asi 2,5 % kmenů, z ostatních jazyků přibližně 1 %. U 30 % není původ jasný.\n\nPři přejímání z jiných jazyků se slova běžně přizpůsobují maďarské fonetice (např. slova \"asztal\" – stůl, a \"udvar\" – dvůr, pocházejí (někdy tranzitně) ze slovanských jazyků, slovo \"polgár\" – občan z němčiny (Bürger)). Výjimkou jsou slova řeckého a latinského původu, která jsou většinou snadno rozeznatelná i pro mluvčí jiných jazyků, zejména byla-li převzata až v moderní době.\n\nSlovní zásoba se rozšiřuje vytvářením slov z existujících slovních základů. Odvozování slov se uskutečňuje pomocí slovotvorných předpon a přípon. Velmi hojné je též skládání.\n\nPříklady slovotvorby v maďarštině:\n\nMaďarština používá latinku, rozšířenou o znaky s diakritikou a spřežky. Maďarská abeceda (\"ábécé\") má 44 písmen:\n\nMaďarský pravopis je v principu fonologický. Velmi dobře koresponduje s výslovností. Výjimkou jsou pouze některé asimilace (splývání) souhlásek, které se v písmu neprojevují, např. adj [] (dej). V cizích slovech se obvykle přizpůsobuje maďarskému pravopisu: gimnázium (česky gymnázium).\n\nPísmena \"q\", \"w\" a \"x\" se píší pouze v cizích slovech. Písmeno \"y\" v maďarských slovech neoznačuje samohlásku. Je součástí spřežek, digrafů, v nichž měkčí, palatalizuje předchozí souhlásku.\n\nV příjmeních se lze dosud setkat s archaickými pravopisnými jevy, jako je spřežka \"cz\" (= c), \"ch\" (= cs) \"eö\", \"ew\", \"w\" (= ö, ő), \"aá\", \"eé\", \"oó\" (= á, é, ó), \"ss\" (= s, zs), \"gh\", \"th\" (= g, t) a koncové \"-y\" (= i). Zejména poslední jev může působit nejasnost ve výslovnosti, pokud \"y\" následuje za souhláskou, s níž může tvořit spřežku (g, l, n, t). Např. \"Batthyány\" [baťťáni], aktuálním pravopisem \"Battyányi\". V zápisu 18. a 19. století grafém \"y\" namísto \"i\" (odvozovací přípona některých desubstantivních přídavných jmén), mnohdy značil šlechtický přídomek.\n\nDiakritická znaménka se využívají u samohlásek:\n\nMaďarština používá celou řadu spřežek:\n\nZvlášností maďarštiny je, že \"s\" se vyslovuje [] (tedy jako české š: sajt [] = sýr), zatímco vyslovované [] se zapisuje spřežkou \"sz\" (Székesfehérvár []). Je to tedy naopak než v polštině.\n\nSpřežka \"ly\" původně označovala hlásku [] (jako měkké slovenské ľ). V současnosti se však vyslovuje []. Jedná se o určitý historický prvek, který současná výslovnost už nezohledňuje. Slova, v nichž se \"ly\" píše, se učí žáci nazpaměť.\n\nZdvojené souhlásky se vyslovují dlouze (hozzám [] / [] = ke mně). U spřežek se zdvojuje pouze první písmeno (jössz [] / [] = přicházíš).\n\nZdvojením (délkou) se rozlišuje význam, např.: megy [] = jde vs. meggy [] / [] = višeň\n\nPřízvuk je v maďarštině pevný, vždy na první slabice. Není na členech. Nerozlišuje význam slov. Nezávisí na něm kvalita ani délka hlásek. Nedochází k redukci nepřízvučných slabik.\n\nMaďarština má sedm krátkých a sedm dlouhých samohlásek. Délka samohlásek je důležitá pro rozlišení významu. Krátké a dlouhé samohlásky tvoří páry. Většina členů těchto párů se vyslovuje stejně, liší se jen délkou trvání. Rozdílná výslovnost je ve dvou případech:\n\nSouhlásky se v maďarštině vyslovují obdobně jako v češtině. Maďarština nemá souhláskové fonémy odpovídající českému /ř/ a /ch/. Rozdílná výslovnost je u těchto souhlásek:\nDélka souhlásek je stejně jako délka samohlásek důležitá pro rozlišování významu. Dlouhé souhlásky se též označují jako zdvojené (viz výše).\n\nSamohlásková (vokalická) harmonie ovlivňuje celou gramatickou stavbu maďarštiny. Pro účely samohláskové harmonie dělíme maďarské samohlásky na přední a zadní:\n\nPodle tohoto pravidla v jednom slově mohou být buď jen přední, nebo jen zadní samohlásky. Výjimkou jsou slova cizího původu (\"telefon\") a složeniny (\"Budapest\"). Pro většinu sufixů existují dvě až tři varianty, které se volí v závislosti na samohláskách v kořeni slova. Příklad (\"-tok\" / \"-tek\" – osobní koncovka sloves, 2. osoba množného čísla):\nSamohláska \"i\" / \"í\" je sice foneticky přední, pravidlo samohláskové harmonie se však u ní neuplatňuje. Může být v jednom slově s předními i zadními samohláskami. Některá slova obsahující jen samohlásku \"i\" / \"í\" se chovají jako přední, např. \"illik\" (slušet) – minulý čas \"illett\". Jiná jako zadní, např. \"iszik\" (pít) – minulý čas \"ivott\". Výjimečně může být harmonie jediným rozdílem mezi homonymy: \"ír\" (psát) je zadní (\"írás\" – psaní), zatímco \"ír\" (Ir) je přední (\"írek\" – Irové). Pokud se \"i\" / \"í\" ve slově chová jako zadopatrová samohláska, je to dáno tím, že se dříve na jejím místě vyslovovala laryngální čili zadopatrová samohláska a teprve v posledních staletích se spodobnila s předopatrovým \"i\" / \"í\".\n\nRovněž přední \"e\", zejména pak \"é\", se v určitých případech kombinuje se zadními samohláskami (například přivlastňovací koncovka -é, přípona -ért). Jindy se však pravidelně střídá se zadním \"a\" / \"á\" nebo \"o\" / \"ó\" (přípony -ás / -és, -ság / -ség).\n\nSe samohláskovou harmonií souvisí skutečnost, že se na rozdíl od němčiny v maďarštině při skloňování nikdy nepřehlasuje \"o\", \"u\" na \"ö\", \"ü\". Každé slovo zachovává svůj harmonický charakter. Může oproti tomu docházet k alternaci ö / e, např. \"fölött\" / \"felett\" (nad). Tento jev se označuje jako labiální vokalická harmonie – na rozdíl od výše uvedené palatální (patrové) samohláskové harmonie.\n\nMaďarština se vyznačuje rozvinutým systémem skloňování a časování. Na rozdíl od flektivních jazyků (jako je čeština), kde obvykle platí pravidlo jediné koncovky, jež vyjadřuje více mluvnických kategorií najednou, k maďarským slovům lze připojit více různých přípon a koncovek (sufixů). Takovéto „přilepovaní“ sufixů (aglutinace) s jediným významem řadí maďarštinu k aglutinačnímu typu jazyků. Každá koncovka vyjadřuje zpravidla jen jednu mluvnickou kategorii: pádová koncovka, znak množného čísla, přivlastňovací koncovka, osobní koncovka u sloves, koncovka minulého času a další. Sufixy se často připojují přes různé propojovací samohlásky, které usnadňují výslovnost.\n\nPříklad:\n\nKořen slova zůstává při přibírání koncovek a přípon obvykle zachován beze změny. Výjimečně dochází ke stahování jeho poslední samohlásky (zkrácení nebo vypuštění), např. \"agár\" (ohař) – \"agarak\" (ohaři). Systematicky se stahují podstatná jména zakončená -alom, -elem (plurál -almok, -elmek) a slova končící -0X0g (kde 0 značí samohlásku a X souhlásku l, r). Slova zakončená krátkou samohláskou při ohýbání tuto samohlásku většinou prodlužují, např. \"alma (jablko), \"almából\" (z jablka), \"almáink\" (naše jablka). Slova zakončená dlouhou samohláskou někdy naopak tuto zkrátí a připojí koncovku přes vložené -v-, např. \"ló (kůň) – \"lovak\" (koně), \"kő (kámen) – \"kövek\" (kameny). Pouze několik málo kořenů prochází výraznější proměnou, např. \"teher (náklad), plurál \"terhek\". Tyto jevy (kromě prodlužování koncové samohlásky, které je univerzální) se však případně týkají jen přivlastňovacích tvarů, plurálu, akuzativu a superessivu (\"na tom\" – koncovka \"-n\").\n\nNikoliv ke změně kořene, ale přípony, dochází systematicky pokud přípona začínající na v (-val / -vel, -vá / -vé) přistupuje ke slovu zakončenému na souhlásku. Tehdy se toto v přizpůsobí této souhlásce, např. \"szándék\" + \"-val\" dává \"szándékkal\" (s úmyslem), plurál \"szándékok\" tvoří \"szándékokkal\" (s úmysly).\n\nMaďarština je bezrodý jazyk. Nerozlišuje rod mužský, ženský a střední, dokonce ani u zájmen: \"ő\" znamená on, ona i ono. Pokud je potřeba rozlišit pohlaví, existují možnosti přechylování na úrovní slovní zásoby, například složeniny se slovem \"nő\" (žena): tanár = učitel, tanárnő = učitelka.\n\nMaďarština rozlišuje jednotné a množné číslo. Množné číslo se vyjadřuje pomocí charakteristického sufixu -k nebo -i- (při použití přivlastňovacích sufixů). Znak množného čísla se zpravidla připojuje jen k podstatnému jménu, případně ukazovacímu zájmenu. K jiným slovním druhům se připojuje jen za určitých podmínek (viz dále).\n\nZnak množného čísla se používá pouze v případě, že není blíže určen počet. Je-li počet vyjádřen číslovkou, zůstává podstatné jméno v jednotném čísle. Například:\n\nSystém přivlastňování je v maďarštině odlišný od indoevropských jazyků. Podstatná jména se nepojí s přivlastňovacími zájmeny, ale přibírají zvláštní přivlastňovací sufix: A(z én) könyvem. = Toto je moje kniha.\n\n\n\nMaďarština nemá sloveso s významem \"mít\". Místo toho se používá zvláštní vazba se slovesem \"van\" (být). Vlastník přibírá dativní koncovku:\n\nPodstatná jména jsou obvykle determinována členem, který je dvojí:\n\nPodstatná jména se skloňují. Při skloňování přibírají přivlastňovací sufixy, znak množného čísla a pádové koncovky.\n\nMaďarština má 18 pádů. Sada pádových koncovek je jednotná pro všechna podstatná jména, případně i další sklonné slovní druhy. Koncovky mají obvykle dvě, někdy tři varianty podle samohláskové harmonie (viz výše).\n\n1. pád (nominativ) je základním tvarem jména, koncovku nemá: \"kutya\" (pes), \"ház\" (dům)\n\n2. pád (genitiv) jako takový neexistuje a opisuje se přivlastňovacími vazbami (viz výše)\n\n3. pádu (dativu) odpovídá koncovka -nak / -nek: \"háznak (domu). Terminativ má koncovku -ig: \"házig ((až) k domu)\n\n4. pád (akuzativ) má koncovku -t: \"kutyát (psa). Kauzál-finál se ovšem vyjadřuje koncovkou -ért: \"kutyáért (pro psa)\n\n5. pád (vokativ) maďarština nemá, oslovuje se 1. pádem\n\n6. pád (lokál) je vyjadřován více způsoby. K umístění a pohybu obecně se vztahuje matice devíti pádů, které odpovídají na otázky \"kam?\", \"kde?\" a \"odkud?\":\nŘada dalších prostorových vztahů (pod, nad, zpod, za, zpoza, skrze atd.) je vyjadřována systémem záložek.\nKoncovka -ról / -ről také vyjadřuje českou vazbu \"o něčem\". Pro časovou lokalizaci se používá koncovka -kor: éjfélkor (o půlnoci).\n\n7. pád (instrumentál) je tvořen koncovkou -val / -vel, která se případně přizpůsobuje koncové souhlásce základního tvaru: \"almával (s jablkem), \"köszönettel (s vděkou).\nPodobný je translativ vyjadřující změnu stavu: \"jég\" (led) – \"jéggé válik\" (stát se ledem, změnit se v led), případně proměnu: \"szép\" (krásný) – \"széppé lesz\" (zkrásnět). Příponami translativu -vá / -vé taky tvoříme sloveso z přídavného jména: \"nevetséges\" (směšný) – \"nevetségessé tesz\" (zesměšnit), nebo uděláme někoho / něco nějakým / čím: \"boldogtalan\" (nešťastný) – \"boldogtalanná tesz\" (udělat nešťastným).\n\nMaďarština má také dva způsoby vyjádření essivu (\"jako něco, na způsob\"), formální -ként a modální -ul / -ül: \"orvosként (jako lékař), \"például (například).\n\nPřídavná jména přijímají koncovky množného čísla, případně pádové koncovky pouze tehdy, když se nepojí s podstatnými jmény:\n\nV postavení přívlastku, vždy před podstatným jménem, je přídavné jméno nesklonné (srovnej s výše uvedenými příklady):\n\nStupňování: 2. stupeň (komparativ) se tvoří příponou \"-abb\" / \"-ebb\" (-ší, -ejší). Přidáním předpony \"leg-\" (nej-) k tomuto tvaru se tvoří 3. stupeň (superlativ): gyors gyorsabb leggyorsabb = rychlý rychlejší nejrychlejší\n\nVýjimkou je stupňování slova \"jó\" (dobrý) – jobb, legjobb. K adjektivu \"nagy\" (velký) přistupuje přípona -obb (nagyobb).\n\nSlovesa mohou mít dvojí časování – určité (předmětné) a neurčité (podmětné). Ve všech časech a způsobech přibírají dvě sady osobních koncovek podle toho, zda se pojí s určitým, neurčitým, případně žádným předmětem:\n\nNepřechodná (intranzitivní) slovesa nemají předmět, proto mají pouze neurčité časování.\n\nPři časování se (obdobně jako v češtině) přidávají osobní koncovky, které vyjadřují 1., 2. a 3. osobu v jednotném a množném čísle. Není proto nutné označovat podmět osobním zájmenem. Je-li podmět zřejmý, může se vynechat.\n\nV neurčitém časování navíc existuje osobní koncovka, která vyjadřuje vztah \"já – tebe / vás\":\nInfinitiv se vyznačuje koncovkou -ni: olvasni = číst\nMaďarské sloveso má tři časy jako v češtině: minulý, přítomný a budoucí.\n\n\nOdborně zaměřené mluvnice však nepočítají tuto konstrukci mezi časy. Jednak proto, že se tvoří skládáním. A také proto, že budoucnost se dá vyjádřit i přítomným časem ve spojení s příslovečným určením času:\nJediné maďarské sloveso, které má vlastní tvary budoucího času, je existenciální sloveso \"lenni\" (být), kde se jedná o tvary se základem \"lesz\" (bude), zatímco přítomný čas se tvoří od základu \"van\" (je).\nSlovesné způsoby jsou rovněž tři: oznamovací, podmiňovací (kondicionál) a spojovací (subjunktiv).\n\n\n\n\nPři asimilaci souhlásek někdy toto \"-j-\" mizí: olvass! = čti!\n\nNěkolik maďarských sloves (vesměs velmi frekventovaných) se časuje více či méně nepravidelně. Mnohá se však časují vzájemně stejným způsobem. Jsou to (uveden infinitiv, oznam. 3. os. sg neurč. přítomný a minulý, rozk. 2. os. sg (neurč. a urč.)):\nZvláštním typem jsou tzv. \"iková slovesa\", nazvaná takto podle jejich tvaru ve 3. os. sg oznam. neurč. přít. zakončeného na -ik (zatímco u ostatních maďarských sloves je tento tvar současně kořenem, t. j. bez koncovky). Iková slovesa zpravidla tvoří odlišně rozkazovací tvar ve 3. os. sg (zakončené jednotně na -ék). Mívají význam podobný českým zvratným slovesům, kdy podmět koná sám na sobě. Proto jsou iková slovesa až na výjimky nepřechodná.\n\nPostpozice (záložky) plní v maďarštině stejnou funkci jako předložky v češtině a jiných jazycích. Rozdíl je především v tom, že stojí až za řídícím jménem. Většinou se pojí se základním pádem (nominativem). Fungují podobně jako pádové koncovky. Píší se však odděleně a nemají varianty podle samohláskové harmonie.\n\nPostpozice vyjadřující místní vztahy tvoří trojice jako místní pády:\nDalší záložky jsou: körül = kolem (kde), köré = kolem (kam), felől = směrem od, felé = směrem k, na, helyett = místo (čeho), szerint = podle (čeho), miatt = kvůli, szerint = podle (čeho), után = po, za, ellen = proti, által = prostřednictvím, iránt = směrem k, nélkül = bez\n\nPokud se postpozice pojí s osobními zájmeny, přijímají osobní koncovky, které jsou shodné s přivlastňovacími:\n\nUniverzální záporkou je \"nem\" (ne), případně \"sem\" (také ne). Stojí před negovaným výrazem: \"nem értem\" = nerozumím.\n\nV subjunktivu se místo \"nem\" používá \"ne\", případně \"se\": \"ne gyere ide!\" = nechoď sem!\n\nStejně jako v češtině je v maďarštině možný vícenásobný zápor: Nem értek semmit\". = Nerozumím nic.\n\nSlovosled maďarské věty je volný, není však nahodilý. Základní slovosled oznamovací věty je SOV (podmět – předmět – přísudek). Větný člen, na který je kladen důraz, obvykle stojí bezprostředně před přísudkem.\n\nV tázacích větách bývá obecně jádro dotazu na začátku. Ve větách s tázacím zájmenem (doplňovacích) se tento slovosled shoduje s češtinou: Hol van a kép?\" = Kde je (ten) obraz?\" V tázacích větách zjišťovacích je proti češtině obrácený: Kép ez\"? = \"Je to obraz?\" (doslova \"Obraz to (je)?\") Itt van az a fiú?\" = \"Je ten chlapec tady?\" (doslova \"Tady je ten chlapec?\")\n\nSlovosled záporné věty je zpravidla stejný jako v češtině: \"Ez nem kép.\" = \"To není obraz\".\n\nTypické pro maďarštinu je (oproti většině evropských jazyků) obrácené pořadí složek jména, včetně hodností a titulů, např. \"král Karel I.\" je maďarsky \"I. Károly király\" (doslova \"I. Karel král\"). Příjmení stojí před křestním jménem (jmény): \"László Kovács\" je v maďarštině vždy \"Kovács László\". Obráceně se uvádějí i data: 5. 7. 2016 je maďarsky 2016. 7. 5. Měsíc je vždy před dnem. Obecně jsou časové jednotky řazeny od největší po nejmenší.\n\n\n\n\n\n"}
{"id": "55329", "url": "https://cs.wikipedia.org/wiki?curid=55329", "title": "Mumie", "text": "Mumie\n\nMumie je mrtvé tělo člověka nebo zvířete, které bylo zachováno buď přirozeně (mrazem, vysušením pískem apod.) nebo uměle (balzamováním). K náhodné mumifikaci dochází, pokud se mrtvé tělo nachází ve vhodných přírodních podmínkách. Řada lidských kultur vyvinula chemický proces balzamování, při kterém se dosahovalo stejného výsledku. Obvykle se tak dělo z náboženských důvodů. Hmotnost dospělého člověka se při úplné mumifikaci změní na 5 až 7 kilogramů.\n\nNejznámějšími mumiemi jsou ty, které byly uměle nabalzamovány. Tímto zvykem proslul především Starověký Egypt.\n\nEgypťané věřili, že tělo obsahuje několik duší, z nichž nejdůležitější jsou \"Ba\" a \"Ka\". Aby mohl člověk žít posmrtně, musely se jeho duše v hrobce znovu spojit s tělem mumie. Aby urychlili vysoušení a zamezili rozkladu, odstraňovali Egypťané z těla orgány a mumii pokrývali natronem. Teprve potom mohlo být tělo omyto aromatickými látkami a ovinuto vrstvami plátěné bandáže.\n\nKromě Egypta byly úmyslně vytvořené mumie nalezeny také v Číně, Tibetu, v Japonsku, na Tenerife, na Sicílii, na mnoha místech Jižní Ameriky a jinde.\n\nDochovaly se také mumie vytvořené působením specifických přírodních podmínek, například extrémního chladu („Ledový muž“ Ötzi), horkého pouštního písku nebo podmínkami některých močálů (Tollundský muž). Mumie tohoto druhu byly nalezeny po celém světě a některé z nich patří mezi nejstarší mumie vůbec. Velmi dobře zachovalá těla pocházejí z oblasti Peru, kde byla uchována buď zásluhou horkého, suchého podnebí na pobřeží, nebo ve studeném podnebí And.\n\nČeské slovo mumie pochází ze středověkého latinského slova \"mumia\", které bylo odvozeno z arabského \"múmíja\" (مومية), což znamená „živice“. Egypťané své mumie často natírali tmavou smolou a mumifikovaná těla byla na povrchu zčernalá a křehká. Arabové, kteří Egypt roku 641 dobyli, usoudili, že se jedná o živice (formami živic jsou například asfalt nebo dehet). Samotné arabské slovo pochází z perského označení pro živici (rovněž \"múmíja\"). V tomto jazyce je slovo příbuzné výrazu \"múm\", tedy „vosk“. Dějepisci ze Starověkého Řecka uvádějí, že Peršané někdy mumifikovali své krále a šlechtu voskem; v Egyptě tento zvyk nicméně zdokumentován nebyl.\n\nNejstarší známé egyptské mumie pocházejí z doby kolem roku 3600 př. n. l.. Již tehdy byl uplatňován jistý postup balzamování. Mrtvého člověka většinou pohřbili pozůstalí a kněží do mělkého písečného hrobu, obvykle ve skrčené poloze, s hlavou na jih a tváří obrácenou na západ. Spolu s mrtvým se pohřbívaly také předměty a nádoby s jídlem a pitím, což naznačuje existenci víry v posmrtný život. Z tohoto období sice nepocházejí žádné písemné záznamy, ale náboženské představy byly zřejmě podobné těm z pozdějších let.\n\nHorký písek tělo po pohřbení vysušil a konzervoval. Jedna z nejznámějších mumií vzniklých tímto způsobem se nazývá Zrzek a je uložena v Britském muzeu.\n\nPozději Egypťané pohřbívali v jednoduchých rákosových koších a dřevěných hrobkách. I první dynastie se pokoušeli těla svých zemřelých uchovávat, aby mohly jejich duše vstoupit do posmrtného života. Zkušenosti získávali mimo jiné mumifikací posvátných zvířat: ibis, sokolů, krokodýlů a koček.\nEgypťané považovali mumifikaci za tajný a posvátný proces, takže ho málokdy zaznamenávali. Výjimkami jsou obrázky na rakvi z Džedbastiufangu přibližně z roku 600 př. n. l., která je uložena v hildesheimském muzeu, a také popisy některých cizinců. Starořecký historik Hérodotos zaznamenal jako jeden z mála postup balzamování v roce 450 př. n. l..\n\nPráci vykonávali nejen balzamovači, kteří potřebovali hluboké znalosti lidské anatomie, ale také kněží odříkávající patřičné magické formule.\n\nBalzamování začínalo krátce poté, co osoba zemřela, aby se předešlo rozkladu. Běžná mumifikace trvala kolem 70 dní, podle potřeby však mohla trvat i déle. Stavitelé a umělci mezitím zajišťovali poslední stavební práce a úpravy v hrobce zemřelého.\n\nPrvním krokem bylo odstranění všech vnitřních orgánů, které se jinak velmi rychle rozkládají. Do levé nosní dírky bylo strčeno dlátko, kterým byla proražena tenká kost mezi nosem a dutinou lebeční. Vzniklým otvorem pak byl vytažen mozek měděnými háčky. Jiná možnost spočívala v otevření lebky v oblasti za levým okem; mozek byl následně rozsekán drátem s háčkem na konci a vytažen zvláštní tyčkou či lžící. Existoval také způsob, jak mozek rozložit louhem. V pozdních obdobích byl mozek v mumii někdy ponecháván, aby se v průběhu času sám rozpadl.\n\nNásledně bylo tělo na levé straně rozříznuto pazourkovým rituálním nožem (Hérodotos tvrdí, že čepel byla z obsidiánu, tedy sopečného skla, které se do Egypta muselo dovážet z Etiopie, avšak všechny zatím nalezené nože měly čepel z pazourku). Podle Hérodota byl člověk, který tělo rozřízl, po tomto úkonu rituálně vyhnán, neboť lidské tělo bylo považováno za posvátné a bylo zapovězeno ho poškozovat.\n\nPak byl odstraněn žaludek, střeva, plíce, a játra; tyto orgány se balzamovaly samostatně a ukládaly se do nádobek zvaných kanopy. Ty byly vyzdobeny symboly Hórových synů, kteří vnitřnosti střežili: Imset (lidská hlava) na kanopě pro játra, Kibehsenef (hlava sokola) na kanopě pro střeva, Hepi (hlava paviána) na kanopě pro plíce a Duamutef (hlava šakala) na kanopě pro žaludek. Tento zvyk vznikl kolem roku 2000 př. n. l., zprvu se však vyráběly kanopy pouze s lidskými hlavami; zpodobnění Hórových synů se začalo používat teprve v roce 1500 př. n. l.. Přibližně od roku 1000 př. n. l. se začaly zabalené orgány vkládat zpět do mumie, avšak prázdné kanopy se do hrobek ukládaly i nadále.\n\nSrdce bylo v těle ponecháno, protože bylo považováno za nejdůležitější orgán a věřilo se, že jej mrtvý bude potřebovat pro soud na onom světě.\n\nTělní dutina byla poté vymyta palmovým vínem, jehož vysoký obsah alkoholu zahubil všechny hnilobné bakterie, které se mezitím již začaly rozmnožovat. Do dutiny se rovněž vložila myrha a jiné koření, načež byl otvor zašit. Tělo bylo potřeno aromatickými látkami a obaleno natronem, což je přírodní sůl (dekahydrát uhličitanu sodného); získávala se z pouštních jezer poblíž Káhiry. Mumie byla ponechána v horku po dobu 70 dnů. Díky vysoušení natronem se stala pružnější a více podobnou žijícímu člověku než těla vysušená v písku.\n\nNa zašitou ránu v levé části těla byla položena balzamovací destička z kovu nebo vosku, jež byla ozdobena Hórovým okem (udžatem). Symbolicky řez zacelovala.\n\nPo vysušení těla se mumie zabalila do plátěných bandáží a rubášů. Na tělo se spotřebovalo až 20 vrstev, což je kolem 375 m; čím více vrstev mumie měla, tím lépe držela tvar. První vrstvu obvykle tvořil rubáš, pak se pásy plátna vedly křížem od pravého ramene přes hlavu a zauzlovaly se na temeni. Preciznost a způsob zabalení se v průběhu let značně měnily, takže je podle bandáží možné určit období mumifikace těla.\n\nMezi jednotlivé vrstvy bandáží se nalévala horká smola (pryskyřice), díky níž obvazy lépe držely. Do smoly se často přidávala také myrha a kadidlo. Celkem trvalo balení asi 15 dní, neboť bylo třeba vždy počkat, až smola zaschne.\n\nAby byl mrtvý chráněn v posmrtném životě, byly mezi vrstvy plátna vkládány také magické amulety (až několik set), které měly často zpodobňovat zvířata, rostliny, nebo části lidského těla. Na určená místa se umisťovaly podle pokynů Knihy mrtvých. Občas se mezi bandáže umisťovaly také šperky zemřelého. Kromě amuletů se na mumii jako ochrana zapisovaly také magické formule a texty.\nPoužívaly se mimo jiné tyto tři amulety:\n\nPo zabalení byla mumie zpravidla vložena do rakve. Ta v raných obdobích vypadala jako obyčejná nezdobená dřevěná truhla. V období Střední říše se objevil zvyk (zejména u majetnějších) využívat dvě rakve, vnější a vnitřní. Pro období Nové říše jsou typické rakve ve tvaru mumie.\n\nSouprava rakví se skládala celkem z pěti částí. Spodní část vnější rakve byla nejmasivnější a spočívala na zemi, přikrývalo ji víko vnější rakve (často pomalované a pozlacené). Uvnitř vnější rakve se nacházela vnitřní rakev, opět rozdělená na spodní část a víko. Samotná mumie pak byla chráněna krytem, vyrobeným většinou z kartonáže. Z kartonáže se většinou vyráběla také vnitřní rakev, někdy dokonce z jediného kusu; v tom případě musela být mumie umístěna dovnitř ještě předtím, než plátno vyschlo, a pak byla rakev zezadu zašněrována jako korzet.\nV pozdních obdobích se stala výroba a prodej rakví výnosným obchodem a jejich povrch byl zdoben čím dál složitěji. Za nadvlády Říma se stalo zvykem, že byl na rakvi namalován zemřelý, jenž v ní byl pochován.\n\nSarkofágy byly rakve vyrobené z kamene, do které byly ukládány mumie nejvýznamnějších osob (až do roku 1380 př. n. l. pouze faraonů), a to zejména proto, že byly velmi drahé a nesmírně těžké (v řádu tun). V překladu slovo \"sarkofág\" znamená \"pojídač masa\", neboť Řekové věřili, že maso do něj vložené se působením okolního kamene může rozplynout.\n\nZpočátku byly i sarkofágy jednoduchého obdélníkovitého tvaru. Později se obvykle upravovaly do zaobleného tvaru, který připomínal v nich uložené mumie. Také se stalo zvykem do kamene vytesat tvář mrtvého a po stranách sarkofág vyzdobit magickými symboly a hieroglyfy.\n\nZ důvodu velké hmotnosti se většinou umisťovaly do hrobky prázdné a těla do nich byla vkládána teprve přímo na místě.\n\nMaska mumii zakrývala obličej; případně mohla nahrazovat také hlavu, pokud se poškodila. Většinou mrtvého idealizovala a měla dokonalé rysy.\n\nNejbohatší zemřelí měli masky často bohatě vykládané; zřejmě všichni faraoni měli masky zhotoveny z ryzího zlata a drahokamů. Používání zlata odkazuje na kult Boha Slunce. Méně významné osoby mohly mít masky ze dřeva či z kartonáže (drť papíru a plátna slepená sádrou nebo smůlou). Tento typ masek se rozšířil zejména za doby nadvlády Řecka a Říma.\n\nNejslavnější posmrtnou maskou je zlatá maska Tutanchamonova.\n\nPohřeb závisel na tom, jak významným člověkem byl zemřelý za svého života. Pokud byl na nízkém stupni společenského žebříčku, byla mumie položena do prosté hrobky nebo do jednoho z výklenků ve větší hrobce. Rakve lidí ve vyšším postavení byly často umístěny ve zvláštních vnějších rakvích, které byly často velké a zdobené. Lidé s nejvyšším společenským postavením (faraoni a vysocí úředníci) měli většinou kamenný sarkofág a vlastní, bohatě zdobenou hrobku.\n\nDůležitým obřadem bylo tzv. \"otevírání úst\" mumie, které spočívalo v tom, že se kněz dotkl mumie nebo rakve zvláštní tyčkou s háčkem. To mělo vzkřísit vědomí pohřbívaného, aby mohl v posmrtném životě jíst, pít, mluvit a dýchat.\n\nDo hrobky byly kromě mumie často umisťovány také věci, které by mohla potřebovat na onom světě: šperky, oblečení, jídlo, nábytek a podobně. Tutanchamon byl nalezen se svými hračkami z dětství. Důležité byly figurky takzvaných vešebtů, dělníků, kteří měli místo mrtvého pracovat na nebeských polích pro boha Osirida. Na počátku Nové říše stačil jediný šabtí, kolem roku 1000 př. n. l. se do hrobů vkládalo 401 pracovníků: jeden pro každý den v roce a 36 drábů s biči.\n\nEgypťané s oblibou mumifikovali také zvířata. Velmi pečlivě si počínali u domácích mazlíčků, které pak ukládali do hrobky společně s majitelem, aby mu v posmrtném životě mohli dělat společnost.\n\nVe většině případů byla ale balzamována divoká zvířata, a to proto, že je Egypťanů považovali za představitele nebo posly bohů. Nejčastěji mumifikovanými zvířaty byli ibisové, kočky, sokoli, krokodýli, krávy, divocí psi a šakali, kobry, brouci skarabeové a býci, ale také husy, rejsci a ryby.\n\nMěsto Bubastis bylo dokonce zasvěceno Bastet, bohyni koček. Zde se kočky balzamovaly, balily a ukládaly na zvláštní kočičí hřbitov.\n\nJedna egyptská princezna se dokonce nechala mumifikovat se svým domácím mazlíčkem, paviánem.\n\nNejstaršími mumiemi z andské oblasti jsou těla rybářů z pobřeží dnešního Chile a Peru; pocházejí z doby kolem roku 3000 př. n. l.. Mrtví se tehdy nechávali vysoušet na slunci, přičemž byly někdy odstraňovány také vnitřnosti. Mumifikaci pak prováděla většina národů žijících na území současných států Kolumbie, Ekvádor, Chile a Peru, ať už to bylo pomocí vysoušení na slunci v nížinách, nebo pomocí mrazu ve vysokých polohách And. Někdy se také používalo balzamování pomocí oleje a vysoušení v dýmu.\nNejznámějšími kulturami, které mumifikaci v této oblasti provozovaly, byli Inkové, Chimové, kultura Chancay, kultura Mochica a další. Inkové, kteří před příchodem Evropanů v roce 1532 ovládali většinu andského území, věřili, že se jejich mrtví králové stávají bohy. Rovněž měli ve zvyku obětovat děti a umisťovat je na vrcholy hor; tam byla těla dětí zachována díky velmi chladnému a suchému podnebí.\nIndiáni z kmene Jivaro, kteří obývali okolí toku Amazonky nechávali seschnout hlavy svých zabitých nepřátel. Mrtvé mumifikovali také Aztékové.\n\nNejstarší (ale málo zachovalá) americká mumie byla nalezena v Spirit Cave v Nevadě roku 1940. Radiouhlíková metoda odhalila, že toto tělo pochází z období kolem 7400 př. n. l. Jiné staré mumie – z prvního století př. n. l. – pocházejí z oblasti Kentucky. Většina severoamerických mumií byla nalezena v jeskyních, například těla Navahů v Arizoně. Chladné zimy na Aljašce umožnily, že se dochovala těla Eskymáků. Naopak obyvatelé blízkých ostrovů Aleut umisťovali své mrtvé do horkých sopečných dutin, čímž je vysoušeli.\n\nV roce 1972 bylo objeveno osm pozoruhodně zachovalých mumií v opuštěné inuitské osadě jménem Qilakitsoq v Grónsku. Jednalo se o těla šestiměsíčního dítěte, čtyřletého chlapce a šesti žen různého věku. Tyto mumie pocházely z období kolem roku 1475. Byly přirozeně zachovány díky teplotám pod 0 °C a arktickým větrům, které vanuly pod skalním převisem, kde byla těla nalezena.\n\nNejproslulejší čínskou mumií je markýza Taj. Byla nalezena ve výpravně vybaveném pohřebišti z období dynastie Chan, které odkryli dělníci při budování leteckého úkrytu poblíž města Čchang-ša, a je jedním z nejzachovalejších těl, které bylo kdy nalezeno. Paní Taj zemřela v období mezi léty 178 př. n. l. a 145 př. n. l. a byla nabalzamována impregnací v lázni ze solí rtuti. Její kůže je vláčná a hebká a její vlasy i vnitřní orgány jsou neporušeny.\n\nJiný pozoruhodný objev byl učiněn v čínské autonomní oblasti Sin-ťiang. V oblasti Tarimské pánve tam byla nalezena těla pocházející z prvního a druhého tisíciletí př. n. l. Z genetického hlediska jsou tyto mumie europoidního indoevropského původu, což naznačuje možnost raného kontaktu západních a východních kultur.\n\nV Japonsku se mumifikaci věnovali někteří buddhističtí kněží jako tradičnímu řemeslu. Mrtvé tělo kněze se vysušilo v kouři velkých svící a bylo umístěno do chrámu, kde bylo uctíváno jako socha. Kněží, kteří se nechali takto mumifikovat, byli nazýváni \"Nikušin-bucu\", což znamená „ztělesněný Buddha“.\n\nV katakombách pod katolickým ostrovem města Palermo se nachází 6000 mumií, které byly mezi roky 1599 a 1920 balzamovány tamními mnichy z řádu kapucínů. Zpočátku byli mumifikováni pouze mniši, později také palermští lékaři, právníci a jiní zámožní lidé.\nNejstarší mumie patří páterovi jménem Silvestre da Gubbio. Jeho tělo bylo zbaveno tekutin na kameninových rourách, vysušeno na slunci a před vystavením ještě umyto vinným octem, zabaleno do slámy a vonných bylin a obléknuto. Postupem času se technika balzamování zlepšovala a v 19. století byl vyvinut způsob, který spočíval v napuštění pokožky otrušíkem nebo magnéziovým mlékem. Díky němu byla pokožka jemnější a více se podobala kůži žijícího člověka.\n\nObyvatelé Palerma nepokládali mumie za nic výjimečného a často své mrtvé předky navštěvovali. Dnes jsou katakomby vyhledávanou turistickou destinací. Mniši již nemumifikují, pouze se starají o to, aby uchovali vystavená těla v dobrém stavu.\n\nJako poslední byla nabalzamována Rosali Lombardová, která zemřela ve dvou letech v roce 1920. Její tělo zůstalo pozoruhodně zachováno postupem, který vynalezl její otec lékař.\n\nVe Velké Británii, Irsku, Německu, Nizozemí, Švédsku a Dánsku bylo nalezeno mnoho těl v rašeliništích. Lze je zařadit do období od pozdní doby železné (kolem roku 500 př. n. l. do pozdního římského období (kolem roku 400). Všechna tato mrtvá těla zřejmě pocházejí ze stejné kultury; lidé, jimž patřila, byli zabiti na souši v zimním období, pravděpodobně jako oběť při náboženském obřadu.\n\nTělesná schránka se v bažině může zachovat díky chladu, kyselosti vody a nepřítomnosti kyslíku (a tudíž i nepřítomnosti rozkladných bakterií). Kostra se v průběhu let obvykle rozpadne, avšak kůže se přirozeným způsobem impregnuje a vnitřnosti zůstanou neporušeny. V některých případech je podle obsahu žaludku dokonce možné určit, co mrtvý naposledy jedl.\n\nMezi nejznámější těla nalezená v bažinách patří Lindowský muž, Grauballský muž, žena z Huldreské bažiny a jiné.\n\nZnámou přirozenou mumií je „Ledový muž“ Ötzi, který zemřel v Alpách na hranici Rakouska a Itálie kolem roku 3300 př. n. l. Postupem času tělo pohltil ledovec a odhalila jej až bouře v březnu roku 1991. Dva němečtí horolezci Ötziho objevili 19. září 1991; spolu s ním bylo nalezeno více než 70 předmětů osobní potřeby.\n\nV prostoru pod jezuitským kostelem Neposkvrněného početí Panny Marie a svatého Ignáce v Klatovech byla ukládána těla řádových bratří v černých klerikách a šlechtických příznivců řádu v nádherném oblečení. První uvedený pohřeb se zde konal v roce 1674, poslední v roce 1784, kdy císař Josef II. zakázal pohřbívání v kostelech.\n\nZpůsob mumifikace, který jezuité v Klatovech používali, je světovou raritou. Těla byla pokládána na chmelovou podložku, která působila antisepticky, a tam byla ovívána suchým vzduchem, který do kobky proudil důmyslným systémem větracích kanálů v dutých sloupech lodi kostela. Těla dnes váží okolo 8–10 kg.\n\nSystém větrání byl narušen při přestavbě kostela v roce 1937. Většina mumií proto rychle podléhala zkáze a musela být na zdejším hřbitově pohřbena. Rozkladu uniklo asi čtyřicet mumifikovaných těl, která jsou v současnosti vystavena v rakvích se skleněnými víky.\n\nV Brně se nachází kapucínská hrobka s mumiemi pod kostelem nalezení svatého Kříže. Byla vybudována v polovině 18. století a její autorství se připisuje staviteli Mořici Grimmovi. Vhodná geologická skladba půdy spolu s důmyslným systémem vzduchových průduchů umožnila vysušení a následné zachování pohřbených těl. Mrtví se zde ukládali až do roku 1787.\n\nZ původních asi 150 těl kapucínů se do dnešní doby zachovalo 24. Všichni byli pochováni přímo na zem, oblečeni v řádová roucha. Pod hlavu se jim vkládaly dvě cihly.\n\nBylo zde pohřbeno také téměř 50 příznivců kapucínského řádu. Nejvýznamnější z nich je slavný dobrodruh František svobodný pán Trenck, pro kterého byla dokonce vybudována vlastní místnost. Dalšími mumiemi jsou městský radní Jakub Kuneš z Rosenthalu, generál a velitel Špilberku hrabě Jan Vilém Zinsendorf, architekt Mořic Grimm a další.\n\nCelkem 34 mumií pocházejících ze 17. a 18. století bylo uloženo v otevřených dřevěných rakvích v kryptě kostela sv. Prokopa ve Vamberku. V roce 2000 byly na dobu opravy přemístěny do Broumovského kláštera. Více zde…\n\nRoku 1770 byla na Tenerife, jednom z Kanárských ostrovů, objevena sopečná jeskyně s tisíci mumií Guančů, původních obyvatel ostrova. Jejich balzamovací technika velmi připomínala egyptskou: z těla odstranili vnitřnosti, naplnili jej bylinami a usušili v dýmu. Do dnešní doby se však zachovalo pouze několik mumií Guančů, neboť byly v minulosti drceny a prodávány jako léky.\n\nBěhem 20. století se mumie a jejich kletby staly oblíbenou součástí hororových filmů. Nejstarším z nich je film \"Mumie\" z roku 1932 s Borisem Karloffem v roli Imhotepa. Dočkal se dvou předělávek, jedné v roce 1959 s Christopherem Lee (viz \"Mumie\") a druhé v roce 1999 (viz \"Mumie\"). Obživlé mumie se však objevují i v mnoha jiných filmech. Obliba tohoto tématu patrně pramení z popularity údajné kletby Tutanchamonovy hrobky.\n\n\n\n\n"}
{"id": "55330", "url": "https://cs.wikipedia.org/wiki?curid=55330", "title": "Multimedia PC", "text": "Multimedia PC\n\nMultimediální PC nebo také MPC byla doporučená konfigurace pro osobní počítač se zvukovou kartou a CD-ROM mechanikou. Libovolný osobní počítač s požadovanými standardy mohl být označován jako „MPC“.\n\nMechanika CD-ROM se sice objevila na trhu kolem roku 1990, ale tehdy bylo obtížné výstižně sdělit spotřebiteli všechny hardwarové požadavky pro použití nového „multimediálního software“, kterým se většinou mínil „software zobrazující video na osobním počítači právě přes CD-ROM mechaniku“. Tento MPC standard předpokládal výstižnou multimediální komunikaci, takže spotřebitel při nákupu hardwaru nebo softwaru mohl jednoduše hledat MPC logo, které zajišťovalo plnou kompatibilitu.\n\nV roce 1991 rozhodlo velké konsorcium pod vedením firmy Microsoft o tom, jak má vypadat první multimediální počítač (MPC):\n\n\nKvůli velmi rychlému vývoji procesorů i dalších komponent se v roce 1993 objevilo MPC druhé úrovně (MPC Level 2):\n\n\nV roce 1996 se opět kvůli rychlému vývoji všech hardwarových komponent objevilo MPC třetí úrovně (MPC Level 3):\n\n\n"}
{"id": "55331", "url": "https://cs.wikipedia.org/wiki?curid=55331", "title": "Mumie (rozcestník)", "text": "Mumie (rozcestník)\n\nMumie může být:\n\n\n\n"}
{"id": "55334", "url": "https://cs.wikipedia.org/wiki?curid=55334", "title": "Sacavém", "text": "Sacavém\n\nSacavém je portugalské město. Nachází se jen pár kilometrů severovýchodně od portugalského hlavního města Lisabonu. Rozloha města je 3,81 km², počet obyvatel podle údaje z roku 2001 je 17 659.\n\n"}
{"id": "55348", "url": "https://cs.wikipedia.org/wiki?curid=55348", "title": "Josef Groll", "text": "Josef Groll\n\nJosef Groll (21. srpna 1813, Vilshofen an der Donau, Bavorsko – 22. října 1887 tamtéž) byl bavorský sládek, tvůrce piva plzeňského typu.\n\nJosef Groll pocházel z Vilshofenu, bavorského města na Dunaji. Pivovarnictví se učil u svého otce Josefa Grolla v rodinném pivovaru ve Wolferstetteru, též v Mnichově u tehdy proslulého Georga Sedlmayera a ve Vídni u uznávaného Antona Drehera. Oba učitelé to údajně neměli s Grollem jednoduché: vnímavý a šikovný učeň byl zároveň hrubý, umíněný, tvrdohlavý a bez sebekontroly.\n\nNejspíš Martin Stelzer, stavitel měšťanského pivovaru, doporučil plzeňským měšťanům německého pivovarníckého mistra Josefa Grolla jako odborníka na pivo bavorského typu, které se mělo v nově stavěném pivovaru vařit. Při prvním jednání se plzeňští s Grollem nedohodli – Groll měl velké finanční nároky. Ale blížící se termín dokončení přiměl měšťany Grollovi vyhovět.\n\nGroll v novém pivovaru uvařil premierovou várku 5. října 1842. Říká se, že záměrně udělal chybu v technologickém postupu, aniž by dopředu znal výsledek – vařil podkvasené bavorské pivo, ale z odlišných českých surovin (žateckého chmele, měkké plzeňské vody a světlejšího sladu připravovaného anglickou technologií). První várka byla naražena 11. listopadu a ač nedopadla úplně dle očekávání, sklidila v hostincích „U bílé růže“ a „U zlatého orla“ na plzeňském náměstí veliký úspěch. Plzeňský kronikář poznamenal: „Jak zajásali pijáci, když seznali, jakou říznou, znamenitou chutí, při pivě dosud nepoznanou, honosí se tento domácí výrobek.“\n\nBavorský sládek pracoval v Měšťanském pivovaru do konce dubna 1845 a po třech letech se vrátil zpět do Bavor. V roce 1856 se oženil. Zemřel v 74 letech u stolu v hostinci \"Zum Wolferstetter Keller\". Ve Vilshofenu se místní pivo, vařené na způsob plzeňského piva, prodává ve své lahvové podobě jako \"Josef Groll Pils\".\n\n"}
{"id": "55365", "url": "https://cs.wikipedia.org/wiki?curid=55365", "title": "Vanda (rod rostlin)", "text": "Vanda (rod rostlin)\n\nVanda (\"Vanda\") je rod jednoděložných rostlin z čeledi vstavačovitých.\nJe popsáno asi padesát botanických druhů.\n\n\n\nZástupci rodu se vyznačují monopodiálním růstem. Na stonku mají natěsnány v\nprotilehlých řadách válcovité nebo řemenovité listy. Stonek bývá u starších\nrostlin v dolní části bezlistý. Květy jsou ploché, 2 až 6 cm velké. Květenství\nmá obvykle 2 až 10 květů.\n\nVandy jsou epifytické, petrofytické nebo terestrické orchideje rostoucí v\npředevším v jihovýchodní Asii. Hranice rozšíření jsou jižní Čína a Himálaj na severu a severní Austrálie na jihu. Některé druhy rostou i na Srí Lance nebo na Filipínách.\n\n\n\n\n \n"}
{"id": "55369", "url": "https://cs.wikipedia.org/wiki?curid=55369", "title": "Okres Melk", "text": "Okres Melk\n\nOkres Melk je rakouským okresem ve spolkové zemi Dolní Rakousko.\n\nOkres se nachází v západní části spolkové země po obou stranách Dunaje. Na západě okres sousedí se spolkovou zemí Horní Rakousko, na jihozápadě s okresem Amstetten, na jihu s okresem Scheibbs, na východě s okresem Sankt Pölten-venkov, na severovýchodě s okresem Krems-venkov a na severu s okresem Zwettl.\n\nNa jih od Dunaje (200 m n. m.) se na území okresu nachází roviny, které se nejdříve pozvolně, ale později prudce zvedají až k 1000 m n. m. Severním směrem nadmořská výška roste rychleji, ale dosahuje na území okresu nejvíce kolem 700 m n. m. Celé území odvodňuje Dunaj a jeho přímé přítoky - např. Erlauf.\n\nOkres Melk sestává ze 40 obcí z toho 4 měst a 27 městysů. V závorkách je uveden počet obyvatel ke dni 1. dubna 2009.\n\n\n\n"}
{"id": "55370", "url": "https://cs.wikipedia.org/wiki?curid=55370", "title": "Skalka", "text": "Skalka\n\nSkalka, pojem či název odvozený od slova \"skála\", má mnoho významů:\n\n\n\n\n\n\n\n\n\n\n"}
{"id": "55372", "url": "https://cs.wikipedia.org/wiki?curid=55372", "title": "Jõhvi", "text": "Jõhvi\n\nJõhvi (německy \"Jewe\") je estonské město ležící na severovýchodě země asi 50 km od hranice s Ruskem. Je správním centrem kraje Ida-Virumaa, avšak jako město nemá vlastní samosprávu a je součástí obce Jõhvi. Estonské obyvatelstvo je ve městě v menšině, 58 % obyvatel tvoří imigranti z rusky mluvících oblastí bývalého Sovětského svazu.\n\nPrvní zmínka o vesnici Jõhvi (\"Gevi\") pochází z dánské účetní knihy z roku 1241. Jejím vlastníkem byl tehdy dánský král. Ve 13. století byl postaven první kostel, který však padl roku 1367 za oběť bojům mezi křižáky a Rusy. Na jeho místě vyrostl nový, opevněný kostel svatého Michala. První zmínka o místním panském statku pochází z roku 1491. Jeho budova se však nedochovala — v roce 1944 ji zničila ustupující německá vojska.\n\nPro rozvoj Jõhvi byl důležitý rok 1782, kdy byla do té doby po pobřeží procházející cesta mezi Tallinnem a Petrohradem přeložena do vnitrozemí. Právě v Jõhvi se z ní oddělovala cesta na jih — do Tartu a Rigy. Ve stejném roce byla postavena místní poštovní stanice. Dalším důležitým impulsem byla stavba železnice roku 1870. Od té doby se začalo Jõhvi rychle rozrůstat. V roce 1917 obdrželo status městyse a v roku 1938 bylo povýšeno na město.\n\nNa konci druhé světové války bylo Jõhvi těžce poničeno. Jeho obnova se nesla v duchu typické socialistické výstavby té doby. V roce 1947 byl v těsné blízkosti města otevřen povrchový důl na ropné břidlice. Když byly v roce 1960 administrativním rozhodnutím sloučeny všechny obce v oblasti těžby břidlic do aglomerace Kohtla-Järve, stalo se Jõhvi její součástí. Město se opět osamostatnilo roku 1991, roku 2005 pak bylo sloučeno s venkovskou obcí Jõhvi v dnešní obec Jõhvi.\n\nJedinou historickou památkou v Jõhvi je původně gotický, jednolodní kostel sv. Michala (\"Mihkli kirik\"). V 16. století byl přestavěn a z té doby také pochází kostelní věž. V roce 1728 dostala věž novou barokní vrcholovou část. Nynější neogotický vzhled získal kostel roku 1875. Jedná se o největší jednolodní kostel v Estonsku.\n\nPěkný je též moderní koncertní sál architektů Ra Luhseho a Tanela Tuhala z roku 2005.\n\n\n"}
{"id": "55376", "url": "https://cs.wikipedia.org/wiki?curid=55376", "title": "Magnetická dráha v Berlíně", "text": "Magnetická dráha v Berlíně\n\nMagnetická dráha v Berlíně (německy \"M-Bahn\" nebo \"Magnetschwebebahn\") byla ve zkušebním provozu v Berlíně v letech 1984 až 1991; od roku 1989 přepravovala i cestující - celkem kolem tří milionů osob. M-Bahn byla první komerčně provozovanou magnetickou osobní dráhou na světě. Délka trasy obnášela 1,6 km.\n\nMagnetická dráha fungovala na principu magnetické levitace. Asi 85% váhy vozu bylo neseno prostřednictvím silných permanentních magnetů, které ji udržovaly v odstupu kolem 1,5 cm nad kolejemi, k pohonu a brzdění sloužily lineární motory. Směrově a částečně i výškově byla vozidla vedena mechanicky, na výhybkách spočívala celá váha na kolech.\n\nBerlínská M-Bahn byla velice tichá, navíc oproti podzemní dráze spotřebovala o přibližně 20 procent méně energie. Dráha byla provozována v té době ještě nezvyklým plnoautomatickým provozem, ušetřila tedy i velké množství personálu, který v tehdejší době představoval asi 70 procent provozních nákladů.\n\nVznik magnetické dráhy sahá do roku 1975, kdy Technická univerzita v Braunschweigu zřídila první malou zkušební trasu. V roce 1978 se o vývoj začala zajímat i firma AEG a začala spolupracovat, stejně jako berlínské dopravní podniky BVG. Roku 1983 pak berlínský senát povolil stavbu zkušební tratě v Berlíně.\n\nVyužita byla přitom částečně stará trasa berlínské podzemní dráhy U2, která se v důsledku rozdělení města nacházela mimo provoz. V červnu 1984 bylo započato se zkušebním provozem. Další vývoj byl poněkud brzděn dvěma nehodami. Dne 18. dubna 1987 se někdo pokusil zapálit zařízení stanice Gleisdreieck, a 19. prosince 1988 došlo k nezvyklé nehodě, když jeden vlak zřejmě v důsledku nepřiměřené rychlosti nemohl na konečné stanici Kemperplatz včas zabrzdit, rozbořil zeď a jeden vagon spadl z výšky šesti metrů na spodní betonovou podlahu.\n\nPokusný provoz s cestujícími byl proto zahájen až 28. srpna 1989, a sice zprvu bezplatně. 18. července 1991 byl povolen normální, komerční provoz, ale již o 13 dní později - 31. července byl tento zastaven, aby mohla být obnovena původní trasa metra U2. 17. září 1991 bylo započato s demontáží, která trvala do konce února 1992. Původně se počítalo s využitím dráhy na letišti Schönefeld, ale později byla tato myšlenka opuštěna a zařízení bylo sešrotováno. Jeden vůz této dráhy se dnes nachází v norimberském muzeu německých drah.\n"}
{"id": "55383", "url": "https://cs.wikipedia.org/wiki?curid=55383", "title": "Brescia", "text": "Brescia\n\nBrescia [\"breša\"] (lombardsky Brèsa [\"bresa\"]) je italské město v Lombardii, hlavní město provincie Brescia a po Milánu druhé největší lombardské město. Má asi 190 000 obyvatel. Brescia je rovněž známá jako „italská lvice“.\n\nJméno Brescia pochází z benátské verze slova Brèsa odvozeného z longobardského názvu Brexia, které pochází z římského názvu colonia civica Augusta Brixia, které městu dal císař Augustus.\n\nLatinské slovo Brixia je dobře zdokumentováno v klasickém období (Katullus, Livius, Plinius starší a jiní). Je spojováno výlučně s keltským slovem brica/briga (vrcholek, kopec) a vyskytuje se i v jiných oblastech, které poznaly keltský vliv: Bressa v Galii (dnešní Francie), Brexa ve Španělsku.\n\nProvincie Brescia se nachází v pádské rovině, v oblasti s mnoha jezery. Město leží na úpatí Monte Maddalena a vrcholku Cidneo, na němž se nachází brešský zámek.\n\nPůvod Brescie je obestřen tajemstvím; existuje několik konkurujících si hypotéz. Nejpravděpodobnější legenda hledá počátky města v pozdní době bronzové, kdy ligurský král Cidno vpadl do pádské roviny a založil pevnost u kopce Cidneo, kde se dnes nachází zámek. Jiní tvrdí, že původní obyvatelé této oblasti byli Etruskové.\n\nKolem roku 202 př. n. l. vytvořily keltské kmeny v pádánské nížině konfederaci proti Římanům. Jeden z kmenů se však tajně spolčil s Římem a vpadl Keltům do zad, což vedlo k jejich kompletní porážce. Tato událost zahájila římskou epochu. Město si udrželo pouze administrativní autonomii.\n\nV roce 196 př. n. l. začala pro Bresciu římská epocha. Na rozdíl od jiných měst nebyla Brescia Římem přímo okupována, nýbrž se stala pouze spojencem. V republikánském období se město těšilo značné autonomii. Mohlo razit své mince a udržovat svou kulturu. Město bylo významným náboženským centrem; byly v něm tři chrámy (z nichž se jeden částečně zachoval dodnes). Byl vybudován vodovod, amfiteátr, lázně. Město zaznamenalo ekonomický rozvoj, ale venkovské obyvatelstvo trpělo chudobou a mnozí venkované narukovali do legií.\n\nV roce 402 utrpěla Brescia nájezd gótských kmenů. V roce 452 ji vyplenili Hunové, v roce 476 dobyl Odoaker pádskou rovinu a zasadil císařství smrtelný úder.\n\nBrescia se stala částí Odoakrovy říše. Ta zanikla s postupem Ostrogótů vedených králem Theodorichem, který se později mohl honosit přídomkem Veliký. Teodorik v roce 493 dobyl Bresciu a učinil z ní spolu s Veronou jedno ze svých hlavních sídel.\n\nZásadním momentem v historii města však byla invaze Langobardů (Lombardi) v roce 569, kteří nynější Lombardii dobyli a obsadili a až do dobytí Pavie roku 572 (po tříletém obléhání) byla budoucí Brixie jedno z jejich nejvýznamnějších měst - byla sídlem jednoho z jejich 14 vévodství. Langobardi postupně dobyli sever Italie, Toskánsko a na jihu Italie posléze skoro nezávislá vévodství Spoleto a Benevento a začali ohrožovat papežský Řím.\n\nPapež požádal o pomoc franského krále Pipina III., který dvěma výpravami v letech 754 a 756 langobardskou expanzi zastavil. Roku 774 dobyl jeho nástupce Karel Veliký říši Langobardů, začlenil její území do franské říše a nechal se korunovat langobardským králem. Později, v roce 781, zde vytvořil dílčí italské království. V Brescii bylo založeno biskupství a záhy se biskup stal hrabětem, tedy vládnoucím vazalem krále. V letech 855 až 875 byla Brescia sídlem Ludvíka II. Mladšího, spoluvládce svého otce císaře Lothara, a de facto hlavním městem, i když v onu dobu to znamenalo něco jiného než dnes, Svaté říše římské.\n\nPostupem doby se v Brescii měšťané a místní šlechta domohli moci a Brescia se začátkem 12. století stala svobodnou komunou. Následně Brescia rozšiřovala svou moc na úkor pozemkových vlastníků a sousedních komun, jmenovitě Bergama a Cremony - tu porazila ve dvou bitvách u Pontoglia, a v bitvách u Grumore (polovina 12. století) a u Malamorte (1192). Brescia se také jakožto člen lig lombardských měst zúčastňovala zápasu mezi císařem a papežem - „Boje o investituru”. Byla neúspěšně obléhána v roce 1238 císařem Fridrichem II. Štaufským. Bresciu se pokoušel také dobýt císař Jindřich VII. Lucemburský půl roku v roce 1311. Také císař Ruprecht III. Falcký vedl neúspěšný boj v blízkosti Brescie v roce 1401.\nPo krátkém období, kdy Bresciu ovládali Scaligerové z Verony, připadla vláda Vévodství milánskému, které Bresciu v roce 1426 prodalo Benátské republice.\n\nBenátské republice patřila s výjimkou let 1512 až 1520, kdy byla obsazena Francouzskými silami pod Gastonem de Foix, vévodou de Nemours, až do napoleonských válek. Po nich byla Brescia připojena k loutkovému rakouskému Lombardsko-benátskému království. K Itálii byla Brescia připojena v roce 1859. Za odboj proti fašismu byl městu udělen Zlatý řád.\n\n\nMěsto je sídlem několika muzeí věnovaných regionální historii.\n\nBrescia je třetí nejdůležitější italskou průmyslovou oblastí. Hlavní obory: Kovodělný průmysl, zbrojařství, automobilový průmysl, dopravní prostředky, textil, potravinářský průmysl. Podniky jsou převážně malé a střední vlastněné rodinami.\n\nV posledních desetiletích výrazně roste počet pracovních míst v sektoru služeb. V posledních letech roste kulturní význam města díky mnoha výstavám a zvýšenému zájmu o architektonické poklady.\n\nMěsto má jednu z největších a nejmodernějších spaloven v Evropě.\n\nMěsto má 1 linku metra. Byla otevřena roku 2013, je dlouhá 13,7 km, má 17 stanic, z toho 13 podzemních.\n\nU města je letiště, není však využíváno žádnou pravidelnou linkou pro pasažéry, jen linkami cargo.\n\nVe městě působí tradiční fotbalový klub Brescia Calcio, který v současnosti hraje nejvyšší italskou soutěž Seria A.\n\n\"Počet obyvatel\"\n"}
{"id": "55388", "url": "https://cs.wikipedia.org/wiki?curid=55388", "title": "Reggio di Calabria", "text": "Reggio di Calabria\n\nReggio di Calabria (někdy také Reggio Calabria) je italské město položené při Messinské úžině v oblasti Kalábrie, hlavní město provincie Reggio Calabria a největší kalabrijské město.\n\nK jeho založení došlo v 8. století př. n. l. a bylo jednou z prvních řeckých osad na italské pevnině. Neslo jméno Rhégion a bylo založeno Chalkidany. Rozvoj města podpořil obchod a v době největšího rozkvětu mělo město loďstvo o síle 70 válečných lodí.\n\nRoku 433 př. n. l. uzavřelo město smlouvu s Athénami a spojilo se s nimi proti Syrakusám ale zůstalo v roce 415 př. n. l. neutrální. Ve 3. století př. n. l. ho dobyli Římané, město si i přesto dochovalo svůj řecký ráz. Po spojenecké válce, která přinesla obyvatelům římské občanství se z města stalo Municipium a vyvinulo se pod jménem Rhegium Julii ve výstavní město. Za doby císařského Říma náleželo k důležitým jihoitalským centrům a v dějinách Itálie hrálo vždy významnou roli.\n\nDnes se svými více než 186 000 obyvateli je městem mnoha protikladů – neupravený konglomerát těžkého průmyslu, chudinských čtvrtí, rozbitých ulic a na druhé straně stopy bývalé elegance a nová výstavba. V letech 1783 a 1908 bylo velice silně poničeno zemětřesením. Ve městě nejsou v podstatě žádné historické budovy. Budovy současného Reggia jsou však vystavěny v historizujícím stylu. Hlavní třída Corso Garibaldi se táhne centrem města v délce 2 km a ve večerní době je nejživějším korzem celé Kalábrie. Souběžně s ní je nově vystavěna pobřežní promenáda Lungomare, která nabízí nádherný pohled na sicilskou Messinu. Je lemována mohutnými gumovníky, palmami a magnoliemi. Básník Gabriele d'Annunzio tuto promenádu popsal jako \"\"Il piú bel chilometro d'Italia\".\"\n\nPůvodně Reggio bylo hlavním městem Kalábrie. Nyní je to Catanzaro, po krvavých protestech však byly pravomoci hlavního města rozděleny rovnoměrně mezi obě města. Velký podíl na zanedbanosti města mají hluboko zakořeněné sociální problémy a pak zejména obrovský vliv, který nad městem má kalabrijská mafie \"ndrangheta\". Nezaměstnanost v celé provincii se pohybuje mezi 20–30%.\n\nNávštěvníkům město nenabízí mnoho příležitostí k prohlídce. Nikdo z nich by však neměl vynechat návštěvu významného muzea Museo Nazionale (\"Piazza De Nava na konci Corso Garibaldi\"), kde jsou soustředěny nejvýznamnější sbírky archeologických nálezů z oblasti Kalábrie. Nejcennějšími exponáty jsou dvě bronzové sochy řeckých válečníků v nadživotní velikosti pocházející z 5. století př. n. l. Byly vyloveny z Jónského moře u Riace v roce 1972 a po restaurování jsou od roku 1981 hlavním lákadlem návštěvy muzea. Kromě Bronzi di Riace muzeum nabízí památky z Locri, Caulonie a dalších důležitých řeckých osad v Kalábrii.\n\nDalšími památkami ve městě jsou na Corso Garibaldi dóm, který po zemětřesení z roku 1908 byl přestavěn v románském stylu a pozůstatky aragonského hradu na náměstí Piazza Castello.\n\n\"Počet obyvatel\"\n\n"}
{"id": "55393", "url": "https://cs.wikipedia.org/wiki?curid=55393", "title": "Patrick Volkerding", "text": "Patrick Volkerding\n\nPatrick Volkerding (* 1966) je zakladatel a správce linuxové distribuce Slackware. Uživatelé Slackwaru, takzvaní \"Slackers\" (tedy počeštěně „Slekři“) mu často přezdívají \"The Man\" („Ten muž“) jakožto výraz respektu. Pro projekt Slackwaru je to, čemu se v open source komunitě říká doživotní dobrotivý diktátor (\"Benevolent Dictator for Life\").\n\nPo krátkou dobu mu s prací na Slackwaru pomáhal Chris Lumens a další, ale posledních několik let pracuje zase sám, přičemž vydává zhruba novou verzi distribuce přibližně jednou ročně.\n\nVolkerding získal titul bakaláře v oboru počítačová věda v roce 1993 na Minnesotské státní univerzitě v Moorheadu (\"Minnesota State University – Moorhead\").\n\nBěhem roku 2004 byl Volkerding dlouhodobě vážně nemocen. 18. prosince do zápisu verzí Slackwaru uvedl, že se zotavuje a pomalu vrací k práci poté, co byl léčen na klinice Mayo, ale 22. ledna poznamenal, že ještě není zcela vyléčen a stále zkouší nalézt správnou diagnózu a léčbu.\n"}
{"id": "55394", "url": "https://cs.wikipedia.org/wiki?curid=55394", "title": "Monopoly", "text": "Monopoly\n\nMonopoly je desková hra, která ve stylizované podobě zprostředkovává hráčům mechanismy trhu. Je to patrně komerčně nejúspěšnější desková hra. Hru si nechal patentovat Charles Darrow v roce 1943, dnes ji vyrábí a distribuuje společnost Hasbro. Hra vychází ze hry \"Landlord’s Game\" autorky Lizzie Magie, patentované roku 1904 (hra na stejném principu měla dvě sady pravidel, sadu Prosperita a sadu Monopoly).\n\nHra byla vydána v mnoha různých podobách, většinou šlo o lokalizaci vzhledem k místu vydání, například\nale i množství tematických vydání, například\nspeciální vydání, například\na dále vydání pro děti (vhodné do 8 let), například\n\nKromě toho se objevilo mnoho her z této hry vycházejících\n\nV Československu byla hra v meziválečném období prodávána pod názvem Business. V ní hráč kupuje pozemky v Praze (od nejlevnějších v Braníku až po nejdražší na Václavském náměstí), elektrárnu, vodárnu a telefonní společnost či železniční tratě.\n\nV pozdější době vyšla hra Dostihy a sázky, kde hráči kupují koně a s nimi související služby. Specifikem této hry je možnost sázet na soupeřovy koně a tím kompenzovat nebezpečí velkých plateb při navštívení jejich políček.\n\nU příležitosti Všeobecné československé výstavy v roce 1991 vyšla česká verze „Business Výstaviště“.\n\nHra spočívá v tom, že hráči postupují figurkami na herním plánu po dráze obvodu čtverce podle hodu dvěma kostkami po políčkách, které představují ulice. Ulice, na které stoupnou svojí figurkou, si mohou koupit, v opačném případě se na danou ulici vyhlašuje aukce. Za šlápnutí na ulici se od spoluhráčů vybírá nájemné. Pokud hráč získá (koupí, výměnou) celou sadu ulic stejné barvy (dvě ulice, většinou však tři), vybírané nájemné se zvyšuje na dvojnásobek a zároveň lze na ulicích začít stavět domy a posléze i hotel, čímž se nájemné ještě zvyšuje. Spoluhráči pak mohou do jeho ulice vstoupit a nemít dost peněz na zaplacení, ze kterého si musí pomoci hypotékou na vlastněné ulice, nebo vyhlásí bankrot.\n\nPři hře často není tak důležité umět dobře obchodovat s ulicemi, jako mít štěstí při házení kostkou. Jsou zde ale i políčka, která nelze koupit (jdi do vězení, zaplať daň z nemovitosti, …). Pokud se hráč dostane na políčko ŠANCE nebo POKLADNA, musí si vzít danou kartičku. Mohou na ní být napsány prospěšné (zdědili jste 15 000 Kč) i neprospěšné příkazy (proveďte pouliční opravy – zaplaťte 1 000 Kč za každý dům a 5 000 Kč za každý hotel).\nV Česku vyšly také Monopoly Banking, kde nejsou peníze a platí se platební kartou.\n\n"}
{"id": "55397", "url": "https://cs.wikipedia.org/wiki?curid=55397", "title": "Alchymista", "text": "Alchymista\n\nAlchymista – člověk zabývající se alchymií.\n\nHistoričtí alchymisté byli obvykle zároveň filosofové a metalurgové, pokud lze o takovém dělení u tak nejasně vymezené činnosti jako je alchymie mluvit. Ve středověku bylo bezpečnější být považován za alchymistu než za čaroděje, přestože skutečný rozdíl mohl být minimální.\n\nMezi alchymisty bylo prý mnoho podvodníků a šarlatánů.\n\nV českých zemích bylo nejvíce alchymistů v době císaře Rudolfa II.\n\n\nLiterární alchymisté se od svých historických kolegů liší často jenom úspěšností – tedy tím, že se jim v jejich dílech skutečně podaří vynalézt něco z toho, oč historičtí alchymisté usilovali.\n\nV české hře Dračí doupě, je alchymista výrobcem pastí, jedů a pyrotechniky.\n\nV trilogii Vladimíra Neffa \"Královny nemají nohy\" vyrobil alchymista pan Janek Kukaň z Kukaně jisté množství perleťově lesklých, rubínově zabarvených krystálků, majících schopnost při tingování proměnit kov v látku ve všech ohledech podobnou zlatu – Lapis philosophorum, t.j. kámen mudrců.\n\n\n"}
{"id": "55398", "url": "https://cs.wikipedia.org/wiki?curid=55398", "title": "Oxfordské hnutí", "text": "Oxfordské hnutí\n\nOxfordské hnutí volně sdružovalo některé členy anglikánské církve, většinou z oxfordské univerzity, kteří se snažili dokázat, že anglikánská církev byla přímou následkyní křesťanských církví založených apoštoly. Jiným označení téhož hnutí bylo traktátové hnutí podle svých publikací nazývaných \"Tracts for the Times\" a které vycházely v letech 1833 až 1841.\n\nMezi důležité představitele hnutí patřili Edward Bouverie Pusey, řádný profesor hebrejštiny v Oxfordu z koleje Christ Church a John Henry Newman z Oriel College, vikář univerzitního kostela Panny Marie, který byl výrazně ovlivněn promluvou Johna Keblea z roku 1833 o postupné sekularizaci anglikánské církve. Dalšími postavami hnutí byli Thomas Keble, arcijáhen Henry Edward Manning, Richard Hurrell Froude, Robert Wilberforce a William Palmer.\n\nV posledním z traktátů Newman argumentoval, že nauka římskokatolické církve, jak ji definuje Tridentský koncil, je shodná s 39 články závaznými pro anglikánskou církev, které pocházejí z 16. století. Konec hnutí přichází ve chvíli, když byl Newman svými argumenty dohnán dále, než očekával, a konvertoval roku 1845 ke katolické církvi, kam ho roku 1851 následoval i Manning. Anglokatolicismus, který vděčí za své oživení právě oxfordskému hnutí, má na anglikánství až dodneška velký vliv.\n\n\n"}
{"id": "55402", "url": "https://cs.wikipedia.org/wiki?curid=55402", "title": "Haapsalu", "text": "Haapsalu\n\nHaapsalu (švédsky a německy \"Hapsal\", rusky \"Хаапсалу\") je lázeňské město na západním pobřeží Estonska, na jižním břehu Haapsalského zálivu. Po staletí je známé díky své teplé mořské vodě, léčivému bahnu a poklidné atmosféře. Administrativně náleží jako statutární město do kraje Läänemaa, jehož je správním centrem.\n\nDnešní Haapsalu vzniklo zhruba v polovině 13. století na poloostrově v chráněném mořském zálivu. Roku 1263 sem z Pärnu přesídlil biskup a Haapsalu se tak na dlouhých 300 let stalo sídelním místem osilského biskupství. Městská práva získalo roku 1279 podle rižského vzoru. Poté, co oblast získalo Švédsko, začal význam města pomalu upadat. Na začátku 18. století se počet obyvatel prudce snížil v důsledku války a morové epidemie.\n\nNovým impulsem pro rozvoj města bylo objevení léčivých vlastností místního mořského bahna. Hlavní zásluhu na tom měl doktor Carl Abraham Hunnius, který si povšiml, že místní starousedlíci často používají na léčení revmatických potíží bahenní koupele. Na základě toho se pustil do zkoumání chemického složení mořského bahna a vypracoval též komplexní léčebnou metodiku. Výsledky jeho výzkumu byly slibné a tak zde již v roce 1825 vyrostlo první malé sanatorium. Během následujících let se Haapsalu stalo velice populárním mezi ruskou smetánkou, několikrát zde pobývali i ruští carové. Sláva místních lázní trvá dodnes.\n\nHlavní turistickou atrakcí je zřícenina mohutného gotického biskupského hradu z 13. století. Nejzachovalejší je západní křídlo s 38 m vysokou strážní věží, kde se dnes nachází místní muzeum. Ke křídlu přiléhá zrekonstruovaný, raně gotický hradní kostel, prvně zmiňovaný roku 1279. Částečně dochované vnější hradby pocházejí z počátku 16. století.\n\nK dalším památkám patří kostel sv. Jana (\"Jaani kirik\") rovněž z počátku 16. století a barokní radnice ze 70. let 18. století. Za doporučení stojí též procházka po Velké promenádě (\"Suur Promenaad\") lemované lázeňskými budovami (např. \"Kuursaal\" z roku 1898), parkem a četnými sochami slavných rodáků a návštěvníků.\n\nV létě se vyplatí si po prohlídce města zajít na pláž Paralepa, ležící v západní části Haapsalu, která patří k nejteplejším v Estonsku. Milovníci suvenýrů by měli zvážit nákup klasické haapsalské krajky, která má více než dvousetletou tradici.\n\nV místní železniční stanici, která byla koncovou pro již zrušenou trať z Tallinnu, je umístěno železniční muzeum s venkovní expozicí historických železničních vozidel.\n\n\n"}
{"id": "55406", "url": "https://cs.wikipedia.org/wiki?curid=55406", "title": "Meió", "text": "Meió\n\nMeió (: 明応) je japonskou érou, spadající do období Ašikaga - Muromači (足利 - 室町 1336-1573). Trvala od roku 1492 do roku 1501.\n\nÉry: Kanšó (寛正) Bunšó (文正) Ónin (応仁) Bunmei (文明) Čókjó (長享) Entoku (延徳) Meió (明応) Bunki (文亀) Eišó (永正) Daiei (大永)\n\n\n\n\n"}
{"id": "55408", "url": "https://cs.wikipedia.org/wiki?curid=55408", "title": "Krematorium", "text": "Krematorium\n\nKrematorium (z latinského \"cremare\" = \"spálit\") je veřejné zařízení, v němž se v žárovištích provádí kremace neboli pohřeb žehem. Často se zde nachází také obřadní síň, sloužící k rozloučení pozůstalých se zemřelým.\n\n\n\n\nAlternativní možností možností k uložení v kolumbáriu či k rozptylu je vsypání popele do tzv. \"Bio urny\", která se po zakopání do země rozloží. Některé bio urny obsahují i sazenici stromu se zeminou. \n\nKrematoria byla také součástí výbavy nacistických koncentračních a vyhlazovacích táborů smrti. V někdejším Protektorátu Čechy a Morava se takovéto táborové krematorium nacházelo například v Terezíně, na konci druhé světové války i v Litoměřicích.\nZvířecí krematorium je místo, kde dochází ke zpopelnění ostatků zvířete.\n\nJednu z legálních variant, jak naložit s domácím zvířátkem po jeho smrti, představuje kremace. Ta probíhá v kremační peci, zpopelněním za vysoké teploty. Před termínem obřadu je zvíře uloženo v chladicím boxu. Většina kremačních pecí je dvoukomorová. V primární komoře se pálí tělo zvířete a v sekundární komoře se dopalují vzniklé zplodiny. Teplota sekundární komory je minimálně 850 stupňů a zničí se zde veškeré škodlivé látky i případný zápach. Po dokončení kremace se z pece vybere popel a po vychladnutí se zpracuje v zařízení zvaném kremulátor. Zde se popel rozmělní na jemný hebký prášek, který se následně vsype do vybrané zvířecí urny, zhotovené zpravidla z keramiky či z dalších materiálů, jako je kov, dřevo, sklo nebo mosaz. Zvířecí krematoria nabízejí svým klientům i památeční předměty (památeční sklo, památeční šperky, otisky tlapek atd.)\n\nNakládání s popelem nepodléhá Zákonu o pohřebnictví, jako je tomu u lidských ostatků, ale Veterinárnímu zákonu. Lze tedy s popelem nakládat podle uvážení.\n\nV České republice je funkčních několik krematorií zvířat. Nejstarší se nachází v Brně-Chrlicích a bylo založeno v roce 2003. Další krematorium je v Praze, České Lípě a dalších městech a krajích v celé ČR.\n\n\n"}
{"id": "55416", "url": "https://cs.wikipedia.org/wiki?curid=55416", "title": "Dálnice v Evropě", "text": "Dálnice v Evropě\n\nV Evropě je v provozu hustá síť dálnic a rychlostních silnic. Nejhustší dálniční síť najdeme v Nizozemí, kde jsou už téměř všechny hlavní silnice nahrazeny dálnicemi. V přepočtu na obyvatele nebo rozlohu země má nejvíce kilometrů dálnic Lucembursko. Rozsáhlou dálniční síť mají vybudovánu např. v Německu, Itálii, Francii a dalších, většinou západních zemích Evropy. Oproti tomu země bývalého východního bloku mají v budování dálnic velké zpoždění. Jejich dálniční síť je většinou nesouvislá, někde dokonce žádná. Výjimkou je pouze Slovinsko, které má však dálniční síť téměř dokončenu díky malé rozloze státu.\n\nKvůli odlišení od běžných silnic jsou v jednotlivých zemích Evropy čísla dálnic doplněna písmenem. Většinou se jedná o začáteční písmeno samotného názvu.\n\nJsou však i země, např. všechny skandinávské, které nepoužívají vůbec žádné písmeno. Dokonce ani čísla dálnic tam nebývají odlišena od běžných silnic.\n\nPrvní dálnice v Evropě, a i na světě, byla \"Autostrada dei laghi\". Její stavba byla dokončena 21. září 1924 v Milánu. Spojovala Milán s městem Varese v Lombardii. Dálnice byla postavena dle návrhu konstruktéra \"Piera Puricelliho\", který tehdy představil nový typ cesty, jejíž náklady budou hrazeny zpoplatněním pomocí mýtného.\n\nHistoricky první dálnice dnešního typu (čtyřproudová rychlostní komunikace, s oddělenými směry) byly ve velké míře stavěny po nástupu Hitlera k moci v Německu před 2. světovou válkou. Výstavba první takovéto dálnice byla slavnostně zahájena u obce Unter Haching rok po nástupu Hitlera k moci.\n\nPoznámka:\nTabulka nemusí být úplná. V některých zemích číslo uvádí společný údaj pro dálnice i rychlostní silnice. Klasifikace samotné dálnice se u jednotlivých zemí liší.\n\n\n"}
{"id": "55417", "url": "https://cs.wikipedia.org/wiki?curid=55417", "title": "Jaromír Hořec", "text": "Jaromír Hořec\n\nJaromír Hořec (18. prosince 1921, Chust, Podkarpatská Rus – 22. listopadu 2009, Praha, původním jménem Halbhuber) byl český básník, spisovatel, novinář a publicista.\n\nStal se jedním ze zakladatelů Mladé fronty v roce 1945 a do roku 1950 byl jejím šéfredaktorem a zároveň ředitelem nakladatelství. V období 1965–1969 působil na Karlově Univerzitě. Z politických důvodů ji však musel po roce 1968 opustit. V roce 1979 založil samizdatovou edici Česká expedice, dva roky poté skončil na půl roku ve vazbě za podvracení republiky a za šíření ineditní literatury. Příležitostně psal texty k jazzové a taneční hudbě (Je na západ cesta dlouhá, Dva modré balónky a j.). Od roku 1989 byl členem Masarykova demokratického hnutí, později též jeho předsednictva a Nadace pro postavení pomníku T. G. Masaryka v Praze. V roce 1993 obnovil spolu s místopředsedou Masarykova demokratického hnutí doc. Vratislavem Preclíkem vydávání Masarykovsko-Herbenovského časopisu Čas v původní úpravě a formátu. Za tuto činnost obdržel v roce 2000 od MDH čestnou medaili T. G. Masaryka za věrnost jeho odkazu. Po pádu komunismu a spoluzaložil Společnost přátel Podkarpatské Rusi jejímž nákladem vydal řadu knih o historii země.\nJeho strýcem byl spisovatel a věrný spolupracovník prezidenta Masaryka dr. Jan Herben\n\n"}
{"id": "55418", "url": "https://cs.wikipedia.org/wiki?curid=55418", "title": "Kärdla", "text": "Kärdla\n\nKärdla (švédsky \"Kärrdal\", německy \"Kertel\") je jediným městem na estonském ostrově Hiiumaa a správním centrem celého kraje. Leží na severním pobřeží ostrova v Tarestském zálivu. Městem protékají říčky Kärdla a Nuutri.\n\nKärdla byla založena pravděpodobně někdy na přelomu 13. a 14. století švédskými osadníky. První písemná zmínka však pochází až z roku 1564. Pro rozvoj tehdy ještě zapadlé vesnice mělo klíčový význam založení oděvní továrny roku 1830 a vybudování přístavu roku 1849. Obě stavby byly zničeny v průběhu druhé světové války. Status městyse získala Kärdla roku 1920 a na město byla povýšena v roce 1938.\n\nKärdla je dobrým výchozím bodem k výpravám za přírodou ostrova. Ve městě stojí za zhlédnutí kostel z roku 1847 a místní muzeum nacházející se v jedné z historických továrních budov.\n\n\n"}
{"id": "55424", "url": "https://cs.wikipedia.org/wiki?curid=55424", "title": "Kořenonožci", "text": "Kořenonožci\n\nKořenonožci \"(Rhizopoda, Sarcodina)\" je starší označení některých nepříbuzných jednobuněčných eukaryotních organismů. Většinou patří do skupiny Amoebozoa, Rhizaria nebo Heterolobosea. Mohou na povrchu své buňky mít panožky (výběžky cytoplazmy), díky kterým se mohou pohybovat a přijímat potravu pomocí mechanismu zvaného fagocytóza. Mohou mít 1-2 bičíky, které jim pomáhají v pohybu. Někteří kořenonožci např. \"kryténky\" mohou vytvářet schránky. Žijí volně nebo parazitují (v ústech, ve střevech). Mohou změnit tvar těla.\n"}
{"id": "55428", "url": "https://cs.wikipedia.org/wiki?curid=55428", "title": "Paldiski", "text": "Paldiski\n\nPaldiski (rusky \"Балтийский Порт\", německy \"Baltischport\", původně švédsky \"Rågervik\"), je město a významný přístav ležící na poloostrově Pakri v severozápadním Estonsku. Město tvoří samosprávnou jednotku kraje Harjumaa, k níž administrativně patří i ostrovy Suur-Pakri a Väike-Pakri.\n\nPůvodní osada na místě dnešního Paldiski byla založena Švédy a nesla jméno \"Rågervik\". Její význam však vzrostl až za ruské nadvlády. Roku 1718 byla na pokyn cara Petra I. Velikého zahájena stavba námořní pevnosti a hlubokého přístavu. Městská práva získalo Paldiski roku 1783 jako \"Балтийский Порт\" (\"Baltijskij Port\"), resp. v úřední němčině baltských provincií \"Baltischport\". Současné jméno vzniklo poestonštěním ruského názvu a oficiálně se začalo používat od roku 1933.\n\nRusové se do Paldiski nakrátko vrátili v roce 1939, aby zde vybudovali vojenskou námořní základnu. Svou práci dokončili až po skončení druhé světové války. V roce 1962 se město stalo základnou sovětských jaderných ponorek a přeměnilo se v uzavřené vojenské pásmo. Ruské válečné lodě opustily přístav až v roce 1994, avšak kontrola nad místním jaderným reaktorem byla předána Estonsku až v následujícím roce.\n\nV současnosti je Paldiski důležitým nákladním přístavem. Pravidelně odtud vyplouvá trajekt do švédského Kapellskäru, trajektové spojení je i s finským Hanko a německým Lübeckem. Na území města se nachází i Pakrijský větrný park (\"Pakri tuulepark\"), větrná elektrárna, jejíž výkon 56 GWh odpovídá 1 % celoestonské spotřeby, což s velkou rezervou pokrývá i všechnu spotřebu samotného města. S poukazem na tuto skutečnost se Paldiski prezentuje jako „město zelené energie“ (\"rohelise energia linn\").\n\n"}
{"id": "55430", "url": "https://cs.wikipedia.org/wiki?curid=55430", "title": "Rakouské císařství", "text": "Rakouské císařství\n\nRakouské císařství byl poloúřední název užívaný v období od 11. srpna 1804 do 21. prosince 1867 pro souhrn dědičných zemí pod vládou rodu habsbursko-lotrinského (do porážky uherské revoluce v letech 1848/9 zahrnovalo pouze území původně náležející ke Svaté říši římské, po tomto datu pak i Uherské království).\n\nNázev vychází z titulu dědičného císaře rakouského (\"Erbkaiser von Österreich\"), přijatého Františkem II., posledním císařem Svaté říše římské jako název habsbursko-lotrinského arcidomu — \"…den Titel und die Würde eines erblichen Kaisers von Österreich (als den Nahmen Unsers Erzhauses)…\" — nejednalo se tedy o zřízení nové dědičné monarchie a postavení jednotlivých států/panství/území zůstalo nezměněno. František II. tak chtěl chránit rodové zájmy v okamžiku, kdy se Napoleon nechal korunovat francouzským císařem. V roce 1805 vzhledem k ohrožení Vídně napoleonskými vojsky byl přenesen císařský dvůr a vláda rakouské monarchie na čas do města Těšína.\n\nPo dvou letech „dvojitého“ císařování se s ohledem na politický vývoj v Evropě (zejména vznik Rýnského spolku) František II./I. vzdal 6. srpna 1806 koruny Svaté říše římské, prohlásil římskou císařskou hodnost za zrušenou a zbavil zbylé říšské stavy povinností vůči sobě jako římskému panovníkovi. Jeho vláda se tak formálně omezila pouze na rodové državy rakouské, království české a uherské.\n\nPoněvadž nebylo z hlediska procesní ekonomie udržitelné vypočítávat všechna samostatná území pod panovníkovou vládou, začalo se původně \"dynastického\" titulu \"císaře\" rakouského poznenáhlu v praxi užívat i v \"teritoriálním\" smyslu \"císařství\" rakouského.\n\nV důsledku porážky v prusko-rakouské válce a selhání státní reformy bylo rakouské císařství v roce 1867 přeměněno Františkem Josefem I. na Rakousko-Uhersko, čímž uherské země získaly v rámci říše rovnoprávnost.\n\n\n\n\n"}
{"id": "55431", "url": "https://cs.wikipedia.org/wiki?curid=55431", "title": "Albus Brumbál", "text": "Albus Brumbál\n\nAlbus Percival Wulfric Brian Brumbál (: \"Albus Percival Wulfric Brian Dumbledore\"; 1881–1997) je literární postava z románů o Harrym Potterovi spisovatelky Joanne K. Rowlingové.\n\nJe považován za nejmocnějšího kouzelníka 20. století. Narodil se v roce 1881. Již ve škole vynikal neobyčejnými magickými schopnostmi. Později v Bradavicích začal vyučovat přeměňování, a po odchodu Armanda Dippeta se stává ředitelem. Ve filmovém zpracování ho hráli Richard Harris a po Harrisově smrti od třetího dílu série Michael Gambon.\n\nJméno Albus znamená v latině \"bílý\", slovo \"dumbledore\" je archaický výraz pro čmeláka (stejně tak i starší české \"brumbál\"). I ostatní Brumbálova jména jsou symbolická, Percival je v legendě o svatém grálu statečný rytíř, který nakonec grál najde, Wulfric znamená „vládce nad vlky“, Brian v irštině znamená „vznešený“, rovněž jde o jméno hrdiny z irské mytologie.\n\nAlbus Brumbál byl nejstarším synem Kendry a Percivala Brumbálových. Měl mladšího bratra Aberforta a sestru Arianu. Během studia v Bradavicích byl velmi nadaným studentem, podle slov Griseldy Marchbanksové uměl s hůlkou neuvěřitelné věci. Po studiu se seznámil s dalším nadaným mladým kouzelníkem Gellertem Grindelwaldem, do kterého se zamiloval a se kterým chtěli pomocí relikvií smrti získat nadvládu nad světem. Po smrti Albusovy matky se stal nejstarším členem rodiny a musel se starat o rodinu, což mu zhatilo plány na cesty. Jeho bratr Aberforth mu vyčítal jeho touhu po slávě a že se nestará o nemocnou sestru. Jednou se Albus, Aberforth a Grindelwald v sestřině přítomnosti pohádali, začali bojovat a jeden z nich zabil Arianu. Grindelwald utekl. Od té doby se Brumbál začal vyhýbat moci, protože se bál, že by ji mohl zneužít a vyčítal si Arianinu smrt.\n\nV kouzelnickém světe se proslavil především porážkou Grindelwalda v roce 1945. Souboji s ním se dlouhou dobu po zkušenostech z mládí vyhýbal, i když věděl, že k němu nakonec dojde. Souboj mezi Grindelwaldem a Brumbálem je označován za vůbec největší kouzelnický střet v historii. Proslavil se také spolu se svým přítelem Nicolasem Flamelem objevem dvanácti způsobů využití dračí krve, a alchymistickými pracemi. Byl mu udělen Merlinův řád první třídy, byl Nejvyšším divotvorcem Starostolce a Nejhlavnějším hlavounem Mezinárodního sdružení kouzelníků.\nV temné době vlády černokněžníka lorda Voldemorta založil Fénixův řád, sdružující ty, kdo se Voldemortovi odhodlali postavit.\n\nPo pádu lorda Voldemorta a vraždě Jamese a Lily Potterových svěřil jejich syna Harryho do péče rodině Lilyiny sestry Petunie kvůli rodinnému poutu, které mu dá největší ochranu, jakou může dostat (Harryho matka se pro něj obětovala). Věděl, že se u Dursleyových nebude mít nejlépe, ale ochranu před silami lorda Voldemorta Harry potřeboval více.\n\nO Harryho schopnostech se přesvědčil, když chlapec nastoupil do Bradavic a hned v prvním ročníku zabránil profesoru Quirellovi, aby pomohl získat Voldemortovi nové tělo. Vzestupu Voldemorta zabránil Harry znovu ve druhém ročníku, ale ten stejně znovu získal moc o dva roky později.\n\nBrumbál tehdy znovu obnovil Fénixův řád a o rok později se s lordem Voldemortem utkal na půdě ministerstva kouzel. Brumbál a lord Voldemort byli nejmocnějšími kouzelníky světa, a tak nevyhrál ani jeden, ale Voldemort byl nucen uprchnout. Střet s Voldemortem však Brumbálem otřásl. V té době se však už dávno dovtípil, jak mohl Voldemort přežít smrtící kletbu, neboť už dřív horlivě pátral po jeho minulosti. Po získání vzpomínek několika osob se jeho domněnky potvrdily. Klíčová pak byla zejména vzpomínka jeho přítele Horacia Křiklana, který Voldemortovi ještě v jeho školních letech řekl o viteálech (horcruxech), což jsou předměty nejtemnější magie, do kterých může čaroděj pomocí vraždy a zaklínadla ukrýt část své rozervané duše a zajistit si tak nesmrtelnost. Brumbál tedy za zády nejen Voldemorta, ale i všech ostatních lidí odhalil, že Voldemort nebyl kletbou \"Avada kedavra\" zabit proto, že si vytvořil ne jeden viteál, ale dokonce šest, svou duši tedy rozerval na sedm částí. Brumbálovi došlo, že jeden viteál už byl zničen Harry Potterem, totiž Voldemortův deník, díky němuž byla otevřena ve druhém roce Harryho studií Tajemná komnata.\n\nAlbusovi se podařilo díky vzpomínkám lidí najít i druhý viteál, prsten Rojvola Gaunta, Voldemortova děda, kterému ho Raddle ukradl. Při jeho objevení ale Brumbál zjistil, že je zaklet strašnou kletbou, když neodolal pokušení prsten nasadit (správně se domníval, že kámen v prsteni umí oživit mrtvé). Byl kletbou zasažen a musel zavolat Severuse Snapea - ten sice kletbu poté uvěznil do Brumbálovy ruky, ale ta už zůstala navždy odumřelá. Brumbál poté začal usilovně pátrat po zbývajících čtyřech viteálech, aby je zničil. Celé toto tajemství odkryl Harrymu, aby mohl s pátráním pokračovat po jeho smrti. Když Brumbál zjistil, že další viteál se pravděpodobně skrývá v jeskyni, kde Voldemort jako chlapec kdysi týral dvě děti ze sirotčince, vydal se tam i s Harrym. Skrýš viteálu skutečně našli uprostřed temného jezera, ale Brumbál kvůli získání viteálu vypil neznámý lektvar, který ho připravil téměř o všechnu sílu. Díky Harrymu se jim však podařilo přemístit se zpět do Bradavic, nad kterými však viděli Znamení zla, a tak se do hradu ihned vydali. Zjistili, že škola byla napadena Smrtijedy: na astronomické věži byl Albus Brumbál odzbrojen Draco Malfoyem a poté zabit kletbou \"Avada kedavra\" vyslanou Severusem Snapem. Jako první ředitel Bradavic v historii byl pohřben na půdě školy, v bílé hrobce u jezera.\n\nV posledním dílu vyšlo najevo, že Brumbál byl smrtelně nemocný a svoji vraždu si od Snapea vyžádal, aby zachránil Draca Malfoye a posílil šance Harryho Pottera na vítězství nad Voldemortem.\nV roce 2007 spisovatelka J. K. Rowlingová uvedla, že Brumbál byl homosexuál. Ve svých sedmnácti letech se zamiloval do výše zmiňovaného Gellerta Grindelwalda.\n\nAberforth Brumbál je mladší bratr Albuse Brumbála a prý ten méně nadaný z nich. Albus prohlásil, že si není jistý, jestli umí Aberforth číst. Žil vždy v pozadí za Albusem a když zemřela jejich matka, staral se o jejich sestru Arianu. Kvůli péči o ni se pohádal s Albusem a jeho přítelem Gellertem Grindelwaldem, při souboji nešťastnou náhodou Ariana zemřela (nejspíše rukou Gellerta). Na Arianině pohřbu se znovu s bratrem pohádal a rozbil mu nos. Má velmi blízký vztah ke kozám, možná proto, že Brumbálovi vlastnili kozí farmu během jeho dětství.\n\nVe čtvrtém díle Albus říká, že byl Aberforth zatčen za nevhodné pokusy na kozách. Harry Aberfortha poprvé uvidí v pátém díle na fotce původního Fénixova řádu, kterou mu ukázal Alastor Moody. Později ho uvidí při návštěvě hostince Prasečí hlavy v Prasinkách, který Aberforth vlastní, při zakládání Brumbálovy armády, ale nepozná ho. Dříve byl také jen jako hostinský v Prasečí hlavě zmíněn jako zdroj různých informací Albuse Brumbála.\n\nV šestém díle ho Harry vidí spolu s Mundungusem Fletcherem před hospodou. Fletcher mu nabízel nějaké věci, které ukradl na Grimmauldově náměstí 12, které od tohoto dílu patřilo Harrymu. Byl také viděn na pohřbu svého bratra.\n\nIdentita hostinského u Prasečí hlavy byla ale odhalena až v sedmém díle. Nejdříve zajistil bezpečnou cestu obnovené Brumbálově armádě v čele s Nevillem Longbottomem z Bradavic před hrůzovládou Alekty a Amycuse Carrowových a Severuse Snapea přes portrét své sestry. Tím jim také dodával jídlo a jiné věci. Poslal také domácího skřítka Dobbyho za Harrym, když ho viděl ve dvousměrném zrcátku v sídle Malfoyových.\n\nHlavní trojici zachránil před smrtijedy, když se přemístili do Prasinek. Pustil je do Prasečí hlavy a smrtijedy přesvědčoval, že Harryho patron (jelen) byl ve skutečnosti jeho patron (kozel). Během této návštěvy trojici řekne, že už není členem Fénixova řádu, protože věří, že válka proti Voldemortovi je zbytečná. Také jim řekne něco o historii rodiny Brumbálových. Přes Arianin portrét je pustí do Bradavic, pak stejnou cestou umožní evakuaci Bradavic. I přes to, že nevěřil v úspěšnost bitvy, zapojil se do bitvy o Bradavice a naposled je viděn jak bojuje s Rookwoodem. Podle Rowlingové bitvu přežil a je stále v Prasečí hlavě, kde nadále chová kozy.\n\nAriana Brumbálová byla jedinou dcerou Kendry a Percivala Brumbálových, mladší sestrou Albuse a Aberfortha Brumbálových. Byla o sedm let mladší než Albus a o pět než Aberforth. Poprvé byla zmíněna až v sedmém díle. Její kouzelnické schopnosti byly narušeny, když na ni zaútočili tři mudlovští chlapci, když ji viděli kouzlit. Z knihy není jasné, jak na ni zaútočili, ale její otec byl uvězněn v Azkabanu, když se za svou dceru pomstil.\n\nKvůli tomuto traumatu se Ariana bála dál používat kouzla. Proto byla svou rodinou držena v izolaci. Starala se o ni hlavně její matka a bratr Aberforth. Ariana ale byla mocná čarodějka a kouzelnické schopnosti se v ní držely a během stresových situací se staly nekontrolovatelnými a způsobovaly např. silné exploze. Jednou Ariana nešťastnou náhodou zabila svou matku. Její rodina se bála, jak by se kouzelnické společenství zachovalo, kdyby se o tom dozvědělo. Ariana byla zabita pouze několik měsíců po matce, když se snažila zasáhnout do sporu mezi Albusem, Aberforthem a Grindelwaldem. Není jisté, který z těch třech ji zabil (ale nejpravděpodobněji Grindelwald). Kvůli tomu byl Albusův bubák Arianina mrtvola.\n\nAberforth měl její portrét v poschodí Prasečí hlavy. Ten sloužil jako tajný tunel mezi bradavickou Komnatou nejvyšší potřeby a Prasečí hlavou během sedmého dílu. Pomocí něho se do školy dostali Harry, Ron a Hermiona a další bojovníci při bitvě o Bradavice a také pomocí něj byly evakuovány Bradavice.\n\nKendra Brumbálová byla matka Albuse, Aberfortha a Ariany Brumbálových. Po tom, co její dcera onemocněla, se s rodinou přestěhovala do Godrikova dolu, aby nikdo nevěděl o Arianině příhodě. Tam o Arianě téměř nikdo nevěděl, že existuje a Kendra se o ni starala. Při jedné nešťastné příhodě, kdy Ariana neudržela své kouzelnické schopnosti, byla Kendra zabita.\n\nRita Holoubková Kendru v životopisu Albuse obvinila z toho, že Arianu týrala a že kdyby Kendra nezemřela první, řekla by, že Kendra zabila Arianu, protože nesnesla, že měla v rodině motáka.\n\nPercival Brumbál byl otec Albuse, Aberfortha a Ariany Brumbálových. Po tom, co jeho dceru napadli tři mudlovští chlapci, když ji viděli kouzlit, se je vydal najít a napadl je. Kvůli tomu byl na doživotí uvězněn v Azkabanu, kde také zemřel. Nikdy neřekl, proč ty mudly napadl, protože nechtěl, aby byla Ariana zavřena u svatého Munga. Rita Holoubková v životopise Albuse Brumbála tvrdila, že Percival mudly napadl, protože je nesnášel.\n\nFawkes je fénix Albuse Brumbála a jeho ochránce. Z jeho per vyrobil Ollivander hůlky, které později dostali Harry Potter a lord Voldemort. Podle Fawkese byl pojmenován Fénixův řád.\n\nFénixové jsou vyzobrazeni ve znaku rodu Brumbálů.\n\nPoprvé Harry spatřil Fawkese ve druhém díle v Brumbálově pracovně. V té době byl Fawkes těsně před svým znovuzrozením. Před Harryho očima shořel, aby se po chvíli znovu zrodil ze svého popela. Když se Harry v témže školním roce dostal do tajemné komnaty, pomohl mu Fawkes tím, že oslepil baziliška svými drápy a donesl Harrymu moudrý klobouk, ve kterém byl meč Godrika Nebelvíra. Nakonec mu svými léčivými slzami vyléčil smrtelné zranění způsobené baziliškem.\n\nV pátém díle pomohl Brumbálovi uniknout ze své pracovny, když ho přišel ministr kouzel zatknout.\n\nV šestém díle po Brumbálově smrti Fawkes zpíval nad bradavickou školou teskné písně, pak odletěl a již nikdy nebyl spatřen.\n\nBrumbál vlastnil více hůlek, ale v knize a filmu má pouze Bezovou hůlku, která je jednou z relikvií smrti. To je také jeden z důvodů, proč je Brumbál tak mocný. Dále umí Brumbál používat bezhůlkovou magii, takže často kouzlí a nevytáhne hůlku. Hůlku nosil v pravém rukávu, jak je znázorněno ve filmu Harry Potter a Princ dvojí krve.\n\nPo Brumbálovi se v potterovských románech jmenuje také Brumbálova armáda, neboli BA. Tajná kouzelnická společnost poprvé zmíněná v knize Harry Potter a Fénixův řád. K založení armády dala popud Hermiona Grangerová, společnost vznikla na obranu proti Dolores Umbridgeové, učitelce obrany proti černé magii. Hlavním cílem Brumbálovy armády je zdokonalit studenty v používání obranných kouzel, protože v hodinách jim to nebylo umožněno.\n"}
{"id": "55434", "url": "https://cs.wikipedia.org/wiki?curid=55434", "title": "Misionářská pozice", "text": "Misionářská pozice\n\nMisionářská pozice je jedna z poloh při pohlavním styku, pravděpodobně nejčastější. Žena při ní leží na zádech a muž leží na ní, přičemž svým penisem proniká do její vulvy. V této pozici má muž dobrou kontrolu nad průběhem pohlavního styku, žena může změnou polohy roztažených nohou měnit do jisté míry úhel a hloubku penetrace. Přestože je tato poloha pohlavního styku zpravidla spojována s heterosexuálními páry, praktikují ji i mužské a ženské homosexuální páry.\n\nSvůj název měla údajně získat propagací této polohy křesťanskými misionáři, kteří se snažili domorodé obyvatelstvo přimět k „polidštění“ pohlavního styku tak, aby při něm žena hleděla muži do očí, jde však s vysokou pravděpodobností ve skutečnosti jen o legendu tradovanou zhruba od 60. let 20. století, jejímž původcem je sexuolog Alfred Kinsey chybnou citací Bronisława Malinowského (dílo \"The Sexual Life of Savages in North-Western Melanesia\"). Malinowski zde mj. zmiňuje, že si domorodci dělají legraci z jednotvárnosti sexu bílých, o misionářích zde však řeč není. Zmiňuje však také novou „módu“ domorodců, kteří se na veřejnosti drží za ruce (to odporovalo starým zvykům), což se označuje za „misinari si bubunela“ neboli „misionářská móda“.\n\n"}
{"id": "55436", "url": "https://cs.wikipedia.org/wiki?curid=55436", "title": "Crotram", "text": "Crotram\n\nCrotram je chorvatské konsorcium vyrábějící tramvaje.\n\nKonsorcium tvoří záhřebské společnosti Končar a Gredelj, zpočátku byl účastníkem také holding Đuro Đaković ze Slavonského Brodu. Ten však brzy z konsorcia vystoupil, takže jeho podíl na výrobě byl převeden na německé firmy \"Sames\" (hydraulika) a \"Henschel Antriebstechnik\" (podvozky). V roce 1994 konsorcium představilo prototyp tříčlánkové nízkopodlažní tramvaje TMK 2100 a v letech 1997-2003 dodalo záhřebskému dopravnímu podniku (ZET) 16 tramvajových souprav. V roce 2003 vyhrálo konsorcium soutěž na dodávku 70 pětičlánkových tramvají TMK 2200, které v letech 2005-2007 skutečně dodalo. Dodávka dalších 70 souprav se uskutečnila v letech 2007-2009. O tramvaj se zajímala i další města – Łódź, Bělehrad, Sofia a Helsinki - ale jednání nebyla úspěšná. Vozy jsou nízkopodlažní, 70 % se na výrobě podílejí firmy právě z Chorvatska. Firma kromě toho nabízí i tříčlánkovou verzi TMK 2200 K, dva kusy dodala záhřebskému ZET.\n\n\n"}
{"id": "55445", "url": "https://cs.wikipedia.org/wiki?curid=55445", "title": "HTTPS", "text": "HTTPS\n\nHTTPS (Hypertext Transfer Protocol Secure) je v informatice protokol umožňující zabezpečenou komunikaci v počítačové síti. HTTPS využívá protokol HTTP spolu s protokolem SSL nebo TLS. HTTPS je využíván především pro komunikaci webového prohlížeče s webovým serverem. Zajišťuje autentizaci, důvěrnost přenášených dat a jejich integritu. Standardní port na straně serveru je 443 TCP.\n\nProtokol HTTPS byl v roce 1994 vyvinut společností Netscape Communications pro webový prohlížeč Netscape Navigator.\n\nVšeobecně se doporučuje podporovat HTTPS místo nezabezpečeného HTTP pro všechny webové stránky.\n\nBezpečnost komunikace zaručuje protokol SSL anebo novější TLS. Pomocí asymetrické kryptografie je ověřena identita webového serveru, volitelně i klienta. Poté následuje dohoda na klíči pro symetrické šifrování samotné komunikace (z výkonnostních důvodů). Klíč pro symetrickou šifru je buď vybrán klientem a nebo dohodnut pomocí Diffieho-Hellmanovy výměny klíče pro dosažení dopředné bezpečnosti.\n\nPro SSL a TLS je zásadní infrastruktura veřejného klíče a X.509 certifikáty, díky nimž probíhá autentizace. Pro úspěšné ověření identity je nutná důvěra v zaslaný certifikát, která nejčastěji bývá zprostředkovaná některou z certifikačních autorit, jejichž certifikáty jsou v úložišti důvěryhodných certifikátů operačního systému nebo aplikace (například webového prohlížeče). Většina certifikačních autorit vystavuje certifikáty na komerční bázi (Symantec, Verisign, COMODO, Thawte a jiné), avšak existují i certifikační autority vystavující certifikáty bezplatně jako například Let's Encrypt, StartSSL a jiné. Do úložiště důvěryhodných certifikátů lze doinstalovat další certifikační autority.\n\nNepodaří-li se certifikát ověřit automaticky, je možné na uživatelův pokyn pokračovat bez ověření (ovšem se zvýšeným rizikem Man in the middle útoku) anebo ověření provést jiným způsobem manuálně.\n\nMíra bezpečnosti závisí na chování uživatele, na implementaci protokolů ve webovém prohlížeči a webovém serveru, správné konfiguraci a na důvěryhodnosti certifikačních autorit.\n\n\n\nKryptografické algoritmy, které se dnes běžně používají v HTTPS, obecně neposkytují ochranu proti (dnes hypotetickým) kvantovým počítačům (např. algoritmus RSA svou bezpečnost odvozuje od složitosti faktorizace, kterou by však Shorův algoritmus na kvantovém počítači dokázal provádět v polynomiálním čase). Pokud by se tedy podařilo sestrojit prakticky použitelný kvantový počítač dostatečné kapacity, bezpečnost internetové komunikace by byla prolomena. Toto riziko se snaží eliminovat vývoj tzv. postkvantové kryptografie. Pokud však nějaký útočník dnes zaznamenává cizí internetovou komunikaci zabezpečenou HTTPS, tak by sice zatím neměl být schopen ji dešifrovat, avšak v budoucnu, jakmile budou k dispozici kvantové počítače, by tuto uloženou komunikaci mohl dešifrovat zpětně.\n\nNavzdory rozšířenému názoru, že HTTPS je nutné pouze pro weby pracující s citlivými údaji, je mnohými organizacemi a odborníky doporučeno používat HTTPS na všech webech. HTTPS představuje účinnou obranu proti vkládání nežádoucího obsahu (malware, nevyžádané reklamy…) poskytovatelem internetového připojení či jiným útočníkem. Dalším významným důvodem pro nasazení HTTPS je možnost ukončení podpory HTTP ve webových prohlížečích a v důsledku toho odstranění rizika SSL-stripping útoku.\n\nPrvním krokem pro nasazení HTTPS je získání certifikátu od některé z certifikačních autorit nebo vygenerování self-signed certifikátu. Poté následuje konfigurace web serveru, kde je důležitý zejména výběr šifrovacích sad. S konfigurací může pomoci online nástroj Mozilla SSL Configuration Generator. Bezpečnost webového serveru je vhodné otestovat. K tomuto účelu mohou být použity například online nástroje Qualys SSL Labs, CryptCheck nebo Observatory by Mozilla.\n\nPo nasazení HTTPS je nutné pravidelně obnovovat certifikát, jehož platnost typicky může být od 1 do 3 let. V případě certifikační autority Let's Encrypt je platnost certifikátu pouze 90 dní, ale celý proces může být zautomatizován.\n\nZabezpečení HTTPS je možné zvýšit některými technikami jakými jsou například HSTS, HPKP, CAA a TLSA záznamy v DNS (je vhodné mít DNSSEC).\n\nV červnu 2018 podporovalo HTTPS protokol jako výchozí 35,3 % webů ze seznamu Alexa top 1,000,000. Dle údajů Firefox Telemetry bylo na konci června 2018 načteno prostřednictvím protokolu HTTPS 69% webových stránek.\n\nOd ledna 2017 začal prohlížeč Chrome označovat webové stránky, které přijímají od uživatele citlivé informace bez použití HTTPS protokolu. Od této změny se očekává výrazný nárůst použití HTTPS.\n\n\n"}
{"id": "55447", "url": "https://cs.wikipedia.org/wiki?curid=55447", "title": "Svalová dysbalance", "text": "Svalová dysbalance\n\nPojmem svalová dysbalance je označována porucha hybného systému, kdy jsou nejčastěji svaly působící proti sobě (agonista - antagonista) ve vzájemné nerovnováze. Jeden z těchto svalů bývá sval podpůrný (posturální), druhý sval pak obratný (fázický). Posturální svaly jsou zvyklé udržovat celodenně vzpřímenou pozici těla, mají větší výdrž i při menším aerobním zásobení krví a mají sklon k tuhnutí/zkracování. Svaly fázické mají naopak funkci obratnou, přesnou a sebeobslužnou, mají větší nároky na okysličení krví a pokud nejsou zaměstnány, mají sklon k ochabování. \n\nO svalové dysbalanci můžeme mluvit i u svalů s podobnou funkcí (synergisté), nacházejících se v různých hloubkách od kostry (hluboké \"startovače\" pohybu vs. \"povrchoví koordinátoři\") a konečně i při nerovnováze v rámci svalu jediného, např. u širokých povrchových svalů, kdy svalové fibrily jedné strany jsou přetížené, zatímco fibrily strany opačné jsou nevyužité (např. rozdíl mezi horním a dolním trapézem). \n\nSvalovou dysbalanci odhaluje kineziologické vyšetření prováděné rehabilitačními lékaři či fyzioterapeuty. Příčinou svalové dysbalance bývá nerovnoměrné zatěžování svalů při denních činnostech a sportu, nesprávné stereotypy pohybu, sedavý způsob života, nekorigovaná vývojová lateralizace (výrazné praváctví či leváctví), rozdíl délek dolních končetin, dlouhodobé zaujímání úlevových poloh po úrazech aj. \n\nProjevem svalové dysbalance jsou svalové bolesti, tuhost, bolest měkkých tkání i kloubů, vady držení těla, např. častý horní a dolní zkřížený syndrom, který popsala tzv. Pražská myoskeletální škola. \n\nTypické patologické držení těla při svalové dysbalanci:\n\n\nSvalová nerovnováha má negativní vliv i na tvar a vývoj páteře jako celku. V páteři dochází k omezování hybnosti jedněch úseků (kloubní blokády), jež bývá kompenzováno nadměrnou hybností (hypermobilitou) úseků jiných, což je jen složitě odstranitelné. Při vleklém stavu svalové dysbalance se poruchy přenášejí i do funkcí vnitřních orgánů. \n\nPrevence svalové dysbalance je tělesné cvičení, vhodné protahování a posilování svalů, nácvik polohocitu a pohybocitu při výkonu denních činností, vhodná ergonomie apod. \n\n"}
{"id": "55449", "url": "https://cs.wikipedia.org/wiki?curid=55449", "title": "Gdaňsk", "text": "Gdaňsk\n\nGdaňsk (polsky \"Gdańsk\" s výslovností , kašubsky \"Gduńsk\", německy \"Danzig\" s výslovností , latinsky \"Gedania\", \"Gedanum\" anebo \"Dantiscum\") je jedno z nejstarších a největších polských měst, metropolí Pomořského vojvodství, ležící v Pomoří na řece Visle na břehu Baltského moře u Gdaňského zálivu. Gdaňsk hraje také roli kašubského hlavního města, jejich kulturního centra a sídla nejdůležitějších kašubských institucí. V současnosti má rozlohu 262,5 km² a obyvatel. Nachází se zde velký námořní přístav.\n\nSpolečně s městy Sopoty a Gdyně tvoří aglomeraci, pro kterou se běžně užívá název Trojměstí (polsky 'Trójmiasto'). Město leží při ústí řeky Motlavy do Visly. Ústí Visly tvoří východní administrativní hranici města.\n\nPřes město vede hlavní železniční trať Varšava – Gdyně a souběžně s ní \"Szybka kolej miejska\", zajišťující dopravu po gdaňské aglomeraci. Hlavním nádražím je Gdańsk Główny.\n\nU Gdaňsku se nachází malý poloostrov Westerplatte, kde 1. září 1939 začala druhá světová válka. V místních loděnicích vznikla Solidarita (Solidarność), odborová organizace a nejznámější politická opozice komunistického Polska, její zakladatel Lech Wałęsa se později stal polským prezidentem.\n\nNejstarší archeologické nálezy, dokládající místní osídlení v podobě rybářské osady, sahají do 7. století. Ovšem první písemnou zmínku o městě nalézáme v legendě Život svatého Vojtěcha k roku 997, která byla sepsána nedlouho po světcově smrti – kolem roku 1000. Rok 997 proto bývá tradičně chápán jako počátek historie Gdaňska.\n\nNa sklonku 10. století zabral Boleslav III. Křivoústý Západní Pomořansko, roku 1227 se ale území zmocňuje pomořanský kníže Svatopluk II. Veliký. Pomořanská knížata si panství nad Gdaňskem udržela do roku 1294 a tato doba důležitá tím, že v roce 1263 byla Gdaňsku udělena městská práva.\n\n\nDo roku 1308 byl Gdaňsk obydlen hlavně slovanským obyvatelstvem (Kašuby). Během období nadvlády Řádu německých rytířů a zvláště po masakru obyvatel města v 1308 roce v Gdaňsku začalo převažovat německé obyvatelstvo. Na počátku 20. století tvořili 90 % obyvatelstva Němci, zbytek převážně Poláci a Kašubové; většinové vyznání bylo evangelické, postupně rostl podíl katolictví. Teprve po druhé světové válce sem přišlo nové polské obyvatelstvo.\n\nVývoj počtu obyvatel:\nMezi nejznámější osobnosti pocházející z Gdaňska, či kteří s ním spojili svůj život, patří např.:\n\n\n\n"}
{"id": "55453", "url": "https://cs.wikipedia.org/wiki?curid=55453", "title": "Danzig", "text": "Danzig\n\nDanzig je americká rocková skupina založená v roce 1987.\n\nPředstavuje v pořadí třetí (a zatím poslední) formaci, kterou zakládal veterán, zpěvák a skladatel Glenn Danzig (ex-frontman horror-punkové The Misfits a death-rockové Samhain). Hudba Danzig je propletená temnými tématy a obsahuje v sobě velké množství vlivů: blues, hard-rock, heavy metal, gothic metal, později i industrial metal. Oproti faktu, že většina klipů byla na MTV zakázaná, případně odmítnutá, malá hrstka těch, které se dostaly do rotace (\"Dirty Black Summer\", \"Mother 94\", \"Cantspeak\") zabezpečily skupině nezanedbatelný mainstreamový úspěch.\n\nPoznávacím rysem skupiny Danzig, který ji nejvýrazněji odlišuje od nepřeberného množství jiných temných rockový a metalových skupin je hlas zpěváka. Vokální projev Glenna Danziga kritici přirovnávají ke zpěvu Elvise Presleyho nebo Jima Morrisona z The Doors, odkud pramení i Danzigova přezdívka \"Evil Elvis\", čili \"ďábelský Elvis\".\n\nPíseň \"Mother\" lze také zaslechnout v počítačové hře na stanici Radio X.\n\nJediným stálým členem je její frontman - Glenn Danzig.\n\n\n\n"}
{"id": "55460", "url": "https://cs.wikipedia.org/wiki?curid=55460", "title": "Aktivismus", "text": "Aktivismus\n\nAktivismus \"(z lat. activus = „činný, aktivní“)\" označuje intenzivní prosazování určitých cílů z přesvědčení, z osobní motivace v nejrůznějších oblastech společenského života. Spočívá ve snaze prosazovat, bránit nebo řídit politickou, sociální, ekonomickou či ekologickou reformu s touhou ke zlepšení společnosti. Mezi formy aktivismu patří například politické kampaně, pouliční pochody, bojkoty, stávky, demonstrace, petice, psaní dopisů politikům nebo do novin, hladovky a mnoho dalších. Člověk může také vyjadřovat aktivismus prostřednictvím různých forem umění, poté tedy hovoříme o tzv. artivismu.\n\nAktivismus a participace jsou pojmy zčásti podobné, ale zároveň je mezi nimi několik důležitých rozdílů. Aktivismus spočívá v jednání aktivistů či aktivistických organizací. Participace je naopak aktem jednání běžných občanů, nemusí tak nutně označovat chování aktivistů jako takových. Za aktivisty jsou označováni jedinci, kteří věnují podstatnou část svého času politickým, ale i jiným aktivitám v rámci nějaké skupiny, organizace nebo platformy; aktivisté nemusí být za svoje úsilí placeni. Jedním z nejběžnějších typů aktivismu je politický aktivismus. Označuje se tak úsilí zaměřené na ovlivňování politických výstupů jinou cestou, než skrze účast v jakémkoliv typu voleb.\n\nMožné kombinace aktivismu a participace:\n\nAktivismus můžeme zjednodušeně rozdělit do tří typů – starý aktivismus, nový aktivismus a radikální aktivismus.\n\nStarý aktivismus označuje především tradiční zemědělské a odborové organizace. Mezi základní znaky těchto sociálních skupin patří např. hierarchická organizační struktura, materialistické požadavky, široká individuální participace atd. V České republice si tyto skupiny udržely poměrně významné postavení ve vztahu k exekutivě, a to i přes časté ekonomické a společenské změny.\n\nNový aktivismus označuje zejména environmentální a lidsko-právní organizace, jejichž vývoj započal v 60. a 70. letech 20. století. Hlavními tématy novoaktivistických skupin jsou například kvalita života a životního prostředí, postavení žen ve společnosti, postavení menšin a jiných znevýhodněných skupin populace atd. V České republice byl vznik těchto organizací podmíněn pomocí zahraničních dárců a podporovatelů ze zahraničí. Po roce 1989 v České republice začaly vznikat především organizace dotýkající se ochrany životního prostředí a dodržování lidských práv.\n\nDalším typem aktivismu je radikální aktivismus. Jako takový se vymezuje proti běžnému chodu společnosti, stojí proti starému a novému aktivismu. Radikální aktivisté mohou být příznivci levice i pravice. Radikální aktivismus není schopen oslovit širokou veřejnost v důsledku překračování hranic přijatelnosti ve společnosti. Z tohoto důvodu se radikální aktivismus často rozvíjí v okolí subkulturních skupin. Radikální aktivisté k dosažení svého cíle velmi často používají nejrůznější protestní strategie (demonstrace, protesty…). Ničím neobvyklým také nejsou spory mezi aktivisty z opačných ideologických pólů.\n\nAktivismus velmi úzce souvisí s dalším termínem, kterým je sociální hnutí, protože právě aktivisté často stojí u jejich vzniku. Sociální hnutí lze definovat jako kolektivní snahu o prosazování určitých zájmů a cílů prostřednictvím vzájemných interakcí a spolupráce mimo oblast existujících politických institucí. Sociální hnutí jsou nejčastěji výsledkem nespokojenosti občanů se stávajícími životními podmínkami a také touhy prosadit změnu v určité veřejné otázce (např. práva žen). I přesto je v současné sociologii patrná snaha o vysvětlení příčin a důvodů vzniku těchto hnutí, jednoduše řečeno se sociologové snaží zjistit, proč v některých zemích hnutí vznikají a v některých naopak ne, co stojí za mobilizací občanů a tak dále.\n\nV dnešní době existuje mnoho teorií sociálních hnutí, ale jako první systematicky popsali typy kolektivního chování sociologové tzv. Chicagské školy (Robert Ezra Park, Ernest Watson Burgess, Herbert George Blumer). Známá je především Blumerova teorie sociálního neklidu, ve které tvrdí, že všechna sociální hnutí jsou výsledkem nespokojenosti občanů s konkrétními aspekty společnosti. Blumer také zavedl termín „životní cyklus“ sociálního hnutí, který se ve většině případů skládá ze čtyř fází. V první fázi daný problém či otázka vyvolává mezi lidmi bouřlivý ohlas, ovšem v relativně neuspořádané a nevyhrocené podobě. Ve druhé fázi je zdroj nespokojenosti přesněji definován a aktivisté se musí rozhodnout, jakou strategii zvolit, aby zaujali co nejvíce lidí a dosáhli svého cíle. V další fázi je kampaň již realizována a hnutí získává potřebnou koordinaci. V poslední fázi je poté hnutí akceptováno a případně je úspěšné, nebo může nastat situace, kdy hnutí z nějaké příčiny zaniká.\n\nO další výklad sociálních hnutí se pokusil Neil Smelser se svou teorií strukturálního napětí. Podle Smelsera sociální hnutí nemůže vzniknout z jedné příčiny, ale postupně se formuje v několika po sobě jdoucích fázích, kde každá další fáze představuje jakousi „přidanou hodnotu“. Smelser tvrdí, že nedílnou součástí sociálního hnutí je šest složek „přidané hodnoty“. \nMezi další přístupy, které zkoumají sociální hnutí, řadíme také teorii mobilizace zdrojů. Tato teorie se rozvíjela v 70. letech 20. století v reakci na teorii sociálního neklidu. Podle zastánců této teorie (Mayer Zald, John David McCarthy) je sociální neklid, alespoň částečně, ve společnosti přítomen neustále, takže logicky nemůže vysvětlovat vznik sociálních hnutí. Teorie mobilizace zdrojů naopak zdůrazňuje schopnost aktivistů získat potřebné zdroje a schopnost mobilizovat společnost k dosažení cílů daného hnutí. Mezi zdroje řadíme například peníze, technologie, komunikační prostředky, prostory, kontakty a tak dále. Čím více těchto zdrojů členové hnutí získají, tím vyšší je pravděpodobnost, že bude úspěšné. Je nutno dodat, že tato teorie se často stává terčem kritiky, jelikož nedokáže vysvětlit, jak mohla být některá sociální hnutí úspěšná navzdory omezenému přístupu ke zdrojům (např. hnutí nezaměstnaných dělníků ve 30. letech 20. století v USA). \n\nTermínem nová sociální hnutí jsou označována sociální hnutí, která se začala objevovat od 60. let 20. století. Přibližně od této doby začala být sociální hnutí stále častěji viditelným jevem ve společnosti a navíc se začala od ,starých“ hnutí v mnoha ohledech odlišovat. \nV celosvětovém rozmachu sociálních hnutí hraje samozřejmě velkou roli globalizace. Hnutí z jednotlivých zemí se tak dnes dokáží spojit do obrovských mezinárodních uskupení. Stále důležitější jsou v tomto ohledu sociální sítě a přístup k internetu, který aktivistům umožňuje okamžitě reagovat na různé události a případně je také sdílet s ostatními. Nebezpečí ovšem spočívá v tom, že internet a sdělovací prostředky také umožňují aktivistům utvářet názor velkého množství lidí na současné dění ve společnosti.\n\n\nSmyslem ekologického aktivismu je sžít se „primárně se zemí“, tedy podle hesla Země především! (Earth first!). Za ekologické aktivisty jsou většinou označovány různé radikální organizace, například odpůrci výstavby nových silnic (Road protestors). Proti zastavění jsou také místní komunity, které bojují za zastavení prodávání pozemků a přeměny parků a zeleně, neboť výstavba může zasáhnout širší území nebo mít větší dopad než bylo prvotně domluveno. Používají téměř stejné prostředky k podobným cílům jako aktivisté, ale jsou označeni jako místní komunita a nepovažují se za aktivisty. Každý rok je více než 100 ekologických aktivistů zavražděno: Zpráva z Global Witness tvrdí, že v roce 2014 bylo zavražděno nejméně 116 ekologických aktivistů a v roce 2015 to už bylo nejméně 185 aktivistů.\n\nOd 90. let je internet nástroj používaný aktivisty k mobilizaci občanů a komunikaci. Specifické platformy jako je MOVEON.org, založená v roce 1998, dovolují jednotlivcům vytvářet petice a hnutí za sociální změny. Protestanti v Seattlu v roce 1999 použili email k organizaci protestu proti WTO konferenci ministrů. Během roku 2000 demonstranti nadále využívali platformy sociálních médií k získání zájmu lidí. \n\nSíla internetového aktivismu vstoupila do celosvětového hledáčku s protesty Arabského jara. Lidé žijící v zemích Blízkého východu a severní Afriky, kteří prožili revoluci, používali sociální sítě ke komunikaci při protestech, čímž se stali známými před mezinárodním publikem. \n\nPoužívají různé prostředky k vyloučení toho, že budou politicky pronásledováni, jako je Tor prohlížeč (prohlížeč, který používá síť Tor pro ochranu totožnosti uživatelů, IP adresy, sítě nebo umístění), šifrovací nástroje a šifrované e-maily, aby zabránili vládě a komukoli jinému zachytit jejich komunikaci. \n\nArtivismus kombinuje slovo umění a aktivismus. Můžeme tedy říct, že se jedná o umělecký aktivismus.\n\nUmělecký aktivismus se v posledních letech vyvíjel jako protiválečný a protiglobalizační protest, který se i nadále rozšiřuje. V mnoha případech se umělečtí aktivisté pokoušejí prosazovat politické agendy uměleckými prostředky, ale také se soustředí na to, aby do podvědomí lidí dostali sociální, environmentální a technické problémy. \n\nKromě použití tradičních médií, jako je film a hudba, může umělecký aktivista být zapojen do narušování kultury (zaměřené na svrhnutí, ovlivnění masového média), podvrácení reklamy (často parodování komerčních politických billboardů), pouličního umění, mluveného slova, protestování a tak dále.\n\n\nV pejorativním smyslu je tento pojem používán pro vyvíjení aktivity pro aktivitu samu, buď bez cíle nebo aniž by vedla k dosažení proklamovaných cílů.\n\n"}
{"id": "55468", "url": "https://cs.wikipedia.org/wiki?curid=55468", "title": "Petr Cibulka", "text": "Petr Cibulka\n\nPetr Cibulka (* 27. října 1950 Brno) je český aktivista a novinář.\n\nJe jedním ze signatářů Charty 77, byl členem Výboru na obranu nespravedlivě stíhaných a aktivistou Jazzové sekce Svazu hudebníků. Před listopadem 1989 byl opakovaně vězněn. Z poslední vazby byl propuštěn těsně po sametové revoluci.\n\nJiž na počátku 90. let (1993) zveřejnil část seznamu agentů a spolupracovníků StB, známou jako „Cibulkovy seznamy“. Ty nejprve vycházely na pokračování v \"Necenzurovaných novinách\" (tzv. „Rudé Krávo“), poté vyšly knižně a později byly zveřejněny na internetu.\n\nJedná se o iniciátora a jednoho z hlavních zakladatelů politické strany Pravý Blok, předsedou této politické strany byl zvolen v roce 2000. V roce 2003 neúspěšně kandidoval v doplňovacích senátní volbách v obvodu č. 58 – Brno-město. Ve volbách do Evropského parlamentu v roce 2014 kandidoval jako lídr strany Pravý blok, ale neuspěl (Pravý blok získal 0,52 % hlasů a do EP se nedostal). V komunálních volbách v roce 2014 kandidoval za Pravý blok do Zastupitelstva Hlavního města Prahy. Jakožto lídr kandidátky byl i kandidátem strany na post pražského primátora, strana však získala pouze 0,07 % hlasů. Také v komunálních volbách v roce 2018 do Zastupitelstva hlavního města Prahy kandidoval jako lídr Pravého bloku a tudíž byl i kandidát této strany na post primátora města. Strana se však do zastupitelstva vůbec nedostala.\n\nVe volbách do Evropského parlamentu v květnu 2019 kandidoval jako lídr strany PB, ale nebyl zvolen.\n\nJe rozvedený. Má syna s političkou a předsedkyní Unie svobody JUDr. Hanou Marvanovou.\n\nDostal se, a dostává se, do konfliktů s řadou osobností a svých vlastních příznivců.\n\nPetr Cibulka si myslí, že politiku v České republice ovládájí agenti KGB a GRU. Jako řešení této situace požaduje přímou demokracii, jako vzor má svůj pohled na Švýcarsko a požaduje odvolatelnost politiků po vzoru některých amerických států. Požaduje, aby občané ovládali psychotronické minimum a užívali siderické informační kyvadlo, kterým rozpoznají ruské agenty.\n\nDále byl dle Cibulky Václav Havel velice podezřelý ze spolupráce s KGB a v České republice se nachází 270 000 agentů KGB.\n\n\n\n"}
{"id": "55470", "url": "https://cs.wikipedia.org/wiki?curid=55470", "title": "Ceres (trpasličí planeta)", "text": "Ceres (trpasličí planeta)\n\n(1) Ceres je prvním objeveným a současně svým rovníkovým průměrem 975 km největším objektem obíhajícím mezi drahami Marsu a Jupiteru, tedy v oblasti hlavního pásu planetek. Svoji hmotností představuje asi 30 % hmotnosti pásu asteroidů mezi Marsem a Jupiterem. První půlstoletí po objevu byl považován za planetu, později za planetku. Na základě rezoluce XXVI. Generálního zasedání Mezinárodní astronomické unie (IAU) v srpnu 2006 v Praze, která definovala pojem \"planeta\", byl zařazen do nové kategorie těles sluneční soustavy, mezi tzv. trpasličí planety.\n\nPo objevu planety Uran v roce 1781, kterým se zdála být potvrzena platnost Titius-Bodeova pravidla, řada astronomů se rozhodla najít i dosud neodhalenou planetu, která měla obíhat mezi drahami Marsu a Jupiteru ve vzdálenosti 2,8 astronomických jednotek (AU) od Slunce. Jedním z nich byl i dvorní astronom v městě Gotha, baron Franz Xaver von Zach, který podporován Bodem, začal v roce 1787 s jejím hledáním. Rozumně se omezil na oblast nebeské sféry poblíže ekliptiky. Za tím účelem si vytvořil vlastní katalog hvězd blízkých ekliptice, ale i tak bylo jeho snažení marné. Na podzim 1799 navštívil astronomy v Celle, Brémách a v Lilienthalu, s nimiž o tomto problému diskutoval. Došli k závěru, že takový úkol nemůže zvládnout jeden astronom. Proto se 21. září 1800 sešli v Lilienthalu von Zach, J. H. Schröter, H. W. M. Olbers, C. L. Harding, F. A. von Ende a J. Gildemeister. Protože na schůzce dospěli k závěru, že ani šest zkušených pozorovatelů není dostatečný počet, rozhodli se přizvat další evropské astronomy. Rozdělili proto oblast zvířetníku na 24 stejných úseků po 15° a vymezili tyto úseky na oblast 7° až 8° na sever a na jih od ekliptiky. O přidělení oblastí rozhodoval los. Tak vznikla první mezinárodní astronomická kampaň v historii. Její účastníci se nazvali „nebeskou policií“ („Himmelspolizei“).\n\nJedním z přizvaných astronomů byl i italský profesor matematiky Giuseppe Piazzi z Palerma na Sicílii, který sice nebyl zkušeným astronomem, ale díky podpoře tehdejšího neapolského krále Ferdinanda IV. vybudoval v létech 1780 až 1791 ve věži královského zámku astronomickou observatoř. V té době to byla nejjižnější hvězdárna v celé Evropě. V roce 1789 ji vybavil výkonným čočkovým dalekohledem s objektivem o průměru 7,5 cm, pětistopým vertikálním a třístopým azimutálním kruhem s velmi přesným odečítáním souřadnic, který zhotovil anglický mechanik Jesse Ramsden. Toto zařízení patřilo ke špičkovým astrometrickým přístrojům té doby.\n\nHlavním cílem Piazziho však nebylo hledání nové planety, ale sestavení co nejpřesnějšího katalogu hvězd. Na tomto úkolu pracoval též 1. ledna 1801. Při hledání hvězdy Mayer 87 podle Wollastonova katalogu (ve skutečnosti se jednalo o hvězdu Lacaille 87, z toho důvodu poloha u Wollastona nesouhlasila s údaji v Mayerově katalogu a proto to Piazzi kontroloval) spatřil dosud nepopsaný objekt hvězdné velikosti 8. Když dalšího dne zjistil, že se objekt mezi hvězdami posunul, věnoval mu bližší pozornost. Dne 24. ledna téhož roku rozeslal kolegům dopis o objevu, kde objekt opatrně nazval kometou. Svému kolegovi B. Orianimu do Milána např. napsal:\n\n\"Pozoroval jsem 1. ledna poblíž ramena Býka hvězdu osmé velikosti, která se dalšího večera, tedy 2., posunula o 3′ 30″ přibližně k severu a o 4′ přibližně ke znamení Berana … Já bych tu hvězdu označil jako kometu, avšak nevykazuje žádnou mlhovinu a pak její pohyb je tak pomalý a pravidelný, že mi spíše připadá na mysl, že by to mohlo být něco lepšího než nějaká kometa. Je to jen domněnka a to mi velice brání ji zveřejnit…\"\n\nPozorování pokračovalo až do 11. února 1801, kdy se objekt přiblížil ke Slunci natolik, že již nebyl pozorovatelný. Celkem jej Piazzi sledoval po dvacet čtyři nocí.\n\nPřestože byl Piazzi matematik, neměl k dispozici vhodnou výpočetní metodu, aby z tak krátkého úseku dráhy stanovil dostatečně přesně elementy dráhy nového tělesa. Svými výpočty pouze zjistil, že se nepohybuje po parabole, což se tehdy předpokládalo o kometách, ale spíše po kružnici.\n\nProblém výpočtu parametrů však vyřešil geniální německý vědec C. F. Gauss, který vypracoval v létě roku 1801 matematický postup, umožňující stanovit elementy dráhy z menšího počtu pozorování, tzv. metodu nejmenších čtverců. Díky tomu mohl planetku von Zach 7. prosince 1801 znovu objevit.\n\nPrakticky až do poloviny 19. století byla ještě považována za planetu a dostala dokonce i grafický symbol (viz vlevo). Ani objev dalších planetek na tom nic nezměnil. Teprve v 50. letech 19. století, kdy objevů planetek kvapem přibývalo, začala být spolu s ostatními podobnými tělesy považována za pouhou planetku. Na počátku Piazzi velikost nového tělesa značně přecenil; odhadoval, že jeho průměr je srovnatelný s průměrem Země. Naproti tomu anglický astronom William Herschel již v květnu 1802 po objevu druhé planetky (2) Pallas Heinrichem Wilhelmem Olbersem předpokládal, že se jedná o malá tělesa a navrhl je pojmenovat \"asteroidy\", tedy \"hvězdám podobné\".\n\nV roce 2006 byl spolu s (134340) Plutem a transneptunickým tělesem (136199) Eris zařazen do nově vytvořené kategorie \"trpasličích planet\". I nadále je však veden v oficiálním katalogu malých těles sluneční soustavy pod katalogovým číslem 1.\n\nI když je Ceres největším tělesem v hlavním pásu planetek a její albedo patří k průměru (0,113), není ani při optimální opozici, kdy se přibližuje k Zemi na 1,59 AU prakticky pozorovatelná pouhým okem. Maximální zdánlivá hvězdná velikost totiž dosahuje nejvýše hodnoty 7,0; teoreticky by tato hodnota sice za velice příznivých pozorovacích podmínek u lidí s mimořádně citlivým zrakem stačila ke spatření Cerery, ale takové pozorování zatím nebylo nikdy potvrzeno. Stačí však i malý dalekohled, případně triedr, aby mohla být pozorována, ovšem pouze jako jasný bod, podobný hvězdě.\n\nRelativně velká vzdálenost je také na překážku bližšímu zkoumání tohoto tělesa.\n\nPozorování Hubbleovým kosmickým dalekohledem (HST) i pomocí nejvýkonnějších pozemských dalekohledů ukázalo, že Ceres má téměř kulový tvar, s mírným polárním zploštěním. Je to v souladu s předpokladem, že jeho gravitační přitažlivost umožnila dosáhnout isostáze, tedy zaujmutí tvaru s minimální gravitační energií. Vedle planetky (4) Vesta a možná i planetky (10) Hygiea je tedy jediným objektem v pásu planetek, u kterého k tomuto procesu došlo.\n\nNa povrchu byla na snímcích pořízených 1995 s malým rozlišením asi 60 km/px v ultrafialové části spektra pomocí HST objevena tmavší oblast, o rozměrech přibližně 250 km, která byla nazvána na počest objevitele planetky \"Piazzi\" a o níž se předpokládalo, že by to mohl být impaktní kráter. Při pozdější pozorováních v roce 2002 s podobným rozlišením Keckovým dalekohledem na Havajských ostrovech ve viditelné oblasti s použitím adaptivní optiky, však nebyl \"Piazzi\" pozorován. Místo něj byly spatřeny dvě jiné tmavé oblasti, z nich jedna měla středové zjasnění. O nich se také předpokládá, že se jedná o krátery. Pozorování pomocí HST s vyšším rozlišením 30 km/px v létech 2003 a 2004 ve viditelném světle odhalilo další albedový útvar, tentokráte s vyšším albedem a tedy světlejší, o průměru asi 40 km, jehož podstata je dosud neznámá.\n\nSpektroskopický průzkum ukázal, že povrchová vrstva obsahuje značné množství uhlíku a pravděpodobně i organických látek a podobá se do jisté míry svým chemickým složením uhlíkatým chondritům a že je tedy málo přetvořeným původním materiálem, ze kterého těleso akrecí vzniklo. Bylo proto zařazeno po spektrální stránce do kategorie G (v hrubší klasifikaci do třídy C).\n\nPředpokládá se, že při formování tohoto objektu došlo k částečné diferenciaci jeho nitra, způsobené především teplem vznikajícím při radioaktivním rozpadu Al. Původní materiál, který obsahoval značné množství vodního ledu roztál, a těžší silikátové horniny klesly ke středu, kde vytvořily kamenné jádro. Chladnoucí obal kapalné vody s příměsí lehčích, převážně uhlíkatých látek vytvořil plášť, jehož tloušťka se odhaduje na 60 až 120 km. Nejvyšší vrstva, odhadem 10 km silná, se však nikdy plně neroztavila a tvoří kůru planetky, se složením blízkým původnímu materiálu. Kůra byla pouze částečně přetvořena dopady menších těles. To potvrzují i radiolokační pozorování podle nichž je povrch Cerery pokryt vrstvou regolitu.\n\nZ průměrné hustoty se dá vyvodit, že voda na Cereře tvoří asi 17 až 27 % její hmotnosti, což přestavuje v průměru asi 2×10 km vody, tedy přibližně pětkrát více, než je celkové množství vody na zemském povrchu. Přítomnost vody v povrchových vrstvách byla nepřímo spektroskopicky prokázána měřením ultrafialového spektra astronomickou družicí IUE, která objevila čáry hydroxylu OH, svědčícího o stále se obnovující velice řídké atmosféře vodní páry, unikající z povrchu tělesa.\n\nCerera neprodělala v průběhu své existence žádnou kolizi s větším tělesem, která by významněji zasáhlo do jejího geologického vývoje. Nejvyšší horou na povrchu Cerery je 4 kilometry vysoká Ahuna Mons.\n\nV minulosti se předpokládalo, že Ceres je mateřským tělesem rodiny těles nazývané jejím jménem. Nejnovější výpočty dlouhodobého vývoje dráhy však ukazují, že sama Cerera do této oblasti připutovala, podle jedné z teorií z Kuiperova pásu a že tedy nemá s ostatními tělesy žádnou spojitost. Také neexistence náznaků na Cereře o velkém impaktu, který by vedl ke vzniku sekundárních těles, snižuje pravděpodobnost případné příbuznosti dalších planetek s Cererou.\n\nPiazzi nazval objevený objekt Ceres Ferdinandea. První část jména pochází od římské bohyně Ceres, která byla ochránkyní zemědělců a úrody, současně patronkou ostrova Sicílie a sestrou Jupitera; druhá část jména byla přidána na počest Piazziho královského ochránce a sponzora, Ferdinanda IV. Protože použití tohoto přídomku nebylo v jiných zemích z politických důvodů příliš vítáno, velice brzy z názvu tohoto objektu zmizelo.\n\nV Německu J. E. Bode navrhoval pro toto těleso jméno \"Juno\" (později použité pro třetí objevenou planetku (3) Juno). Krátce se používalo též jméno \"Hera\" (později tento název dostala planetka (103) Hera).\n\nPrvní sondou, která prozkoumala Ceres, byla sonda Dawn. Ta odstartovala v září 2007, v letech 2011 a 2012 obíhala planetku (4) Vesta a na oběžné dráze Ceres je od března 2015. Další várku snímků trpasličí planety sonda nafotila na začátku července 2018.\n\n\n\n"}
{"id": "55498", "url": "https://cs.wikipedia.org/wiki?curid=55498", "title": "Automatické hradlo", "text": "Automatické hradlo\n\nAutomatické hradlo je obousměrné traťové zabezpečovací zařízení sloužící k řízení jízd vlaků mezi stanicemi. Zařízení znemožňuje postavit odjezdové návěstidlo do polohy dovolující jízdu vlaku pokud nemá výpravčí přijat traťový souhlas a zároveň není volný přilehlý prostorový oddíl.\n\nAutomatické hradlo se zřizuje pro zabezpečení jízd v mezistaničním oddílu, nebo ve dvou traťových oddílech. Činnost oddílového návěstidla je automatická. Význam návěsti stůj je u automatického hradla absolutní. Vjezdová i oddílová návěstidla většinou mají samostatnou předvěst. Odjezdová, resp. oddílová, návěstidla většinou nepředvěstí následující návěstidlo ve směru jízdy.\n\nAutomatické hradlo se zřizuje na tratích, kde není provozně účelné zřídit automatický blok, který je náročnější jak na údržbu, tak na pořizovací náklady. Délka mezistaničního úseku může být v řádu desítek kilometrů.\n\nVolnost prostorových oddílů se zjišťuje kolejovými obvody, nebo počítači náprav. Kolejové obvody jsou poměrně nákladné na provoz a proto jsou u novějších konstrukcí nahrazovány počítači náprav. Jejich náklady na provoz tvoří zlomek z nákladů u kolejových obvodů.\n\nAutomatické hradlo, jakožto zabezpečovací zařízení III. kategorie, je často zřizováno v oblastech s dálkovým ovládáním zabezpečovacího zařízení. Zejména na tratích s malým provozem a na tratích, které zaúsťují do takovýchto oblastí.\n"}
{"id": "55500", "url": "https://cs.wikipedia.org/wiki?curid=55500", "title": "Česká křesťanská akademie", "text": "Česká křesťanská akademie\n\nČeská křesťanská akademie (\"ČKA\", 1990-1993 \"Křesťanská akademie Praha\") vznikla jako jedna z prvních svobodných institucí bezprostředně po listopadu 1989. Je zapsaným spolkem, otevřeným křesťanům všech církví a každému, kdo cítí odpovědnost za šíření a prosazování křesťanských kulturních a morálních hodnot ve společnosti.\n\nČKA vytváří prostor pro dialog mezi církvemi a společností, pro setkávání víry a kultury a podporuje rozvoj vědy, umění a vzdělání v České republice.\n\nČeská křesťanská akademie je jedním z největších spolků v České republice.\n\nV současné době má zhruba 1 800 individuálních členů, sdružených většinou v některé ze 76 místních skupin. Síť místních skupin v jednotlivých městech pokrývá prakticky celé území České republiky. Kolektivními členy ČKA jsou Asociace kolegií katolických lékařů, Společnost pro církevní právo, Svatojosefská jednota pro Poličku a okolí, Křesťanské sdružení ve Vsetíně a Vysokoškolské katolické hnutí Praha.    \n\nOdborné sekce a místní skupiny ČKA \n\nV akademii pracují odborné sekce, činné především v Praze: ekologická, historická, literární, pedagogická (sociální a výchovná), politologicko-ekonomická, právní, přírodovědná a technická, psychoterapeutická, teologická, uměnovědná a mediální.\n\nV letech 1990-2009 vznikly postupně místní skupiny ČKA v těchto městech:\nMimo území ČR vznikla místní skupina na české polární stanici na ostrově Nelson u břehů Antarktidy a v Bruselu.\n\nHlavní cíle ČKA\n\nStruktura ČKA\n\nNejvyšším orgánem ČKA je Valná hromada všech členů, která se koná každé tři roky. Řídícími orgány jsou Akademický výbor a Prezidium. Valná hromada volí nejvyšší představitele ČKA, prezidenta (na 6 let) a dva viceprezidenty (na 3 roky). Prezident jmenuje ředitele ČKA. Akademický výbor volí dva členy prezidia, za odborné sekce a místní skupiny (na 2 roky).\n\nPrezidentem ČKA je od roku 1990 prof. PhDr. Tomáš Halík, ThD. Ředitelkou České křesťanské akademie je od května 2013 Ilona Trnková.\n\n1. viceprezidentem ČKA je doc. Mgr. Jaroslav Šebek, PhD. a 2. viceprezidentem doc. Pavel Hošek, ThD.\n\nČlenkou prezidia zastupující odborné sekce je PhDr. Petra Oulíková, PhD. a členem prezidia zastupujícím místní skupiny je Akad. Arch. Aleš Brotánek.\n\nÚstředí České křesťanské akademie, které sídlí v klášteře Emauzy v Praze, administrativně zajišťují Štěpánka Havlínová a Libuše Beránková.\n\nDalší činnost ČKA\n\nČKA se věnuje především vzdělávání. Tento úkol akademie naplňuje pravidelnou přednáškovou činností v jednotlivých sekcích a místních skupinách. Pro širokou veřejnost jsou pořádány jak přednáškové cykly, tak i přednášky k aktuálním tématům. ČKA pořádá od r. 1997 tematicky zaměřená odborná kolokvia pod názvem \"\"Laboratoř dialogu\"\". K celovečerním diskusním setkáním zve kromě představitelů církví vždy asi dvacet osobností kompetentních v dané problematice.\n\nČeská křesťanská akademie vydává tři periodika:\n\n\n"}
{"id": "55505", "url": "https://cs.wikipedia.org/wiki?curid=55505", "title": "Skalka (Mníšek pod Brdy)", "text": "Skalka (Mníšek pod Brdy)\n\nSkalka je 553 metrů vysoký ostroh v Brdské vrchovině (v podcelku Hřebeny) a zároveň poutní místo, kde leží unikátní krajinný a architektonický prvek barokního areálu Skalka s barokním kostelíkem sv. Máří Magdaleny, klášterem, rekolekčním domem (poustevnou/modlitebnou) a křížovou cestou (14 zastavení). Umístěn 27 km jihozápadně od Prahy, okres Praha-západ, v katastrálním území města Mníšek pod Brdy. Ve středověku tudy vedla Zlatá stezka. V současné době oblíbené místo turistů, tak i využíváno pro turistiku v zimních měsících na běžkách. V červenci 1889 sem byla z Řevnic zavedena historicky třetí turistická značená cesta Klubu českých turistů. V barokním areále Skalka se koná mnoho kulturních a společenských akcí, sál kláštera je oblíbeným výstavním a koncertním sálem.\n\nNa sklonku 17. století vyrostl na skalnatém ostrohu Rochota nad Mníškem komplex budov, později nazývaný Skalka. Kostelík, klášter a poustevnu dal postavit syn zakladatele mníšeckého zámku Servác Ignác Engel z Engelsflussu po velké morové epidemii, která se nevyhnula ani jeho rodině.\nPo vykoupení potřebných pozemků z vlastnictví dobříšského knížete Mansfelda se započalo se stavbou. Kostel je zasvěcen sv. Maří Magdaleně a vzorem pro stavbu je kaple v jeskyni La Sainte Baume v jižní Francii, kde Maří Magdalena podle legendy ze 6. století třicet let žila. Engel získal pro své plány slavného barokního architekta Kryštofa Dientzenhofera, vyslal ho na studijní cestu do Provence a ten inspiraci zhmotnil do podoby českého baroka. Tato stavba s elipsovitou svatyní a čtvercovou věží patří mezi nejhodnotnější barokní stavby v Čechách. Interiér představoval jeskyni, podlaha byla pokryta křemennými oblázky, ze stěn a stropu visely krápníky. Na výzdobě interiéru se podíleli významní umělci baroka, např. řezbář Jan Bendl nebo malíř Karel Škréta. Stavba za dozoru mníšeckých polírů byla hotova za pouhé dva roky (1692–1693).\nSoučasně s kostelem vznikal klášter a poustevna („rekolekční dům“), které rovněž navrhl K. Dientzenhofer. I zde se nacházely skvosty barokního umění. Nejcennější skaleckou památkou byl patrně nástropní obraz Sv. Máří Magdalena od Petra Brandla. Tato freska se nacházela v klášterním refektáři a vzhledem k době jejího zrodu je zajímavá odklonem od tradiční barokní metody kontrastního šerosvitu. Obraz je považován za jedno z nejvýznamnějších Brandlových děl. Při poškození areálu Skalky poddolováním v 50. letech (20. století) byl obraz přenesen na plátno a umístěn v kostele sv. Václava v Mníšku. Velká nástropní freska Nanebevzetí Panny Marie, s pozoruhodnou nožkou anděla z obrazu plasticky vystupující (vzniklá Brandlovou opravou původní nožky stvořené pomocníkem), byla \"darována\" sovětským osvoboditelům. Dalším zajímavým dílem je Pieta sochaře Jana Brokoffa umístěná v poustevně.\nPro dokončený klášterní areál byla část okolního lesa přeměněna na pole a založen poplužní dvůr. Vše bylo připraveno, ale klášteru nebylo v církevních kruzích přáno, a tak se plánovaný příchod benediktinů na Skalku neuskutečnil.\nZakladatel Skalky umírá roku 1704, aniž by byla jeho představa naplněna. Zprovoznit klášterní areál se nepodařilo ani dalšímu z mníšeckých pánů Ignáci Karlu Engelu z Engelsflussu. Tento neutěšený stav trval až do 12. října 1762, kdy byla sepsána a stvrzena nadační listina kláštera a na Skalku přichází řád františkánů. O to se přičinila po dlouhých a složitých jednáních hraběnka Benedikta Čejková z Olbramovic, zbožná tchyně nového majitele panství Václava Ignácia z Unvertu, které se po více než padesáti letech podařilo probudit Skalku k životu. Provedla nejnutnější opravy, dala postavit křížovou cestu a zajistila klášteru fundace. Pod kostelíkem dala vybudovat rodovou hrobku Unvertů.\nŘád františkánů spravoval Skalku, která se stala oblíbeným poutním místem, až do konce 2. světové války. Od konce 19. století se Skalka stává též vyhledávaným turistickým cílem (v roce 1889 sem byla vyznačena třetí česká značená cesta pro turisty).\nChudý řád františkánů však neměl dostatek prostředků na opravu objektu, a tak Skalka v roce 1925 změnila majitele (stala se jím Náboženská matice). Po druhé světové válce se nacházela ve velmi špatném stavu a v roce 1947 byla nákladem více než jednoho milionu korun rekonstruována. Po deseti letech se však z areálu stala prakticky neobyvatelná zřícenina. Zůstala pouze restaurace v barokní budově hostince, která byla v provozu ještě v roce 1968, ale i ta byla později zbořena a již nebyla obnovena. Její ruiny se nalézají za novým roubeným domkem \"občerstvení\" spolu se zříceninami hájovny. Areál, včetně jezírka s lekníny, byl obnoven až po roce 1989, série obrazů Petra Brandla, z nich většina skončila v Rusku, se však sem již vrátit nemohla.\n\nNedlouho po rekonstrukci v roce 1947 skalecký areál opět chátral. Kvůli lhostejnosti, neúctě k uměleckým a kulturním hodnotám po roce 1948 a poddolování se staly ze Skalky rozvaliny. Hrobka Unvertů pod kostelíkem byla vypleněna a obrovská trhlina ve východní zdi Dientzenhoferova kostelíka sv. Máří Magdaleny dosáhla rozměrů 13 x 1 m. Teprve na konci 80. let (20. století) se na Skalku začal vracet stavební ruch a budovy byly zvolna nákladně opravovány. V současné době je částečně opravena kaple sv. Máří Magdaleny a dokončena oprava kláštera. Klášter byl prakticky znova postaven na zbytcích dřevinami zarostlých základů a obvodových zdí. Křížová cesta je též částečně opravena, avšak pouze po stránce stavební, nikoliv po stránce obrazové a sochařské. V roce 2010 vyhlásilo město Mníšek pod Brdy veřejnou sbírku na záchranu a výzdobu křížové cesty. Na sbírce spolupracuje i Římskokatolická farnost Sv. Václava v Mníšku pod Brdy. Informace o sbírce a možnostech přispění jsou na oficiálních stránkách města www.mnisek.cz. V roce 2010 došlo ke stabilizaci pozůstatků budovy bývalé hájovny a k obnovení barokní poutní stezky z města na Skalku. V naprostých rozvalinách je původní budova, která byla vystavěna jako škola adjunktů. Zároveň je zcela zničen poplužní dvůr.\n\nPoutní místo je chráněno jako nemovitá Kulturní památka České republiky.\n\nKoná se v těchto prostorách pravidelně vždy v sobotu před svátkem sv. Máří Magdaleny (22. července). Pro méně pohyblivé poutníky je vedením města zajištěna od pošty v Mníšku pod Brdy (zavedena) bezplatná autobusová doprava (odjezd v 9:00), zdatnější jdou procesím novou cestou na Skalku. Od 10:00 začíná před kostelíkem slavnostní zpívaná mše, celebrovaná důstojným otcem mníšecké farnosti sv. Václava, za účasti kněží z okolních farností (Nový Knín apod.). V roce 2015 přislíbil též svojí účast pan arcibiskup Dominik kardinál Duka.\n\n"}
{"id": "55507", "url": "https://cs.wikipedia.org/wiki?curid=55507", "title": "Kijomizu-dera", "text": "Kijomizu-dera\n\nKijomizu-dera () označuje několik různých japonských buddhistických chrámů, ale nejčastěji chrám Otowasan Kijomizudera (音羽山清水寺) ve východním Kjótu. Je to jedna z nejznámějších památek v Kjótu. Historie chrámu sahá až do roku 798, ale současné budovy byly postaveny v roce 1633. Jméno chrámu je odvozeno od vodopádu, který se nachází uvnitř komplexu - \"kijoi mizu\" (清い水), což doslova znamená \"čistá voda\". Od roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n\nHlavní budova chrámu je pozoruhodná svou rozlehlou terasou podpíranou stovkami dřevěných sloupů, která ční nad svahem a nabízí krásný výhled na město. Výraz „skočit z Kijomizu“ (「清水の舞台から飛び降りる」) je japonský ekvivalent českého výrazu „skočit do něčeho po hlavě“. Je to odkaz na pověru z období Edo, podle které se každému, kdo přežije skok z chrámové terasy do údolí, splní jeho přání.\n\nPřežít takový skok je možné - bujná vegetace pod terasou může zmírnit pád šťastnějšího poutníka. Ovšem skákat z terasy je dnes zakázáno. Během období Edo zde bylo zaznamenáno 234 skokanů, z nichž 85,4% přežilo. Výška pádu je „jen“ 13 metrů, ale i to je na dřevěnou konstrukci značná hodnota.\n\nPod hlavní budovou se nachází vodopád \"Otowa-no-taki\" - tři proudy vody padající do jezírka. Chrámoví návštěvníci si nabírají vodu do kovových hrníčků, protože věří, že má léčebné účinky. Říká se, že pití vody ze třech proudů dodává zdraví, dlouhověkost a úspěch při studiu.\n\nChrámový komplex obsahuje několik dalších svatyní, např. \"Džišu-džindža\", zasvěcená \"Okuninušino-Mikoto\", bohu lásky a „dobrého výběru životního partnera“. \"Džišu-džindža\" vlastní dva „kameny lásky“, které jsou od sebe vzdáleny 18 metrů. Návštěvníci se snaží přejít od jednoho kamene ke druhému se zavřenýma očima, pokud se jim to podaří, znamená to, že v budoucnu najdou svou lásku. Pokud potřebují pomoc, budou potřebovat pomoc i při hledání své lásky.\n\nKomplex je jednou z nejvíce navštěvovaných atrakcí ve městě, a tak nechybí ani nezbytné „příslušenství“ každého populárního chrámu: pouliční prodavači nabízejí různé talismany, vonné tyčinky a \"omikudži\" (papírky předpovídající štěstí či smůlu). Vysoká popularita chrámu také znamená, že je velmi nesnadné udělat jakékoliv fotografie na terase hlavní budovy.\n\n"}
{"id": "55526", "url": "https://cs.wikipedia.org/wiki?curid=55526", "title": "Titiovo–Bodeovo pravidlo", "text": "Titiovo–Bodeovo pravidlo\n\nTitiovo–Bodeovo pravidlo, zvané též Titiův–Bodeův zákon, Titiova–Bodeova řada, Bodeův zákon či Bodeova řada je vyjádření přibližných hodnot průměrné vzdálenosti (velké poloosy dráhy) planet sluneční soustavy v astronomických jednotkách (AU) posloupnosti\n\nPravidelnosti v hodnotách průměrné vzdálenosti si všiml v roce 1766 německý matematik J. D. Titius a o šest let později tento zákon publikoval tehdejší ředitel berlínské hvězdárny J. E. Bode. Jak vidno z připojené tabulky, toto pravidlo platilo vcelku dobře pro tehdy známé planety, s tím, že u Saturnu byla již značně velká odchylka a pro hodnotu \"n\"=3 neexistovala žádná známá planeta.\n\nPo objevení první planetky (1) Ceres se zdálo, že byl chybějící člen řady nalezen; to však velice brzy objevy dalších podobných těles vyvrátily.\n\nZcela se tomuto pravidlu, které je dnes již považováno za historickou kuriozitu, vymyká planeta Neptun, zatímco Pluto nedávno vyřazené ze seznamu planet, do Titius-Bodeovy řady zapadá.\n\nV poslední době zažívá Titiovo-Bodeovo pravidlo renesanci, neboť dobře popisuje vzdálenosti planet u jiných planetárních systémů.\n"}
{"id": "55536", "url": "https://cs.wikipedia.org/wiki?curid=55536", "title": "Pomoří", "text": "Pomoří\n\nPomoří (polsky \"Pomorze Gdańskie, Pomorze Wschodnie\", německy \"Pommerellen\", Latinsky \"Pomeralia\"), je historické území při pobřeží Baltského moře, od roku 1999 rozdělené mezi moderní samosprávná polská vojvodství Pomořské a Kujavsko-pomořské. V Polsku pojem Pomoří se vztahoval a vztahuje na celé baltské pobřeží (tedy také na Pomořany). Historickou metropolí je Gdaňsk. Od konce 10. století je Pomoří součástí Polska. Ve 14. století bylo zabráno řádem německých rytířů, potom v 15. století se opět stalo součástí Polského království (Pomoří bylo od té doby nazýváno královské Prusy). Roku 1772 při prvním dělení Polska zabráno Pruskem a připojeno k provincii Západní Prusko. Po obnovení Polska připojeno v roce 1920 k Polsku jako pomořské vojvodství (v letech 1939-1945 krátkodobá německá okupace).\n"}
{"id": "55547", "url": "https://cs.wikipedia.org/wiki?curid=55547", "title": "Jižní Evropa", "text": "Jižní Evropa\n\nJižní Evropa je nejjižnější část evropského kontinentu. Většina států v jižní Evropě leží na pobřeží Středozemního moře, výjimkou jsou Portugalsko a vnitrozemské ministáty San Marino a Vatikán. Všechny státy jižní Evropy se nacházejí v subtropickém klimatickém pásmu, a částečně zasahují také i do mírného.\n\nJižní Evropa byla v historii hlavním sídlem evropské civilizace, která se zde rozvíjela hlavně ve starověku. Staří Řekové čerpali svou moudrost od Egypťanů, Římané zase od Řeků. Ve Vatikánu sídlí hlava katolické církve - papež František. Na začátku novověku však bylo tržiště obchodu a rozvoje kultury přeneseno spíše k zemím na pobřeží Atlantskému oceánu (Severní Amerika a Západní Evropa) a význam Středomoří a hlavně jižní Evropy tak upadl. Přispělo k tomu i nebezpečí ze strany Osmanské říše, která jihoevropské země ohrožovala a navíc znemožnila obchod s mnohými městy a zeměmi.\n\nZ ekonomického hlediska jsou státy jižní Evropy oproti ostatním evropským státům většinou spíše chudší (s výjimkou Itálie, či Španělska). Znační podíl příjmů jihoevropských států tvoří turistický ruch a významnou podporu přinášejí také dotace ze strany Evropská unie. Za sluncem, teplým mořem a památkami sem ročně přijíždí miliony turistů; díky provázanosti EU se sem stěhují na stáří i mnozí lidé z chladnějších částí kontinentu.\n\nV jižní Evropě je významné také zemědělství. Mezi hlavní produkované komodity patří hlavně ovoce, olivy, fíky, víno. Přestože těmto komoditám se na polích jihoevropských zemí daří, hlavně díky velkému množství slunečných dní, velkým rizikem zde bývá sucho, přicházejí také i požáry. Jen na počátku 21. století ničily rozsáhlé části lesů v Portugalsku a Řecku.\n\n\nz širšího hlediska\n"}
{"id": "55548", "url": "https://cs.wikipedia.org/wiki?curid=55548", "title": "Joseph Frings", "text": "Joseph Frings\n\nJoseph Richard kardinál Frings (6. února 1887 v Neussu – 17. prosince 1978 v Kolíně nad Rýnem), později psán též \"Josef\", byl od 1. května 1942 kolínský arcibiskup a od 17. února 1946 kardinál. Byl jednou z nejvýznamnějších postav německé poválečné katolické církve.\n\nByl druhý z osmi dětí továrníka Heinricha Fringse a jeho manželky Marie. Od roku 1905 studoval v Mnichově, Innsbrucku, Freiburgu im Breisgau a Bonnu katolickou teologii. Knězem se stal 10. srpna 1910. Do roku 1913 působil jako kaplan, do roku 1915 pak studoval na Papežském biblickém ústavu v Římě, roku 1916 byl ve Freiburgu promován doktorem teologie. Do roku 1922 byl farářem v Kolíně-Fühlingen, v letech 1922 až 1924 ředitelem sirotčince v Neussu a pak až do roku 1937 farářem v Kolíně-Braunsfeldu. Od roku 1937 do roku 1942 byl rektorem kněžského semináře v Bensbergu.\n\nArcibiskupem kolínským byl jmenován 1. května 1942, biskupskou svátost mu udělil 21. června 1942 arcibiskup Cesare Orsenigo, nuncius v Německu. Úřad kolínského arcibiskupa zastával od roku 1942 do roku 1969. Německý tisk měl zakázáno o jeho svěcení informovat. Jeho heslo znělo: \"Pro hominibus institutus\" (Ustanovený pro lidi). Frings byl jedním z nejpopulárnějších kolínských arcibiskupů. V letech 1945–1950 stál v čele Fuldské biskupské konference. Papež Pius XII. jej 18. února 1946 spolu s Konredem von Preysing a Clementem von Galen povýšil na kardinála a byl mu určen římský kostel San Giovanni a Porta Latina. V letech 1945 až 1965 byl předsedou Německé biskupské konference. Roku 1958 inicioval založení charitativní organizace Misereor.\n\nPatří k významným osobnostem Druhého vatikánského koncilu, na němž vehementně kritizoval činnost Posvátného oficia a byl jedním z členů prezidia tohoto koncilu. Jako asistent mu pomáhal Joseph Ratzinger. Fringsova spontánní latinská promluva o průběhu úvodního zasedání koncilu nasměrovala další zasedání tohoto koncilu, protože změnila výrazně kurs připravovaný kurií.\n\nRezignoval pro vysoký věk na řízení kolínské arcidiecéze v únoru 1969. Dvakrát se účastnil konkláve, v letech 1958 a 1963. Po reformě pravidel volby papeže v roce 1971 ztratil právo volit v konkláve z důvodu věku. Byl pochován v metropolitní katedrále v Kolíně.\n\n"}
{"id": "55561", "url": "https://cs.wikipedia.org/wiki?curid=55561", "title": "Koncepce tří světů", "text": "Koncepce tří světů\n\nKoncepce tří světů Johna Ecclese, neurofyziologa a nositele Nobelovy ceny a filozofa K. R. Poppera má napomoci k lepšímu porozumění vztahu přímé a nepřímé sociální komunikace.\n\nKoncepce tří světů má následující schematickou podobu:\n\n\nSvět 1 se buduje od našeho početí a zřetelněji pak od narození v našem mozku v důsledku dědičnosti. Je mnoho náznaků toho, že část struktur našeho osobního fondu se dědí.\nUž před narozením dítěte se dítě učí od světa 2 matky, po narození i otce, popř. sourozenců, prarodičů a dalších nejbližších bytostí z jeho okolí. Na ně a na dítě pak působí celé prostředí, v němž žije. Informace, které dítě (a později i dospělý) přijímá, aby jimi obohatilo svůj osobní fond, nelze ovšem omezit jen na znakové kulturní informace, které si postupně osvojuje tím, že se naučí rozumět obrazu, naučí se mluvit, číst a psát, rozumět hudbě atd. Od narození by se mělo dítě učit naslouchat i hlasu přírody, komunikovat s ní neverbálním způsobem.\n\n"}
{"id": "55563", "url": "https://cs.wikipedia.org/wiki?curid=55563", "title": "Blacklist", "text": "Blacklist\n\nBlacklist (\"černá listina\") nebo též blocklist je v informatice označení pro seznamy obsahující něco zakázaného. K opačnému účelu, tedy k vytvoření seznamu entit, kterým má být něco (automaticky) povoleno, je používán whitelist.\n\nJedním z nejběžnějších použití černé listiny jsou seznamy serverů (přesněji řečeno jejich IP adres), ze kterých není vhodné přijímat e-maily kvůli tomu, že rozesílají spamy. Blacklist se používá také v programech pro instant messaging k vytvoření seznamu uživatelů od kterých nemá být přijímána komunikace. Pro stejný účel mohou sloužit také na sociálních sítích. Podobně lze v e-mailovém klientovi či u poskytovatele e-mailu vytvořit seznam e-mailových adres ze kterých nemají být přijímány zprávy.\n\nBlacklisty spamujících počítačů fungují na mnoha principech, dnes jsou nejčastější seznamy pracující v reálném čase (tzv. \"RBL\", ), které ke své funkci typicky používají systém DNS, takže se často označují zkratkou \"DNSBL\". Tyto blacklisty provozují organizace, které sbírají a registrují hlášení o spamujících počítačích a poskytují informace o tom, zda nějaká IP adresa se v seznamu nachází či nikoli.\n\nTyto dva seznamy se někdy používají zároveň. Typické je toto použití v situaci, kdy o něčem rozhoduje program na základě svého algoritmu. Příkladem takového programu může být antispamový filtr. Ten se podle obsahu e-mailu rozhoduje, jestli jej považuje za spam nebo ne. Chce-li uživatel filtru sdělit, že z nějaké e-mailové adresy mu chodí jen spam a žádné užitečné e-maily, umístí tuto adresu do blacklistu. Filtr potom bude e-maily z dané adresy automaticky považovat za spam. Chce-li uživatel naopak obeznámit filtr se skutečností, že z nějaké adresy mu žádný spam nechodí nebo nechce přijít o žádný důležitý e-mail, umístí tuto adresu na whitelist. Filtr bude potom veškeré zprávy z této adresy považovat za užitečné a nebude je hodnotit jako spam.\n\nYellow list (žlutý seznam) obsahuje například seznam IP adres emailových serverů, který posílá většinou dobré, ale občas pošle nějaký spam. Příkladem mohou být Yahoo, Hotmail a Gmail. V yellow listu jsou uvedeny servery, které by se nikdy neměly ocitnout na blacklistu (například z důvodu chyby či překlepu). Yellow list se kontroluje jako první a je-li v něm server uveden, jsou pak testy na blacklist ignorovány.\n\n\n\n\n\n\n\n\n\n"}
{"id": "55568", "url": "https://cs.wikipedia.org/wiki?curid=55568", "title": "Devil-Linux", "text": "Devil-Linux\n\nDevil-Linux je distribuce, která se spouští a běží přímo z Live CD. Konfigurace může být uložena na disketě, USB disku nebo na pevném disku. Devil Linux byl původně zamýšlen jako vyhrazený firewall/router, ale nyní může být serverem pro mnoho různých aplikací. Připojení pevného disku je snadné a mnoho síťových služeb je v distribuci již obsaženo.\n\nSystém je navržen, tak aby mohl pracovat bez pevného disku. Vyžaduje jen CD-ROM mechaniku a disketovou mechaniku s disketou, která může být chráněna proti zápisu. CD obsahuje samotný operační systém a disketa obsahuje konfiguraci v tarball souboru, který se rozbalí do adresáře /etc. Systém je tak plně konfigurovatelný, ale po nastavení může systém pracovat bez možnosti zápisu.\n\n\n\n\n"}
{"id": "55577", "url": "https://cs.wikipedia.org/wiki?curid=55577", "title": "Tatranky", "text": "Tatranky\n\nTatranky jsou tradiční šestivrstvé oplatky s náplní a s čokoládovou polevou, která se v původní verzi nachází pouze po obvodu. Ačkoliv i jednotlivé kusy jsou na obalu označeny množným číslem, v běžném jazyce i v propagačních materiálech se pro jednotlivé kusy používá i označení tatranka. Název zobecněl tak, že jím jsou často hovorově označovány i podobné konkurenční výrobky s jinými názvy. \n\nPoprvé byly vyrobeny a pojmenovány v roce 1945. Zpočátku, při ruční výrobě, měly trojúhelníkový tvar jako štíty hor, z čehož byl také odvozen jejich název, ale vzhledem ke komplikovanější výrobě oplatek trojúhelníkovitého tvaru (aplikace polevy a balení při sériové výrobě) byl nakonec zvolen tvar obdélníkový. Technologii výroby vynalezl pracovník Vilém Škvarlo. Náplň byla původně oříšková, později také čokoládová a arašídová. Po roce 1989 se objevily další příchutě, ale také se snížil počet oplatkových plátků z šesti na pět.\n\nV roce 1960 vznikla verze, která měla čokoládovou polevu po celé ploše oplatky, ale vzhledem k vyšší potřebě čokolády bylo od její výroby upuštěno. Začala se opět vyrábět až po roce 1989, a to pod názvem \"čokotatranky\". Tatranky vyráběl státní podnik Čokoládovny, který vznikl v roce 1947 zestátněním firmy Theodor Fiedor a sloučením s dalšími firmami, nyní Opavia. Vyrábějí se však i na Slovensku.\n\nV ČR se v prodejní síti nacházejí Tatranky především od výrobců Opavia a Pečivárně Sereď (Sedita). Složení Tatranek prodělalo od revoluce značný vývoj – pro zlevnění výroby klesl podíl náplně (oříšků, arašídů apod.) Snížil se váhový podíl čokoládové polevy, která je na obvodu sušenky. Došlo k velkému navýšení procentuálního podílu rostlinných tuků – dříve se používaly ztužené tuky různého původu – nyní hlavně rostlinné tuky na bázi palmového a řepkového oleje. Dále se navýšil procentuální podíl vody a cukru.\n\nVýrobci se od sebe hodně liší technologií výroby – Opavia vyrábí Tatranky a Horalky s vyšším podílem cukru a rostlinných tuků na bázi palmového oleje. Dále arašídové Tatranky už vyrábí bez arašídů-v rámci \"optimalizace produktového portfolia\" – pouze s umělou příchutí. Dříve podíl arašídů tvořil až 10% z váhy výrobku.\n\nSEDITA-Pečivárně Sereď používají palmový, kokosový, bambucký a slunečnicový olej a o něco menší podíl cukru. V oříškových a arašídových verzích důsledně dodržuje podíl cca 8% ve váze výrobku. Existují i varianty Tesco, Clever, atd. – značek obchodníků, kteří si nechávají Horalky a Tatranky vyrábět v různých firmách – často s ještě vyšším podílem rostlinných tuků a cukru – viz složení jednotlivých výrobků na obale.\n\nDalšími novějšími variantami jsou \"„3D Tatranky“\" (s kousky lískových oříšků) a \"„Minitatranky“\" (v menší velikosti). \n\n\n"}
{"id": "55586", "url": "https://cs.wikipedia.org/wiki?curid=55586", "title": "Upósatha", "text": "Upósatha\n\nUpósatha (páli, doslova „půst, den půstu“) je buddhistický svátek, připadající na dny úplňku, novu, 1. a 3. měsíční čtvrti.\n\nSvátek \"Upósatha\" je důležitý pro théravádový buddhismus, v mahájánových zemích má jen okrajový význam.\n\nTermín \"Upósatha\" se poprvé objevuje ve Védách, kde označuje dny půstu a přípravy na tzv. rituál „pití somy“. Také jiné náboženské sekty používaly v předbuddhistických časech tyto dny k shromažďování svých stoupenců a ke kázání svého učení. Na návrh magadhského krále Bimbisáry převzal i Buddha tuto praxi.\n\nKonkrétní data svátku \"Upósatha\" se vypočítávají podle složité tradiční formule. To vede k tomu, že data svátků nemusí souhlasit s vlastními měsíčními fázemi. Různé théravádové školy se navíc řídí lehce odlišnými výpočty. Odstup mezi svátečními dny může činit pět, šest nebo sedm dnů.\n\nSvátky \"Upósatha\", které připadají na den úplňku a novu jsou významnější než dny 1. a 3. měsíční čtvrtě, protože v těchto dnech mniši navíc recitují Pátimokkhu, neboli 227 řádových pravidel (311 pro mnišky), obsažených ve vinaji.\n\nLaici se během svátku řídí Osmi pravidly jednání (attha-síla), které slouží jako podpora jejich meditační praxe a jako způsob, jak podpořit odhodlání následovat Buddhovo učení. Pokud je to možné, navštěvují také místní kláštery, aby vyslechli přednášení Nauky a věnovali se zde meditaci.\n\nV théravádových zemích (Thajsko, Myanmar, Srí Lanka) byly dříve svátky \"Upósatha\" dny pracovního volna. Snaha přizpůsobit se Západu vedla postupně k přijetí západní podoby pracovního týdne. V některých théravádových klášterech na Západě se přešlo k praxi držet tyto svátky v neděli, aby se jich mohlo zúčastnit více laických stoupenců. Pátimokkha je nicméně recitována ve správné dny.\n\nI když v tradičních buddhistických zemích navštěvují kláštery o svátcích \"Upósatha\" většinou už jen starší lidé, tyto dny stále ještě mají velký vliv na náboženský život.\n\nNěkteré svátky \"Upósatha\" mají zvláštní význam v buddhistickém kalendáři:\n\n"}
{"id": "55591", "url": "https://cs.wikipedia.org/wiki?curid=55591", "title": "Lysohlávka česká", "text": "Lysohlávka česká\n\nLysohlávka česká (\"Psilocybe bohemica\" Šebek ex Šebek) je drobná houba z čeledi límcovkovitých. Byla popsána z lokality v Čechách v 80. letech 20. století českým mykologem Svatoplukem Šebkem. Podobně jako některé další evropské lysohlávky (lysohlávka tajemná - \"Psilocybe arcana\", lysohlávka moravská - \"Psilocybe moravica\", lysohlávka modrající - \"Psilocybe cyanescens\" aj.) obsahuje psychoaktivní látky psilocybin a psilocin. Dle molekulární analýzy publikované v roce 2010 (Borovička et al.) je \"P. bohemica\" (Šebek, 1983) identický druh s \"P. arcana\" (Borovička et Hlaváček, 2001), \"P. moravica\" (Borovička, 2003) a \"P. serbica\" (Moser et Horak, 1968).\n\n\n\nRoste v srpnu až prosinci (vzácně i později), většinou ve skupinách, na rozkládajících se větvičkách a opadu podél lesních cest a v kopřivách, v několika málo případech i uprostřed lesa. Prostředí pro podhoubí jsou spadlé větve listnatých dřevin. Upřednostňuje ruderální půdy. Oproti lysohlávce tajemné je velmi vzácná, v ČR je asi 20 ověřených lokalit.\n\nPsychoaktivní houba, obsahuje psilocybin a psilocin. Halucinogenní účinky se jeví jako potenciálně perspektivní v psychodiagnostice a snad i v psychoterapii. Nutné je ale varovat před požitím těchto hub bez lékařského doporučení, neboť jde o látky rizikové (účinky jsou podobné LSD). V dnešní době je často pro své psychoaktivní účinky užívána jako halucinogenní droga. Většinou se konzumuje syrová nebo sušená.\n\n\n"}
{"id": "55598", "url": "https://cs.wikipedia.org/wiki?curid=55598", "title": "Židovské muzeum v Praze", "text": "Židovské muzeum v Praze\n\nŽidovské muzeum v Praze bylo založeno roku 1906 a spravuje jednu z nejrozsáhlejších sbírek judaik na světě, která obsahuje na 40 000 sbírkových předmětů, 100 000 knih a bohatý archiv židovských náboženských obcí v Čechách a na Moravě. Je trvale jedním z nejvíce navštěvovaných muzeí v Česku. Muzeum spravuje i Španělskou synagogu, budova které je na ulicích Dušní a U Staré školy.\n\nŽidovské muzeum vzniklo roku 1906. U jeho zrodu stáli dr. Salomon Hugo Lieben (1881-1942) a dr. August Stein (1854-1937), pozdější předseda Pražské židovské obce. Účelem muzea bylo dokumentovat historii, tradice a zvyky židovského obyvatelstva v Čechách a zachovat cenné umělecké předměty z pražských synagog, zaniklých během asanace bývalého židovského ghetta.\n\nPo zřízení Protektorátu Čechy a Morava vznikla v Praze v rámci okupačního aparátu Ústředna pro židovské vystěhovalectví (\"Zentralstelle für jüdische Auswanderung\"), později přejmenovaná na Ústřední úřad pro uspořádání židovské otázky v Čechách a na Moravě. Za instituci, která bude vykonávat příkazy Ústředny, byla určena Židovská náboženská obec v Praze, která v té době spravovala i muzeum. V roce 1942 přišel pracovník Pražské obce JUDr. Karel Stein (1906-1961) s návrhem, aby byl v Praze pod hlavičkou muzea uschován movitý majetek židovských obcí na území Protektorátu. Předměty z vylidněných židovských obcí, jejichž členové byli deportováni do terezínského ghetta, byly interpretovány jako výlučně umělecké, a tedy vhodné pro uchování.\n\nNacisté s tímto návrhem souhlasili. Z jejich pohledu jim měli židovští pracovníci muzea ulehčit práci. Konvenovala jim představa, že v Praze bude shromážděn veškerý movitý majetek židovských obcí Čech a Moravy, i když se nedá vyloučit, že sledovali i jiné záměry. Často citovaná domněnka, že nacisté usilovali vytvořit takzvané muzeum vyhynulé rasy, není fakticky doložena. Skutečností naproti tomu je, že v důsledku válečných událostí počet muzejních předmětů mezi lety 1941–1945 z několika tisíc mnohonásobně vzrostl a že veškerá aktivita v tomto směru vycházela ze strany Pražské židovské obce. Muzeum pracovalo velmi profesionálně pod odborným vedením Tobiase Jakobovitse a Josefa Poláka.\n\nPo válce, jejímiž oběťmi se stalo na 80 000 českých a moravských židů, nebylo až na výjimky komu vracet v muzeu uschované a konfiskované předměty. Muzeum s novým posláním připomínat válečnou tragédii obnovilo již 13. května 1945 svou činnost pod správou Rady židovských náboženských obcí a vedením Hany Volavkové a 26. června 1946 se pak uskutečnila první poválečná výstava muzea.Kromě předmětů židovské hmotné kultury začalo muzeum spravovat také knihy, které ve válce ztratily své majitele: tyto knihy se pak staly součástí muzejní knihovny, jež oficiálně vznikla roku 1950.\n\nDne 4. dubna 1950 bylo muzeum komunistickým režimem zestátněno a přejmenováno na Státní židovské muzeum. V období komunistické diktatury až do jejího pádu v listopadu 1989 byla existence muzea z ideologických důvodů opakovaně zpochybňována. Činnost muzea podléhala přísnému dohledu státních orgánů. Pod záminkou boje proti sionismu byla omezována až znemožňována jeho výstavní, badatelská a publikační činnost stejně jako kontakty se zahraničními odborníky. Snáze se prosazovala jen vybraná témata, která se hodila do konceptu boje za mír a proti fašismu. Odkazem na tento smysl obhajovalo muzeum kupříkladu vytvoření památníku českým a moravským obětem šoa, pro nějž se rozhodlo roku 1954 a slavnostně jej otevřelo o 6 let později. Stát se nestaral ani o sbírky, ani o budovy, v nichž muzeum sídlilo. To nicméně neznamená, že muzeum rezignovalo na jakoukoli obtížněji prosaditelnou iniciativu: Josef Hráský se v letech 1960 - 1971 staral o pořádání sbírek drahých kovů a cínu. Muzeum mimo jiné začalo v roce 1965 vydávat odborný časopis \"Judaica Bohemiae\", který vychází dosud\".\"   \n\nNovou ředitelkou muzea po sametové revoluci se v roce 1991 stala Ludmila Kybalová. Také její zásluhou byly v roce 1994 budovy, v nichž muzeum působilo, stejně jako Starý židovský hřbitov navráceny Židovské obci v Praze a sbírky byly restituovány Federaci židovských obcí v České republice jako právnímu nástupci zaniklých židovských komunit. Následně v září 1994 bylo založeno zájmové sdružení právnických osob Židovské muzeum v Praze, jehož členy se staly Federace židovských obcí v České republice a Ministerstvo kultury České republiky. Ve správní a dozorčí radě muzea je dále zastoupena Židovská obec v Praze. Roku 1994 se na základě volby rady stal ředitelem Židovského muzea v Praze Leo Pavlát.\n\nŽidovské muzeum v Praze v současnosti tvoří následující objekty:\n\nŽidovské muzeum v Praze je jedním z nejstarších a kontinuálně existujících židovských muzeí na světě. Spravuje rozsáhlou sbírku judaik a bohatý knižní a archivní fond. Většina exponátů pochází z majetku židovských obcí a rodin, které byly vyvražděny během holokaustu. Kromě svého tragického válečného osudu je sbírka ojedinělá i tím, že pochází z jednoho uceleného území. Ve svém souhrnu tak podává celistvý obraz o životě a historii Židů v regionu Čech a Moravy a je nositelem jejich kulturní a duchovní paměti. Muzeum sídlí v pražských synagogách a dalších židovských památkách.\n\nOd roku 1996 v Praze a od roku 2006 i v Brně slouží k rozvíjení osvětové a vzdělávací činnosti Židovského muzea v Praze samostatné oddělení.  \n\nV únoru 2014 muzeum otevřelo v Maiselově ulici Informační a rezervační centrum s multimediálním informačním prostorem a nabídkou doplňujících služeb. \n\nS návštěvností mezi 550 000–600 000 návštěvníků ročně se jedná o jednu z nejvíce vyhledávaných památek v České republice..  \n\n\n"}
{"id": "55601", "url": "https://cs.wikipedia.org/wiki?curid=55601", "title": "Aktinium", "text": "Aktinium\n\nAktinium (chemická značka Ac, ) je prvním členem řady aktinoidů, radioaktivní kovový prvek.\n\nAktinium je silně radioaktivní kovový prvek, který nemá žádný stabilní izotop. Ve sloučeninách se vyskytuje pouze v mocenství Ac a svým chemickým chováním se podobá prvkům skupiny lanthanoidů. Čistý kov lze připravit redukcí fluoridu aktinitého parami lithia při teplotě 1 100–1 300 °C.\n\nAktinium je silně radioaktivní, září přibližně 150krát intenzivněji než radium a ve tmě proto vydává namodralé světlo.\n\nObjevil jej roku 1899 francouzský chemik André-Louis Debierne v uranové rudě.\n\nPřestože je známa řada izotopů aktinia, v zemské kůře se lze setkat pouze s izotopem Ac, který vzniká radioaktivním rozpadem uranu. Poločas přeměny tohoto izotopu je 21,772 roku a uvádí se, že jedna tuna uranové rudy obsahuje přibližně desetinu gramu aktinia.\n\nZ dalších izotopů stojí za zmínku např. Ac s poločasem rozpadu 29,37 hodiny nebo Ac s poločasem přibližně 10 dnů. Ostatní izotopy, s nukleonovými čísly od 205 po 237 se rozpadají mnohem rychleji:\nVšechny byly připraveny uměle bombardováním jader těžkých prvků (např. radia) neutrony.\n\nPraktický význam aktinia je pouze minimální, je možno jej použít například jako silný zdroj neutronů při experimentech s jadernými přeměnami.\n\n\n\n"}
{"id": "55613", "url": "https://cs.wikipedia.org/wiki?curid=55613", "title": "Eintracht Frankfurt", "text": "Eintracht Frankfurt\n\nEintracht Frankfurt je německý sportovní klub, který sídlí v hesenském městě Frankfurt nad Mohanem. Založen byl 8. března 1899 pod názvem Frankfurter FC Victoria 1899. Svůj současný název nese od roku 1969. Mezi největší úspěchy patří vítězství v Poháru UEFA v sezóně 1979/80. Od sezóny 2012/13 působí v Bundeslize, německé nejvyšší fotbalové soutěži. Své domácí zápasy odehrává na stadionu Commerzbank-Arena s kapacitou 51 500 diváků.\n\nMimo mužský fotbalový oddíl má sportovní klub i jiné oddíly, mj. oddíl gymnastiky, ženského fotbalu, futsalu, lehké atletiky, pozemního hokeje, ragby, stolního tenisu, basketbalu, zimních sportů, volejbalu, ledního hokeje (viz. článek), šipek, triatlonu, ultimate frisbee a stolního fotbalu.\n\nNa přelomu 19. a 20. století vznikly v německém Frankfurtu dva konkurenční fotbalového kluby. Dne 8. března 1899 byl založen \"Frankfurter Fußball-Club Victoria\", předchůdce současného Eintrachtu. Tentýž rok se seskupil \"Frankfurter Fußball-Club 1899 Kickers\". Sloučení frankfurtských celků nastalo 13. května 1911 a vyústilo v nový celek pod názvem \"Frankfurter Fußballverein (Kickers-Victoria)\". Jeho součástí byl rovněž německý reprezentační fotbalista Fritz Becker. První světová válka se fotbalové činnosti ve Frankfurtu dotkla – někteří fotbalisté zamířili na válečnou frontu – nicméně klub fungoval nadále.\n\nV meziválečných časech měsíce dubna roku 1920 se tento frankfurtský fotbalový klub \"FFV Kickers-Victoria\" sloučil s jiným sportovním klubem z Frankfurtu, jímž byl v roce 1861 vzniklý \"Frankfurter Turngemeinde\". Nově zformovaný klub se pojmenoval \"Turn- und Sportgemeinde Eintracht Frankfurt von 1861\". V roce 1927 se tento klub rozpoltil na kluby dva, a to jednak na \"Sportgemeinde Eintracht Frankfurt (FFV) von 1899\" a jednak na \"Turngemeinde Eintracht Frankfurt von 1861\". Prvně jmenovaný klub se v době rozdělení mohl pyšnit členskou základnou cirka 5 000 lidí a mimo fotbal se orientoval také na atletiku, rugby a kriket. Následující ročníky nabyl tým z fotbalového hlediska na regionálním významu a střetával se se svým frankfurtským rivalem FSV Frankfurt. V roce 1932 se Frankové přiblížili velkému triumfu, avšak ve finálovém klání německého mistrovství konaném v Norimberku stál soupeř jménem Bayern München, se kterým Frankfurt prohrál 0:2.\n\nUdálosti v Německu během 30. let 20. století dopadly i na frankfurtský celek, neboť Eintracht se sebou nesl pověst židovského klubu. V roce 1933 byl klub nátlakem režimu přinucen propustit své židovské zaměstnance a členy, a to včetně dlouholetého pokladníka Huga Reisse. Reiss uvolnil post v dubnu právě roku 1933. O deset let později, přesněji v říjnu 1943, zničilo bombardování téměř celý stadion Eintrachtu.\n\nPoválečné časy přinesly vznik staronového klubu SG Eintracht, který i po vzoru ostatních nastartoval vlastní profesionalizaci. V roce 1946 získal Eintracht hesenský fotbalový pohár. V roce 1949 přijmul Eintracht k dispozici městský stadion, jelikož návrat na ten původní byl po válce zcela vyloučen. Tři roky nato se postavil stadion navazující na původní stadion Eintrachtu. Začátkem 50. let spadal do mužstva německý reprezentant Alfred Pfaff, tvůrce hry a účastník a nakonec vítěz světového mistrovství ve Švýcarsku roku 1954. Vedle Pfaffa působili v týmu i jiní kvalitní fotbalisté – István Sztani z Maďarska nebo Ivan \"Ivica\" Horvat z Jugoslávie.\n\nV roce 1959 vydobyl Eintracht svůj první a jediný titul německého mistra, největší a historický mezník. Finálové utkání se odehrálo na berlínského stadionu před zraky přibližně 75 000 diváků a skončilo vítězstvím Eintrachtu 5:3 po prodloužení nad regionálním rivalem Kickers Offenbach. Následující sezónu Eintracht sehrál zápasy na poli evropských pohárů a dokázal rovnou dvakrát porazit skotský velkoklub Glasgow Rangers poměry 6:1 a 6:3. Před branami finále konaném na glasgowském stadionu v Hampden Parku stanul vedle Eintrachtu též Real Madrid, jehož mužstvo bylo složeno ze špičkových světových fotbalistů. Alfredo Di Stéfano, Ferenc Puskás a Francisco Gento patřili mezi ně. Finálové klání dopadlo výhrou Realu Madrid 7:3 nad Eintrachtem Frankfurt.\n\nV roce 1963 se ustanovila německá Bundesliga, jejímž zakládajícím členem se stal i Eintracht. První ročník vyústil obsazením třetího místa v lize a druhého místa v domácím poháru, kde frankfurtský tým podlehl při finále ve Stuttgartu poměrem 0:2 mnichovskému TSV 1860. Mistrovství světa 1966 konané Anglií prožili i dva němečtí reprezentanti vyslaní Eintrachtem. Prvním byl Friedel Lutz a druhým Jürgen Grabowski, po šampionátu již vicemistři světa. Týmové vyhlídky se zlepšily příchodem útočníka Bernda Hölzenbeina, jenž se stal ofenzivním partnerem již zmíněného útočníka Jürgena Grabowskiho. Koncem 60. let došlo k opětovnému sjednocení frankfurtských celků. \"Sportgemeinde Eintracht Frankfurt (FFV) von 1899 e. V.\" a \"Turn- und Fechtgemeinde Eintracht Frankfurt von 1861 e. V.\" se včlenily do nového celku \"Eintracht Frankfurt e.V\". Stalo se tak v roce 1969.\n\nMistrovství světa roku 1970 a účastnící se německá reprezentace si vyžádaly dvě frankfurtské hvězdy – Grabowski zamířil na světové mistrovství podruhé, Hölzenbein pak poprvé. Dvojice vycestovala též o čtyři roky později na další a dokonce vítězné mistrovství.\n\nSezónu 1973/74 dokončil Eintracht čtvrtou příčkou a vyšperkoval ji v národním poháru triumfem nad Hamburger SV poměrem 3:1 po prodloužení. Příští sezónu 1974/75 pohár obhájil finálovou výhrou 1:0 proti MSV Duisburg. V lize si polepšil a získal příčku třetí. Během sezóny 1976/77 zvládl frankfurtský klub 21 po sobě jdoucích bundesligových utkání bez porážky v rozmezí listopadu a dubna, nicméně v závěru stanul jen jako čtvrtý.\n\nNěkolik let vedl mužstvo chorvatský trenér a bývalý fotbalista Niko Kovač. Krátce před svým odchodem na post trenéra týmu Bayern Mnichov dovedl Kovač Eintracht Frankfurt k vítězství ve finálovém zápase o DFB-Pokal (Německý pohár). Jeho dosavadní mužstvo porazilo 19. května 2018 v Berlíně právě Bayern Mnichov 3 : 1.\n\nZdroj: \n\n\n\n\n\"Aktuální k datu: 2. únor 2020\"\n\n\nZdroj: \n\n\n\nZdroj: \n\nEintracht Frankfurt II, dříve znám také pod názvem Eintracht Frankfurt Amateure, byl rezervním týmem frankfurtského Eintrachtu. Zrušen byl po ukončení sezóny 2013/14. Největšího úspěchu dosáhl v sezóně 1982/83, kdy se v Oberlize (tehdejší 3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n\n"}
{"id": "55624", "url": "https://cs.wikipedia.org/wiki?curid=55624", "title": "Řád (církev)", "text": "Řád (církev)\n\nCírkevní řád (latinsky \"ordo\") označuje nadnárodní instituci společného života, která se řídí určitou řeholí. Jeho členové, křesťanští muži nebo ženy, kteří se k tomuto způsobu života zavázali řeholními sliby, se označují jako mniši, mnišky, řeholníci, řeholnice, bratři, (řádové) sestry.\n\nPojem řád, známý v českém prostředí původně z církevního práva, se dnes analogicky používá i pro nekřesťanské komunity s podobnou charakteristikou.\n\nRozšířeným způsobem života mnoha řádů je společný život v klášteře neboli konventu, kde se řeholníci společně modlí (především tzv. liturgie hodin), stolují a pracují. Každé místní společenství řeholníků je podřízeno jednomu představenému (opat, abatyše atd.), v čele celého řádu stojí opat primas nebo generální představený. Před vstupem do řádu novic absolvuje zkušební období, po kterém skládá řeholní sliby („slavné sliby“). Vedle mnichů mohli být členy řádu i laičtí bratři (konvrši), kteří neskládali slavné sliby a vykonávali především manuální práci.\n\nNěkteré řády působí mezi laiky, například ve školství nebo zdravotnictví, v jiných naopak žijí členové v přísném odloučení uzavřeni v tzv. klauzuře.\n\nCírkevní řády jsou obvykle rozděleny na mužské a ženské větve, které mají samostatné kláštery. U některých řádů existuje i třetí řád, jehož členové (terciáři) žijí civilním životem mimo klášter.\n\nV prvních staletích křesťanství začínalo stále více mužů a žen žít na osamělých místech jako poustevníci; vzorem je sv. Antonín Egyptský. Tito poustevníci se však časem začali scházet ke společné modlitbě; kolem roku 320 založil Pachomios v Horním Egyptě první křesťanský klášter.\n\nPo vzoru Pachomiovy \"Andělské řehole\" složil kolem roku 350 sv. Basileios z Kaisareie pro mnichy řeholi života, kterou se dosud řídí kláštery ve východní církvi. Tato řehole se stala vzorem pro řeholi sepsanou sv. Benediktem z Nursie, která je společná všem klášterům benediktinské tradice.\n\nStředověk se vyznačoval mohutným rozvojem řeholního života. V roce 529 byl založen řád benediktýnů, v 11. století vznikají kartuziáni v čele se sv. Brunem, roku 1098 vznikají cisterciáci jako reformovaná větev benediktinů, v roce 1126 premonstráti, roku 1209 františkáni (řád založený sv. Františkem z Assisi; jednou z větví jsou minorité), 1215 dominikáni, roku 1237 řád křižovníků s červenou hvězdou.\n\nV západní církvi dnes existuje sedm základních forem řádového života:\n\n\n\n\n\n\n\n\nV roce 2009 začala Česká televize vysílat nepravidelný dokumentární cyklus o církevních řádech v České republice.\n\n\n\n"}
{"id": "55625", "url": "https://cs.wikipedia.org/wiki?curid=55625", "title": "Borussia Mönchengladbach", "text": "Borussia Mönchengladbach\n\nBorussia Mönchengladbach je německý sportovní klub, který sídlí ve městě Mönchengladbach, v Severním Porýní-Vestfálsku. Borussia (což v latině znamená Prusko) hraje na stadionu v Borussia Parku s kapacitou přes 54 000 míst. Tým nese přezdívku \"Die Fohlen\", neboli \"Hříbata\". Jeho vznik se datuje do 1. srpna 1900. Úspěšným obdobím jsou 70. léta minulého století, kdy se Borussia stala pětkrát mistrem Německa, získala domácí pohár a čtyřikrát dokráčela do finále Poháru UEFA, přičemž jej roku 1975 a roku 1979 vyhrála. Při berlínských Olympijských hrách 1936 reprezentoval německý národní tým mimo jiné i Heinz Ditgens. Ten byl vůbec prvním reprezentantem hrajícím za Borussii. Rivalem Borussie Mönchengladbach je 1. FC Köln (\"Rheinisches Derby\"). Dalšími rivaly jsou Bayern München, Bayer Leverkusen a Borussia Dortmund.\n\nNejvíce zápasů za Borussii odehrál německý fotbalista Berti Vogts s 419 starty. Mezi nynějšími hráči se v počtu zápasů tyčí belgický obránce a kapitán týmu Filip Daems. Nejlepším střelcem historie klubu je jednoznačně Jupp Heynckes s téměř dvěma sty góly. S Borussií spojilo své kariéry také několik českých fotbalistů, například Ivo Ulich, František Straka, Milan Fukal, Tomáš Galásek, Marek Heinz anebo Václav Svěrkoš.\n\nMimo mužský fotbalový oddíl má sportovní klub i jiné oddíly, mj. oddíl ženského fotbalu, házené a stolního tenisu.\n\nBorussia vznikla 1. srpna 1900. V roce 1903 byla přijata do soutěže s dalšími kluby v oblasti Porýní a Vestfálska. O sedm let později byl klub zapsán do registru klubů pod názvem FK Borussia 1900. Roku 1912 se tento klub z Mönchengladbachu probojoval do tehdejší nejvyšší soutěže (\"Verbandsliga\"). Když v březnu 1919 došlo ke sloučení Borussie se spolkem \"Turnverein Germania 1889\", vznikl nový klub VfTuR 1889 M.Gladbach. Na jaře roku 1920 vyhrál nově vzniklý klub západoněmecké mistrovství, jelikož ve finálovém prodloužení přemohl kolínský Kölner BC poměrem 3:1. Následující rok se \"VfTuR 1889 M.Gladbach\" rozpadl a na jeho místech vznikl klub Borussia VfL 1900 e.V. M. Gladbach.\n\nZdroj: \n\n\nZdroj: \n\n\n\n\"Aktuální k datu: 19. září 2017\"\n\n\nZdroj: \n\n\n\nZdroj: \n\nBorussia Mönchengladbach II, dříve znám také pod názvem Borussia Mönchengladbach Amateure, je rezervním týmem Mönchengladbachu. Největšího úspěchu dosáhl v sezóně 2006/07, kdy se v Regionallize (tehdejší 3. nejvyšší soutěž) umístil na 16. místě.\n\n\nZdroj: \n\n\n\nZdroj: \n\n\n"}
{"id": "55633", "url": "https://cs.wikipedia.org/wiki?curid=55633", "title": "Presbyter", "text": "Presbyter\n\nPresbyter (řecky πρεσβύτερος \"presbyteros\" starší) je v Novém zákoně označení vůdce místní křesťanské komunity. \n\nV současnosti se v katolických a pravoslavných církvích užívá pojem presbyter jako společné označení pro kněze a biskupa, tedy svěcené služebníky, kteří mají kněžskou moc (na rozdíl od jáhna, který je svěcen ke službě). Pro samotného kněze (nikoliv biskupa) se užívá pojem \"sacerdos\". V protestantismu se pojmem presbyter nebo starší označují členové voleného orgánu sboru (staršovstva).\n\n"}
{"id": "55634", "url": "https://cs.wikipedia.org/wiki?curid=55634", "title": "Hrotová elektroda", "text": "Hrotová elektroda\n\nHrotová elektroda je elektronický prvek, u kterého byl poprvé použit homogenní PN přechod; tím byla umožněna konstrukce tzv. hrotové diody. Původně se používala v krystalce, což byl primitivní rozhlasový přijímač.\n\nUspořádání germaniové hrotové diody je na obrázku: Čtvercové destičky z opracovaného germaniového monokrystalu (rozměry přibližně 1,5 × 1,5 × 0,2 mm) se dotýká esovitě prohnutý wolframový drátek (průměr přibližně 0,1 mm), jež je na konci elektrolyticky zaostřen na průměr 0,1 μm. Systém bývá uzavřen v keramickém, skleněném či kovovém pouzdře a bývá někdy vakuován.\n\nPN přechod se vytváří po uzavření pouzdra krátkými intenzivními impulsy elektrického proudu. V důsledku tenkého zostření wolframového vlákna dosahují impulsy v oblasti hrotu vysokých proudových hustot, následkem kterých se povrchová vrstva polovodiče ohřívá, a tím dochází k difúzi iontů z hrotu do povrchových vrstev a dislokaci v monokrystalu. Oblast na povrchové vrstvě v okolí hrotu změní typ vodivosti na P.\n\nVýhoda hrotové diody spočívá v její velmi malé ploše přechodu PN, tudíž i velmi malou kapacitu. Diody jsou proto využitelné pro usměrňování frekvencí až do 1 GHz. Při podobném konstrukčním uspořádání s použitím křemíku je možné posunout mezní frekvence až do oblasti desítek GHz.\nHrotová dioda vykazuje značný sériový odpor, jehož důsledkem je mnohem větší diferenciální odpor v propustném směru. V závěrném směru je diferenciální odpor podstatně menší a napětí průrazu je poměrně malé.\n\nHrotové diody se využívají například v detektorech amplitudové i kmitočtové (frekvenční) modulace, jako spínací prvky pro velmi vysoké frekvence či v měřících přístrojích.\n\nZ uspořádání hrotové diody vychází obecná schematická značka pro všechny polovodičové diody (na obrázku).\n\n"}
{"id": "55640", "url": "https://cs.wikipedia.org/wiki?curid=55640", "title": "Karel Bubeníček", "text": "Karel Bubeníček\n\nKarel Bubeníček (30. června 1923 v Hradci Králové – 3. května 2007) byl český architekt. V roce 1949 absolvoval ČVUT. Mimo jiné projektoval pro Československé aerolinie mnoho cestovních kanceláří v Evropě i jinde ve světě. Na projektech pracoval spolu s Karlem Filsakem. Jde o představitele architektonického slohu brutalismus a významně přispěl k odklonu české architektury od socialistického realismu. V roce 1973 musel odejít do invalidního důchodu.\n\n\n\n"}
{"id": "55641", "url": "https://cs.wikipedia.org/wiki?curid=55641", "title": "Bossa nova", "text": "Bossa nova\n\nBossa nova (též bossanova, portugalsky \"nová vlna\") je styl brazilské hudby konce 50. let 20. století. Vymyslela jej skupina studentů a muzikantů střední třídy žijících v pobřežních čtvrtích Copacabana a Ipanema města Rio de Janeiro. V Brazílii vešel ve známost písní \"Chega de Saudade\" (1958), kterou složili Antonio Carlos Jobim a Vinicius de Moraes a nazpíval João Gilberto.\n\nSvětově nejznámější písní žánru je The Girl from Ipanema (1962) ve verzi nazpívané Astrud Gilberto.\nMezi známé české bossanovy patří \"Bossa nova\" z muzikálu Starci na chmelu či píseň \"Cukrářská Bossa nova\" (Jarek Nohavica, CD Koncert - 1998).\n\n"}
{"id": "55649", "url": "https://cs.wikipedia.org/wiki?curid=55649", "title": "František Roith", "text": "František Roith\n\nFrantišek Roith (16. červenec 1876, Pardubice-Zelené Předměstí – 5. září 1942, Voznice) byl český architekt, představitel tzv. oficiální pražské architektury v monumentálně akademickém duchu.\nFrantišek Roith se narodil v roce 1876 v Pardubicích, v rodině nižšího železničního úředníka (asistenta) Jiřího Roitha. Františkovým dědečkem z matčiny strany byl Václav Půlpán, bouřlivák a říšský poslanec z let 1848 a 1849, který se v pozdějších letech angažoval jako horlivý vlastenec. Rodiče dopřáli Františkovi studium na pardubické reálce a po maturitě (1894) se mohl přihlásit ke studiu na České škole technické v Praze, kde zřejmě využil zázemí a přízně příbuzných z otcovy strany (dědeček Jiří Roith měl v Praze truhlářskou dílnu). Při studiu na české technice se František začal hlouběji zajímat o architekturu, a protože jej přitahovala osobnost respektovaného architekta Josefa Zítka, který tehdy učil v Praze na německé technice (Zemský polytechnický ústav), studoval současně i tuto školu.\n\nZřejmě na Zítkovo doporučení potom odjel do Vídně a přihlásil se na vídeňskou akademii. Tam jej silně ovlivnil věhlasný rakouský architekt, urbanista a teoretik architektury Otto Wagner a stal se jeho žákem. Samostatně začal pracovat od roku 1907, kdy navrhl své první budovy. Zpočátku to byly obytné vily v Černošicích, v Praze na Ořechovce, v Jílovišti i v Olomouci. Také se podílel na některých technických stavbách – např. sklopném jezu Hadík u Mělníka (1910).\n\nPo 1. světové válce se stal představitelem tzv. oficiální pražské architektury v monumentálně akademickém duchu. Charakteristickým rysem jeho staveb je jednoduchý a objemově plný rozvrh, používání obkladů a členění pilastry.\n\nNavrhl například budovu ministerstva financí (1926–1934) na Malé Straně či ministerstva zemědělství na Těšnově (1925–1932). Dále je autorem budovy Společenského domu v lázních Luhačovice nebo Poštovního šekového úřadu na Václavském náměstí (1926–1931, nyní Komerční banka), Městské knihovny na Mariánském náměstí (1925–1928), jež byla ve své době jednou z nejmodernějších v Evropě a v jejíchž interiérech se objevují prvky art deca, a Živnostenské banky nedaleko náměstí Republiky (1928–1938, dnes ústředí ČNB). S architektem Bohumilem Hübschmannem (Hypšmanem) spolupracoval na návrhu budovy nemocenské pojišťovny v Lannově ulici na pražském Novém městě. V Brně projektoval Dům ředitelství pošt a telegrafů, v Pardubicích Městské spořitelny. \n\nZemřel v roce 1942 ve Voznicích u Dobříše. Pochovaný je na pražském Vinohradském hřbitově.\n\nJe po něm pojmenována jedna z nových pražských ulic – \"Roithova\" v Šeberově.\n\n"}
{"id": "55650", "url": "https://cs.wikipedia.org/wiki?curid=55650", "title": "Nežárka", "text": "Nežárka\n\nNežárka () je pravostranný přítok řeky Lužnice v Jihočeském kraji. Je dlouhá 56,2 km (společně se svou delší zdrojnicí Žirovnicí má celkovou délku 86,1 km). Plocha jejího povodí měří 1000,1 km².\n\nŘeka Nežárka vzniká soutokem říček Kamenice a Žirovnice v Jarošově nad Nežárkou v nadmořské výšce 471 m. Nejprve její tok míří jihozápadním směrem k Jindřichovu Hradci. Od Jindřichova Hradce teče řeka na jih k obci Lásenice, u které postupně obrací svůj tok směrem na západ. Dále po proudu u Stráže nad Nežárkou se řeka stáčí na severozápad. Tento směr si ponechává až ke svému ústí do Lužnice (Staré řeky) ve Veselí nad Lužnicí v nadmořské výšce 408 m.\n\n\nPřítok Nežárky Nová řeka je umělý vodní kanál, který odvádí vody Lužnice a chrání tak rybník Rožmberk v případě povodní.\n\nHlásné profily:\n\n"}
{"id": "55652", "url": "https://cs.wikipedia.org/wiki?curid=55652", "title": "Odmocnina", "text": "Odmocnina\n\nOdmocnina nemusí vždy v daném číselném oboru existovat (neexistují např. druhé odmocniny záporných čísel v oboru reálných čísel), anebo může naopak existovat více různých odmocnin.\n\nV oboru reálných čísel je \"n\"-tá odmocnina z reálného čísla definována následovně:\n\nPro libovolné \"n\" ∈ N definujeme \"n\" odmocninu z nezáporného reálného čísla \"a\" jako nezáporné reálné číslo \"b\", pro které platí formula_2. Značíme formula_5.\n\nPro \"n\" = 2 definice druhé odmocniny z reálného čísla zní takto:\n\nDruhá odmocnina z nezáporného reálného čísla \"a\" je nezáporné reálné číslo \"b\", pro které platí, že formula_6. Značíme formula_7.\n\nPřestože platí například formula_8 a současně také formula_9, druhá odmocnina z čísla 4 je podle definice vždy nezáporné číslo, proto formula_10.\n\nJe nutné rozlišovat mezi hodnotou odmocniny a kořeny řešení rovnice, například formula_11.\nV oboru reálných čísel má tato rovnice dvě různá řešení, dva různé kořeny: formula_12 a formula_13.\n\nPokud \"a\", \"b\" jsou nezáporná čísla, tedy včetně nuly, \"m\", \"n\" jsou přirozená čísla a \"k\" je číslo celé, pak pro \"n\" odmocninu platí tyto vzorce:\n\nPokud \"a\" je nezáporné číslo, \"m\" je přirozené číslo nebo nula a \"n\" je ve tvaru formula_22 (tedy je to liché číslo), pak platí:\n\n\"N\" odmocninu z nezáporného čísla \"a\" můžeme upravit na mocninu tohoto čísla takto:\n\nPak lze s těmito mocninami počítat stejně, jako s mocninou\nformula_25. A platí tyto vztahy:\n\nPříklady použití:\n\nPro výpočet \"n\"-té odmocniny je vhodné vyjádřit odmocňované komplexní číslo \"z\" v goniometrickém tvaru jako formula_31, případně v exponenciálním tvaru jako formula_32.\n\nPotom hledaná odmocnina je\n\nformula_33, \n\nkde \"k\" je libovolné celé číslo.\n\nRůzných \"n\"-tých odmocnin z libovolného nenulového čísla je v komplexním oboru právě \"n\".\nDruhé odmocniny z komplexních čísel jejichž reálná část je kladná a imaginární část je nulová, jsou v komplexním oboru vždy dvě komplexní čísla jejichž reálné části jsou opačná reálná čísla a imaginární části jsou nulové. Druhé odmocniny z komplexních čísel se zápornou reálnou částí a imaginární částí nulovou jsou vždy dvě ryze imaginární čísla, jež se liší znaménkem, např. komplexní druhé odmocniny čísla -1 jsou imaginární jednotka \"i\" a číslo -\"i\".\n\nVysvětlení původu znaku pro odmocninu (formula_34) je do značné míry spekulativní. Někteří historici matematiky se domnívají, že symbol poprvé použili Arabové. První známé použití je totiž u Abú al-Hasan Alí ibn Muhammad al-Qalasádího (1421-1486) a domněnkou je, že byl tento znak převzat z arabského písmene ج, což je první písmeno ve slově džidhr, které v arabštině znamená kořen (např. kořen řešení kvadratické rovnice)\n\nAle mnozí, včetně matematika Leonharda Eulera, se domnívají, že znak pochází z písmene r, prvního písmene latinského slova radix, které také znamená kořen. \n\nSymbol byl poprvé použit v tisku (bez horní vodorovné čáry nad odmocňovanými čísly) v roce 1525 v díle \"Die Coss\" od německého matematika Christoffera Rudolffa.\n\n"}
{"id": "55655", "url": "https://cs.wikipedia.org/wiki?curid=55655", "title": "Most sultána Mehmeda Dobyvatele", "text": "Most sultána Mehmeda Dobyvatele\n\nMost sultána Mehmeda Dobyvatele ( Fatih Sultan Mehmet Köprüsü) je most v Istanbulu. Je nazvaný po osmanském sultánovi Mehmedovi Dobyvateli. Od 3. července roku 1988 spojuje oba břehy města na Bosporské úžině. Je druhým mostem přes ni vedoucí a patří k nejdelším na světě, jeho výstavba stála 130 milionů dolarů.\n\nMost o délce 1 510 m je umístěn mezi městskými částmi \"Hisarüstü\" (evropská strana) a \"Kavacık\" (asijská strana).\n\nMost je visutý se dvěma 110 m vysokými ocelovými pylony, vzdálenými 1 090 m od sebe. Na nich je zavěšena prvková mostovka o celkové šířce 39,4 m. Samotná vozovka se dvěma čtyřproudovými silnicemi je široká 28 m, přičemž její nejvyšší bod leží 64 m nad vodní hladinou, takže pod ní mohou proplouvat i ty největší lodě.\n\nVjezd je placený ve směru do Asie. Přes most přejede 150 000 vozidel denně, 65 % z nich tvoří automobily. Most není uzpůsoben pro pěší dopravu, proto je chodcům vstup zakázán.\n\n"}
{"id": "55671", "url": "https://cs.wikipedia.org/wiki?curid=55671", "title": "Bitva u Mantzikertu", "text": "Bitva u Mantzikertu\n\nV bitvě u Mantzikertu se v pátek 26. srpna 1071 střetla byzantská armáda s vojskem seldžuckých Turků vedeným sultánem Alp-Arslánem. Porážka Byzantinců, jejichž císař Roman IV. Diogenes padl v průběhu boje do zajetí, a následný politický a vojenský rozvrat paralyzující byzantskou říši zásadním způsobem poznamenaly její obranyschopnost. V důsledku toho pronikli turkičtí nájezdníci do nitra Malé Asie, již si v několika málo letech téměř celou podmanili. Tato bitva bývá proto historiky často označováno za pohromu vymezující určitý předěl v dějinách Byzance, odsouzené ztrátou Anatolie k zániku.\n\nVe čtyřicátých letech 11. století se na východním okraji byzantské říše zjevila nová hrozivá síla v podobě nomádských seldžuckých Turků, příslušejících ke skupině turkických Oghuzů pocházejících ze střední Asie. První kontakt s Byzantinci navázali za vlády císaře Konstantina IX., který je přesvědčil k útoku na arménské království Ani. Tamější arménský vládce se zanedlouho podvolil císaři a jeho území bylo připojeno k říši. Tím se Byzantinci připravili o nárazníkovou zónu chránící jejich východní hranici, jelikož se ocitli v přímém sousedství se Seldžuky, s jejichž válečnou taktikou vycházející z pohyblivosti a rychlosti jízdních lučištníků se nedokázali účinně vyrovnat. Od roku 1048 Turci pustošili byzantskou Arménii a o šest let později stanuli před Trapezuntem při Černém moři. V roce 1057 zničili město Melitene (Malatya) při horním toku Eufratu. Konstantin IX. se nepokusil čelit seldžuckému nebezpečí a naopak z ekonomických důvodů rozpustil značnou část vojenských sborů střežících Arménii. Císař Izák I. Komnenos si sice plně uvědomoval neuspokojivý stav dlouhodobě zanedbávaného byzantského vojska, vládu ovšem pozbyl dříve, než mohl proti Seldžukům cokoli podniknout. Po něm nastoupivší Konstantin X. Dukas zcela ignoroval naléhavost problému a pokračoval v opomíjení potřeb armády dalším omezováním výdajů.\n\nTato politika znatelně urychlila vojenský pokles říše, čehož v roce 1064 využil seldžucký sultán Alp-Arslán k dobytí Ani. Vzniklá trhlina v byzantské východní hranici umožnila kočovným turkickým klanům rozvinout své útoky dále na západ do Malé Asie. Leckdy tak činily z podnětu seldžuckého vládce, avšak mnohem častěji z vlastní iniciativy. Jejich cílem nebylo obsazení cizího území, nýbrž jeho plenění, načež se po každém vpádu stahovali s kořistí do bezpečí. Při tom těžili z nedostatečné obrany Byzantinců, spoléhajících na početné kontingenty žoldnéřů rozmístěných v klíčových pohraničních pevnostech. Statická defenzivní koncepce se v boji s Turky ukazovala vysoce neefektivní. Jakmile totiž útočníci překonali byzantská opevnění, mohli snadno vpadat do hloubi nepřátelského teritoria, jež, vzhledem k rozkladu tradiční themové domobrany ve vnitrozemí říše, drancovali, aniž by se setkali se silnějším odporem.\n\nNutnost razantního zakročení proti stále rozpínavějším Seldžukům se naplno projevila v roce 1067, kdy jim padlo za oběť město Kaisareia (Kayseri). Císařovna Eudokie Makrembolitissa, vdova po zemřelém Konstantinovi X., vybrala za nového císaře člena maloasijské vojenské aristokracie Romana Diogena. Ten se roku 1068 vypravil v čele narychlo posbírané armády do Sýrie, přičemž si podrobil město Hierapolis. V jeho týlu mezitím Seldžukové zdevastovali Amorion. V následujícím roce vytáhl Roman do Arménie, kde chtěl dobýt pevnost Achlat. Od tohoto záměru upustil po zprávách o tureckém postupu na Ikonion (Konya). Romanova neúspěšná snaha svést se Seldžuky rozhodnou bitvu posílila opozici proti němu, vedenou rodem Duků. V roce 1070 se císař neodvážil opustit Konstantinopol a velením v boji se Seldžuky pověřil Manuela Komnena, staršího bratra Alexia Komnena. Přestože výprava skončila debaklem Byzantinců u města Sebasteia (Sivas), vítězní Turci přešli na stranu císaře. Navzdory tomu Seldžukové nedlouho nato obrátili v trosky město Chonai. Roman dospěl k závěru, že pouze přesvědčivým vítězstvím nad Seldžuky může zajistit byzantské hranice a uhájit vlastní trůn. V zimě 1070 až 1071 shromáždil císař ohromnou vojenskou moc, s níž hodlal útočníky rozdrtit.\n\nPřed zahájením vlastní výpravy vyslal Roman v únoru 1071 k Alp-Arslánovi své emisary, jejichž prostřednictvím navrhl sultánovi, obléhajícímu tehdy Edessu, sjednání mírové smlouvy. Alp-Arslán pokládal za svého úhlavního protivníka Fátimovce, vládnoucí Egyptu. Uvítal proto císařovu nabídku, zanechal dobývání Edessy a vytáhl k Aleppu. V polovině března překročilo Romanovo vojsko Bospor a vyrazilo východním směrem. Byzantskou armádu tvořilo přibližně 5000 profesionálních vojáků západních tagmat a pravděpodobně stejný počet z východních tagmat. Sestávala rovněž z oddílu varjažské gardy, normanských a franských žoldnéřů pod velením Roussela de Bailleul, několika tisíc žoldnéřů slovanského, tureckého, uzského a pečeněžského původu, kontingentu arménských vojáků a Byzantinců odvedených z anatolských themat. Celkově Roman disponoval zhruba 40 000 až 70 000 muži.\nPodle líčení historika Michaela Attaleiata, který se účastnil výpravy, se Roman při dlouhé a náročné cestě Malou Asií musel potýkat s různými nehodami, přičemž kvůli požáru přišel o část své osobní výstroje a soumary. Již před tímto incidentem se císař přesunoval a nocoval odděleně od vlastního vojska. Někteří cizí žoldnéři pustošili krajinu podél trasy pochodu a jen s velkými obtížemi se je podařilo přivést ke klidu. Nadto klíčové pozice v armádě zastávali Dukové a jejich přívrženci, tudíž věrnost mnoha důstojníků vůči Romanovi se jevila být nanejvýš pochybná. Koncem června dorazili Byzantinci k městu Theodosiopolis (Erzurum). Jistí velitelé se vyslovovali pro pokračování tažení na seldžucké teritorium, kde by bylo možné sultána porazit dříve, než bude schopen se připravit. Jiní, včetně Nikefora Bryennia, navrhovali setrvat na místě. Císař se posléze rozhodl vytrvat v pochodu.\n\nZhruba v téže době se Roman dozvěděl o tom, že jeho postup přiměl sultána, aby ukončil obléhání Aleppa. Alp-Arslán odtud zřejmě ještě v květnu urychleně zamířil k Eufratu a dále na východ, nicméně během spěšného ústupu se znatelně zmenšila velikost jeho vojska. Protože ho opustili četní z jeho mužů, nařídil přivést dodatečné posily z Ázerbájdžánu a naverboval také 10 000 kurdských jezdců. Ve městě Choj seskupil sultán své síly čítající kolem 30 000 mužů, mezi nimiž se nacházely i 4000 příslušníků jeho elitní osobní gardy. Třebaže jeho vojsko co do počtu výrazně zaostávalo za byzantským, oproti svému protivníkovi měl výhodu v podobě přesných údajů o pohybu nepřítele.\n\nV srpnu se Byzantinci přiblížili k jezeru Van. Roman, nemající žádné zprávy o blízkosti hlavního voje Seldžuků, se domníval, že sultán dosud prodlévá kdesi na jihu. Císař se tedy rozhodl rozdělit vojsko na dvě části: polovinu mužů svěřil pod velení Josepha Tarchaneiota, jemuž přikázal, aby podpořil předvoj Roussela de Baileulla při dobývání Achlatu, zatímco se zbytkem armády se sám odebral k nedaleké pevnosti Mantzikert (Malazgirt), již hodlal obsadit. Turecká posádka Mantzikertu se po krátkém boji vzdala, načež se zde Roman rozložil táborem s úmyslem vyrazit druhého dne za Tarchaneiotem. Ten se ovšem Achlatu nedokázal zmocnit. Přestože se muslimské kroniky zmiňují o tom, že ho Alp-Arslán rozdrtil v boji, v byzantských pramenech není nic takového doloženo. Podle Attaleiatova tvrzení Tarchaneiotes dokonce zbaběle uprchl, sotva se doslechl o sultánově příchodu. Jeho vojáci se měli zastavit teprve v Meliteně a do bitvy už nijak nezasáhli.\n\nZáhy po kapitulaci Mantzikertu narazil byzantský průzkum na první vážnější odpor tureckých lučištníků. Roman nevěděl nic o osudu Tarchaneiotova sboru a mylně předpokládal, že se před ním nalézá pouze menší část sultánova vojska, nikoli celá jeho armáda. Vyčlenil proto západní tagmata pod velením Nikefora Bryennia k jejímu odražení. Bryennios se ale vzápětí ocitl v lítém boji a požádal o posily. Císař na to zareagoval vysláním podpůrného oddílu v čele s arménským generálem Nikeforem Basilakiem, který padl do nastražené léčky. Basilakios byl vzat do zajetí a většina jeho mužů přišla o život. I přes hrozící obklíčení dokázal Bryennios odolat náporu Seldžuků a v pořádku ustoupil zpět k Mantzikertu. Nečekaný vývoj přiměl Romana k seřazení vojska do bitevního šiku v očekávání brzkého střetnutí. Turci však setrvávali ukryti v blízkých kopcích, takže se Byzantinci k večeru odebrali zpět do ležení. Po západu slunce se Seldžukové pod příkrovem bezměsíčné noci přihnali k byzantskému táboru, jejž zasypávali salvami šípů, a na všech stranách tak vyvolávali neklid. Tímto svým agresivním počínáním nedopřáli Byzantincům ani na chvíli oddech.\n\nNásledujícího rána Byzantinci zjistili, že kontingent uzských žoldnéřů, čítající asi 1000 jezdců, přešel na stranu Seldžuků. Mezi vojáky ihned nastalo pozdvižení, neboť vůči ostatním Turkům v císařských službách vyvstalo silné podezření, že se v případě bitvy zachovají stejně. Ve vzdálenosti pouze pár kilometrů od Byzantinců tábořil Alp-Arslán, jenž téhož dne poslal k císaři své vyslance s návrhem na uzavření míru. Třebaže Roman neměl žádné informace o Tarchaneiotovi, odmítl sultánovu nabídku, jelikož chtěl vyřešit turecký problém jednou provždy a pojistit si trůn dosažením vítězství. Současně si uvědomoval, že shromáždění nové armády v budoucnu by bylo velice obtížné a nákladné.\nV pátek 26. srpna 1071 Roman zformoval své muže do dvojité linie s jezdectvem po stranách. Sám císař zaujal postavení ve středu bojové sestavy, Bryennios velel levému křídlu a kappadocký generál Theodoros Allyates pravému. S určitým odstupem za hlavními silami se nalézal zadní voj, jemuž velel Andronikos Dukas, syn Romanova úhlavního byzantského oponenta, caesara Ioanna Duky. Seldžukové byli uspořádáni v široké polokruhovité formaci asi čtyři kilometry daleko od Byzantinců. Alp-Arslán se usadil na blízkém pahorku, z něhož měl dokonalý přehled o tom, co se na bojišti odehrává.\n\nPo poledni se Roman vydal vstříc Seldžukům, avšak ti se přímé konfrontaci vyhýbali. Místo toho se pomalu stahovali dozadu a přenechávali iniciativu jízdním lučištníkům, kteří se proháněli kolem byzantských křídel a ostřelovali je šípy. Byzantinci se marně snažili dostihnout své nepřátele a přinutit je ke svedení regulérní bitvy až do pozdního odpoledne, kdy Roman dospěl k závěru, že další pronásledování nemá smysl. Tudíž nechal otočit císařskou standartu, čímž vydal signál k zastavení postupu a k návratu do tábora. Do tohoto okamžiku seldžucká jízda, přidržující se taktiky „udeř a uteč“, typické pro stepní válečníky, před Byzantinci vytrvale ustupovala. Když Alp-Arslán spatřil obrat Byzantinců, přikázal vést proti nim rozhodný útok. Nečekaně silný tlak ze všech stran útočících Seldžuků způsobil zmatek na pravém křídle Byzantinců. Někteří žoldnéři navíc špatně pochopili císařovo znamení a začali prchat v domnění, že je Roman mrtev. V tomto kritickém momentě mohla situaci zachránit záloha vedená Andronikem Dukou, nicméně její velitel rozšířil mezi svými muži pověst o císařově údajné smrti a vyvolal tak všeobecnou paniku a útěk. Bryenniovo levé křídlo si sice dokázalo probojovat cestu ven, ovšem zbytky byzantského středu, včetně císaře obklopeného varjažskou gardou, byly obklíčeny a pobíjeny Seldžuky. Roman byl po houževnatém odporu zraněn a zajat.\n\nByzantští autoři se poměrně významně rozcházeli v líčení průběhu bitvy. Podle Michaela Attaleiata, příznivce Romana Diogena a očitého svědka popisovaných dějů, rozkázal císař z obav před možnými nepřátelskými přepady po příchodu tmy ústup vojska do tábora. Andronikos Dukas poté zrádně opustil bitevní pole s tvrzením o císařově smrti. Tím zapříčinil chaos, jehož využil seldžucký sultán k napadení Byzantinců a k narušení soudržnosti jejich šiku. Naproti tomu Nikeforos Bryennios, syn stejnojmenného generála bojujícího u Mantzikertu, udává, že Romanova armáda padla v závěrečné fázi boje do turecké léčky. Obklíčení Byzantinci byli napadáni ze všech stran, kvůli čemuž bylo zahnáno na útěk nejprve pravé křídlo Theodora Allyata, potom týl Andronika Duky a nakonec Bryenniovo levé křídlo. Muslimské prameny se přidržovaly především druhé verze a připisovaly veškeré zásluhy na vítězství sultánovu prudkému úderu, takže opomíjely možnost zrady mezi Byzantinci.\n\nPodle mínění některých moderních historiků, konkrétně lze uvést třeba Johna Julia Norwiche nebo Alexandra Vasiljeva, byla byzantská armáda v bitvě u Mantzikertu naprosto zničena. Přesto již soudobé byzantské a arménské prameny udávají, že většina vojska buď nebyla přítomna, nebo dezertovala, případně se stáhla před tím, než došlo k úplnému kolapsu. Nynější badatelé se postupně přiklánějí k názoru, že ztráty Byzantinců byly relativně nízké, neboť mnohé z jejich formací přečkaly bitvu veskrze nedotčené a sotva za několik měsíců se účastnily bojů na jiných místech. Téměř všichni význační velitelé císařského vojska dokázali vyváznout a později se zapojili do dalšího dění. Úplnému masakru Byzantinců patrně zamezil zvířený prach na bojišti a brzký příchod tmy, což prchajícím usnadnilo únik z dosahu jejich pronásledovatelů. Celkový počet padlých, zraněných a zajatých na byzantské straně nečinil více než 8000 mužů. Utrpěné ztráty tedy nebyly natolik vysoké, aby nemohly být nahrazeny.\n\nAčkoli Mantzikert uštědřil vážnou ránu byzantské prestiži, nebyla Romanova pozice i přes to, že se ocitl v zajetí, zcela bezvýchodná. Alp-Arslán prý odmítal uvěřit, že vyčerpaný zajatec, jehož před něho předvedli, je skutečně císař. Posléze učinil symbolické pokořující gesto vůči poraženému soupeři, nadále ale s Romanem zacházel s respektem a poctami odpovídajícími jeho císařské hodnosti. Sultán stanovil Byzanci přijatelné mírové podmínky, v rámci nichž si vyžádal vydání Antiochie, Edessy, Hierapole a Mantzikertu, a rovněž císařovu dceru jako nevěstu pro jednoho ze svých synů. Kromě toho požadoval platbu ve výši 10 milionů solidů. Nakonec se spokojil se sumou 1,5 milionů a s každoročním tributem činícím 360 000. Po zhruba týdnu stráveném v Alp-Arslánově táboře se Roman odebral na zpáteční cestu, k čemuž ho sultán obdařil ozbrojeným doprovodem. Tušil, že zpráva o jeho prohře se už rozšířila do hlavního města a spěchal, aby uklidnil tamější poměry.\n\nRomanova nezdaru mezitím v Konstantinopoli využili Dukové k provedení převratu, při němž byl Roman prohlášen za sesazeného a na trůn byl nastolen Michael VII. Dukas, syn Konstantina X. Eudokie Makrembolitissa byla vypovězena do kláštera caesarem Ioannem Dukou, který vykonával skutečnou vládu na místo svého dvacetiletého synovce, postrádajícího předpoklady k řízení státu. Po svém propuštění ze zajetí shromáždil Roman své rozptýlené muže, v jejichž čele se vypravil na Konstantinopol. Ioannes Dukas proti němu vyslal svého nejmladšího syna Konstantina, jemuž Roman podlehl nedaleko města Amaseia. Svržený císař přečkal zimu ve své rodné Kappadokii, kde přeskupil své zbývající síly, ovšem na jaře 1072 byl opět poražen, tentokrát vojskem Andronika Duky. Roman seznal, že jeho situace je beznadějná, a vzdal se svým nepřátelům výměnou za příslib bezpečného zacházení. Nehledě na to ho Ioannes Dukas nechal krutě oslepit a nedlouho poté Roman zemřel.\n\nTřebaže říší otřásala občanská válka, Alp-Arslán se cítil vázán dohodou s Romanem a až do své smrti v prosinci 1072 nepodnikl nic, co by bylo v rozporu s ní. Byzantská vláda přesto nedokázala odvrátit turkické nájezdníky, neuznávající žádné smlouvy, od překračování východní hranice a svévolného pustošení. Neschopnost Michaela VII. a jeho strýce Ioanna Duky ochránit Malou Asii před Turky podnítila anatolské magnáty k tomu, aby se ujali obrany sami. Při jihozápadním pobřeží Černého moře obsadil Theodoros Gabras okolí města Trapezuntu, zatímco generál Filaretos Vrachamios střežil teritorium sahající od Kilíkie až k Edesse a zahrnující Antiochii. Turci se však zmocnili obou břehů Eufratu v oblasti rozprostírající se mezi těmito dvěma doménami.\n\nPravděpodobně na jaře 1073 vypravili Dukové proti nájezdníkům vojsko složené z normanských a tureckých žoldnéřů, protože se jim nedostávalo loajálních byzantských oddílů. Normanský vůdce Roussel de Bailleul se v průběhu kampaně vzbouřil a obsadil území thematu Armeniakon s úmyslem vytvořit vlastní nezávislé království. Zhruba v téže době Turci opanovali Kappadokii. Proti povstalému žoldnéři vyslal Michael VII. caesara Ioanna Duku, nicméně ten byl Rousselem de Bailleul zajat a prohlášen za císaře. Roussel de Bailleul pak vytáhl ke Konstantinopoli a zničil Chrysopolis (Üsküdar) na asijském břehu Bosporu. Za těchto zoufalých okolností se Michaelova vláda obrátila s žádostí o pomoc na Turky, kteří de Bailleula porazili. Krátce nato dosáhl Alexios Komnenos lstí a uplácením jeho zadržení. Pád Roussela de Bailleula paradoxně odstranil poslední překážku nerušenému pronikání Turků, těžících z mocenského vakua v Anatolii.\n\nKoncem roku 1077 povstal proti Michaelovu kolabujícímu režimu Nikeforos Botaneiates, stratég thematu Anatolikon. Takřka ve stejný moment byl na západě provolán za císaře Nikeforos Bryennios. Botaneiates získal podporu seldžuckého emíra Sulejmana ibn Kutlumiše, načež neprozřetelně umístil turecké vojáky do měst v Bithýnii a roku 1078 se stal císařem na místo slabého Michaela VII. O dva roky později odpadl od Botaneiata maloasijský generál Nikeforos Melissenos, jenž navázal spojenectví se Sulejmanem. Ten se díky tomu mohl nerušeně spojit s tureckou posádkou v Nikaii. Po neúspěchu Nikefora Melissena, marně usilujícího o dobytí Konstantinopole, mu Sulejman odmítl vydat zabraná bithýnská města a učinil Nikaiu centrem rúmského sultanátu. Když na jaře 1081 skončilo nástupem Alexia Komnena desetiletí vnitřních rozbrojů v říši, většina Anatolie se nacházela v turecké moci.\n\nHistorikové tradičně nahlíželi na bitvu u Mantzikertu jako na katastrofu pro Byzanc, vyúsťující v přímou ztrátu Anatolie, což z dlouhodobého hlediska činilo zánik říše neodvratitelným. John Julius Norwich napsal ve svém stěžejním díle o byzantských dějinách, že porážka byla pro říši „smrtelným úderem, ačkoli uplynula celá staletí, než se její trosky úplně zhroutily. Themata v Anatolii tvořila doslova srdce říše, avšak během desetiletí po Mantzikertu zmizela.“ V jiném svém díle Norwich nazývá tuto bitvu „největší pohromou, jakou říše utrpěla za sedm a půl století své existence.“ Alexandr Vasiljev hodnotí porážku u Mantzikertu „jako smrtelnou ránu byzantské dominanci v Malé Asii, klíčové části říše. Po roce 1071 zde už nebylo žádné byzantské armády vzdorující Turkům.“ Vojenský historik Trevor N. Dupuy spatřuje „nejdůležitější jediný vojenský výsledek Mantzikertu v odstranění hlavní domácí základny říše pro nábor vojáků.“\n\nVlastní byzantské prameny jsou v otázce hodnocení této bitvy relativně nejednotné. Michael Attaleiates ji označuje a popisuje jako katastrofu, naproti tomu Michael Psellos jí věnuje jen nepatrnou pozornost. Anna Komnena, píšící v závěru první poloviny 12. století, uznává Mantzikert za závažnou historickou událost, již ale nepovažuje za nějaký osudový zvrat. Obdobně i současní historikové zastávají při posuzování významu a dopadů této bitvy umírněnější postoje. John Haldon ji z čistě vojenského hlediska nepokládá za vážnou porážku a rozšíření tureckého záboru do nitra říše připisuje až nastalým vnitřním rozbrojům.\n\nZa panování Komnenovců Byzantinci obnovili svoji kontrolu nad regiony Malé Asie ležícími na západě a při pobřeží tohoto poloostrova. Kromě toho ve 12. a 13. století sloužily v byzantské armádě četné vojenské sbory pocházející z asijské části říše. Mantzikert nepředstavoval ani tak vojenskou, nýbrž politickou pohromu, přičemž skutečné příčiny pozbytí centrální Anatolie, vedoucí k její pozvolné kulturní a etnické transformaci, vězely ve zhroucení themové obrany, v nesouladu Byzantinců zápolících v občanských válkách usnadňujících pronikání Seldžuků, v narůstajících separatistických tendencích a v trvajícím podceňování Turků, kteří nebyli ani po Mantzikertu vnímáni jako hrozba.\n\n\n\n"}
{"id": "55692", "url": "https://cs.wikipedia.org/wiki?curid=55692", "title": "Marie Votrubová-Haunerová", "text": "Marie Votrubová-Haunerová\n\nMarie Votrubová-Haunerová (2. srpna 1878 Praha – 23. května 1957 tamtéž) byla česká básnířka, dramatička a překladatelka z italštiny, angličtiny, španělštiny a ruštiny.\n\n\n\n"}
{"id": "55694", "url": "https://cs.wikipedia.org/wiki?curid=55694", "title": "Anton Karl Gebauer", "text": "Anton Karl Gebauer\n\nAnton Karl Gebauer (16. července 1872 v Horním Benešově – 30. května 1942 Valden, Rakousko) byl rakouský cestovatel, etnograf a spisovatel.\n\nJeho otec Anton Gebauer byl soukeník a zároveň obecní tajemník v Horním Benešově, č. p. 297 Turnergasse (dnešní Nerudova). Jeho znalosti a obdiv k vědeckým poznatkům byly impulsem pro životní dráhu jeho prvorozeného syna, pozdějšího badatele ve střední a jihovýchodní Asii. A. K. Gebauer studoval v Olomouci a v Opavě, a jako mladý učitel odešel do Waldviertelu v Dolním Rakousku. Dále pak vyučoval ve Vídni v Jubilejní škole v Jedlersee-Floridsdorfu a nakonec působil jako učitel tělocviku ve floridsdorfském gymnáziu. Zde získal tělesnou zdatnost a houževnatost, které mu byly tolik potřebné v jeho dalším životě. Oženil se 12. 6. 1923 ve Vidni II. v kostele sv. Františka Serafinského s Bertou Rábovou. Zemřel 30. května 1942 v rakouských Korutanech, ve Veldenu na břehu Wörtherského jezera.\n\nOd mládí miloval toulky přírodou, ale lákaly ho daleké kraje, na jejichž poznávání se připravoval pilným studiem jazyků, geografie a přírodních věd. První velkou cestu podnikl jako devětadvacetiletý roku 1901 do Afriky, kde sám a pěšky putoval po březích Nilu až k pověstným kataraktům (peřejím) na Horním Nilu. Za pět let byl již ve světadílu, který ho nejvíce poutal - v Asii. V roce 1906 procestoval Indii a svoje poznatky uveřejnil v knize „\"Um den Mount Everest\" (Pod Mount Everestem)“ (1925). Věhlas získal především svojí třetí velkou cestou v roce 1910, která ho vedla do pevninské jihovýchodní Asie, kde studoval přírodu, kulturu a lid Barmy a tzv. Šanských států (dnes severní Barma, Thajsko a Laos).\n\nOblasti téměř v Evropě neznámé, popsal v publikacích „Severní Šanské státy“ (1912) a „\"Burma, Tempel und Pagoden\" (Barma, chrámy a pagody)“ (1943). Asijská cestování korunoval v roce 1913 nesmírně náročnou, neprozkoumanou trasou, průrvou řeky Tsango (horní tok Brahmaputry) a Brahmaputry největším světovým pohořím Himálaj. PO vypuknutí první světové války byl zadržen britskými úřady a téměř pět let internován v himálajské oblasti. Konec války pro něho znamenal osvobození a návrat domů i s rozsáhlými přírodovědeckými sbírkami, jejichž nejcennější část daroval Národopisnému historickému muzeu ve Vídni.\n\nGebauerovy přednášky o buddhismu a brahmaismu ve vídeňské Uranii vzbudily takový ohlas, že je musel dvanáctkrát opakovat. Ve vědeckých kruzích byly ceněny zejména jeho zprávy o dosud málo známých oblastech Sahu (severní oblasti jihovýchodní Asie), za což byl jmenován členem - korespondentem několika geografických společností. Od státu (Rakousko) obdržel čestnou apanáž, a jeho rodná obec, Horní Benešov, ho jmenovala čestným občanem.\n\n"}
{"id": "55697", "url": "https://cs.wikipedia.org/wiki?curid=55697", "title": "Rozprostřené spektrum", "text": "Rozprostřené spektrum\n\nStandardní metody potlačení rušivých signálů jsou zaměřeny na širokopásmový (bílý) šum. V případě existence úzkopásmového rušivého signálu proto standardní metody selhávají a musí se proto nahradit resp. doplnit jinými metodami. Jednou z metod na potlačení úzkopásmového rušivého signálu je metoda rozprostřeného spektra (\"spread spectrum\").\n\nPříčiny existence rušivého signálu jsou:\n\nÚmyslné rušení (\"jamming\") spadá spíše do vojenské problematiky, přesto nebo právě proto byly metody potlačení rušivého signálu rozvíjeny a aplikovány nejdříve v této oblasti. Neúmyslné rušení (interference) vzniká např. tehdy, je-li v blízkosti přijímače vysílač, pracující sice v jiném kmitočtovém pásmu, ale jehož signál je vzhledem k blízkosti tak silný, že v důsledku nelinearit v přijímači dochází k jeho částečnému proniknutí do pásma užitečného signálu. Další možností neúmyslného rušení je sdílení stejného kmitočtového pásma více uživateli, kdy je neekonomické nebo nemožné (např. z důvodu náhodného zpoždění signálů v mobilních službách) oddělit jejich signály časově.\n\nV případě vícecestného šíření (\"multipath\"), vzniklého odrazy užitečného signálu, je rušivým signálem zpožděný užitečný signál, tj. signál ve stejném kmitočtovém pásmu a proto procházející vstupními obvody přijímače. Jeho sečtením se signálem, který se šíří přímou cestou, dochází ke změně amplitudy (výkonu) výsledného signálu, ale také se vzájemně ovlivňují přenášená data. Důsledkem je prudké zvýšení pravděpodobnosti chyby nejen vlivem slabého signálu, ale také porušením synchronizace dat, neboť nejsme schopni spolehlivě rozhodnout, kdy začíná a končí modulovaný signál. Vliv vícecestného šíření je výrazný tam, kde jej nemůžeme potlačit směrovou charakteristikou antény, tj. při příjmu signálu v městské zástavbě, jedoucím autě, členitém terénu atd.\n\nPrincip metody spočívá v tom, že před zpracováním přijatého signálu standardními metodami jej vhodně přeměníme tak, aby se z rušivého úzkopásmového signálu stal širokopásmový signál (vzhledem k šířce pásma obvodů standardního zpracování). Protože standardní metody jsou navrženy na potlačení širokopásmového šumu, potlačí i tento přeměněný rušivý signál.\n\nPřijímaný signál je však součtem užitečného signálu, šumu a rušivého signálu, a proto uvedené zpracování postihne i užitečný signál a šum. Z hlediska potlačení šumu je zřejmé, že metoda rozprostření spektra musí být zvolena tak, že bílý (nekorelovaný) šum zůstane po její aplikaci stále bílý, neboť v opačném případě by nemohl být standardními metodami potlačen. Důsledkem tohoto požadavku je, že metoda rozprostření spektra musí být bez paměti, aby nedošlo ke vzájemné závislosti složek šumu. Z hlediska užitečného signálu je nutné, aby po aplikaci metody rozprostření spektra zůstal nezměněn. To ovšem není možné, užitečný signál má porovnatelnou šířku pásma jako rušivý signál (v případě vícecestného šíření dokonce stejnou) a proto jej postihne stejný efekt. Je proto nevyhnutelné vhodně upravit vysílaný signál tak, aby se účinek rozprostření spektra v přijímači eliminoval, tj. abychom po aplikaci metody rozprostření spektra dostali původní užitečný signál.\n\nNejrozšířenějšími metodami rozprostření spektra je rozprostření přímou posloupností (DS – \"direct-sequence spread spectrum\") a frekvenčním přeskakováním (FH – \"frequency-hopping spread spectrum\").\nRozprostření spektra přímou posloupností je založeno na násobení přijímaného signálu nezávislým širokopásmovým stacionárním náhodným signálem \"g\". Lze ukázat, že výsledkem úzkopásmového a širokopásmového signálu součinu je opět širokopásmový signál, jehož spektrum je rozloženo kolem nosného kmitočtu úzkopásmového signálu a tvar spektra odpovídá tvaru spektra násobícího signálu.\n\nUvedeným násobením tedy dosáhneme požadovaného cíle, tj. že z úzkopásmového rušivého signálu se stane širokopásmový (potlačitelný) signál. Jako násobící signál se používá nekorelovaná posloupnost hodnot 1 a −1. Pak je snadná realizace zpracování užitečného signálu ve vysílači, protože stačí násobit užitečný signál \"s\" před vysláním toutéž posloupností \"g\", tj. vysíláme signál \"s*g\" . V přijímači po násobení přijímaného signálu posloupností \"g\" dostáváme původní užitečný signál, neboť \"(s*g)*g\"=\"s\". Spektrum vysílaného signálu (tj. součinu úzkopásmového užitečného signálu a širokopásmového signálu) je tedy širokopásmové, aplikací metody se rozprostřelo, a odtud také název tohoto typu modulace.\nPrincip rozprostření spektra frekvenčním přeskakováním spočívá v tom, že v přijímači je náhodně (tj. na základě náhodné posloupnosti) měněn kmitočet místního oscilátoru, jímž se převádí kmitočet přijímaného signálu na mezifrekvenční kmitočet. Provádíme tak náhodnou frekvenční modulaci rušivého signálu, jeho spektrum se náhodně posouvá po kmitočtové ose a stává se tak z něj požadovaný širokopásmový signál. Podobně bílý šum zachovává svůj charakter, neboť posunováním konstantní spektrální výkonové hustoty se její tvar nemění. Z hlediska přenosu užitečného signálu musíme zabezpečit, aby užitečný signál měl po směšování konstantní mezifrekvenční kmitočet. Znamená to, že ve vysílači musíme měnit kmitočet vysílaného signálu stejně náhodným postupem jako je měněn kmitočet místního oscilátoru v přijímači a vysílaný signál je opět širokopásmový.\n\nNa rozdíl od metody DS, kde se potlačení rušivého signálu dosahuje snížením jeho spektrální výkonové hustoty (v literatuře je DS označována jako \"averaging system\"), při metodě FH se rušivý signál potlačuje tím, že projde mezifrekvenčním zesilovačem jen zřídka, když je jeho nosný kmitočet roven náhodnému nosnému kmitočtu užitečného signálu. Užitečný signál se tedy „vyhýbá“ rušivému signálu a proto je FH zařazováno mezi avoidance systémy.\nShrňme naše poznatky z popisu nejpoužívanějších metod. Ve vysílači je užitečný signál rozprostřen na širokopásmový signál. Na vstupu přijímače je pak součet rozprostřeného užitečného signálu (se šířkou pásma formula_1), úzkopásmového rušivého signálu a bílého šumu. Po aplikaci metody rozprostření spektra – rozprostření z hlediska rušivého signálu, z hlediska užitečného signálu se jedná o kompresi spektra – pak do obvodů standardního zpracování (se šířkou pásma formula_2 rovnou šířce pásma užitečného signálu) vstupuje součet úzkopásmového užitečného signálu, rozprostřeného rušivého signálu (se stejnou šířkou pásma formula_1 jako měl rozprostřený užitečný signál) a bílého šumu.\n\nV důsledku rozprostření výkonu formula_4 rušivého signálu do širokého kmitočtového pásma vstupuje do zpracování standardními metodami podstatně menší výkon formula_5 rušivého signálu. Poměr formula_6 udává, kolikrát se použitím dané metody potlačí výkon rušivého signálu a proto jej nazýváme zisk zpracování (processing gain). Protože platí formula_7, je potlačení rušivého signálu tím větší, čím je větší poměr mezi šířkou pásma rozprostřeného signálu a šířkou pásma užitečného signálu. Zdůrazněme, že šířka pásma rozprostřeného rušivého signálu je stejná jako rozprostřeného užitečného signálu, protože je dána metodou rozprostření a nikoliv vlastnostmi rušivého signálu.\n"}
{"id": "55698", "url": "https://cs.wikipedia.org/wiki?curid=55698", "title": "Milan Paumer", "text": "Milan Paumer\n\nMilan Paumer (7. dubna 1931 Kolín – 22. července 2010 Praha) byl člen antikomunistické odbojové skupiny bratří Mašínů, s níž v roce 1953 utekl z Československa přes Východní Německo do Západního Berlína, aby v USA vstoupili do armády a připravili se na výsadek zpět do Československa. Během útěku z Československa zavraždili členové skupiny sedm policistů a pokladníka. Z původně pětičlenné skupiny se do Západního Berlína dostali jen bratři Mašínovi a Milan Paumer, další dva členové skupiny Václav Švéda a Zbyněk Janata byli během útěku v NDR zraněni, zadrženi a předáni do Československé republiky, kde byli později popraveni. Působení skupiny je historiky i českou veřejností považováno za kontroverzní , přesto premiér Mirek Topolánek udělil v roce 2008 Milanu Paumerovi čestnou Plaketu předsedy vlády České republiky.\n\nNarodil se v Kolíně, ale dětství strávil v Poděbradech kde se poprvé seznámil se syny generála Josefa Mašína, Ctiradem a Josefem. Po válce se vyučil strojním zámečníkem, pak studoval strojní průmyslovku v Kolíně. V roce 1952 nastoupil vojenskou službu a byl zařazen na Vojenskou akademii v Martině.\n\nPo únoru 1948 se s nimi účastnil organizace i provádění záškodnických akcí namířených proti komunistickému režimu. Nejprve šlo o drobné sabotáže jako zapalování polí a rozbíjení Stalinových portrétů. K rozhodnému obratu došlo po květnu 1949, kdy režim začal popravovat z politických důvodů i studenty právnické fakulty, kteří jako Milan Paumer a rodina Mašínů sdíleli antifašistické a tedy i antitotalitní myšlení a šířili Masarykovy ideály (Boris Kovaříček, Josef Hruška a Karel Bacílek ml. nar.25.3. 1920, popraveni na Pankráci v časných ranních hodinách 24.5. 1949, Veleslav Wahl zatčen 12.9.1949, popraven 16.6. 1950). V roce 1951 skupina, ve snaze získat zbraně, přepadla služebny SNB v Chlumci nad Cidlinou a Čelákovicích, při čemž byli zavražděni dva příslušníci SNB, z toho jeden zcela bezcitným způsobem - svázanému a omámenému mu Ctirad Mašín podřízl hrdlo skautským nožem. O rok později byl při přepadení vozu vezoucího výplaty do Kovolisu Hedvikov zabit účetní podniku Kovolis Josef Rošický. Této akce se však on sám osobně nezúčastnil.\n\nZačátkem října 1953 se skupina rozhodla odejít na Západ. V té době vykonával základní vojenskou službu ve slovenském Martině, ale byl kontaktován a v Poděbradech se k pětičlenně skupině přidal.\n\nPo dramatickém, 29 dnů trvajícím útěku přes Východní Německo se jemu a bratrům Mašínům podařilo dostat do amerického sektoru Berlína. Dva členové skupiny, Zbyněk Janata a Václav Švéda, byli po těžkém zranění dopadeni, poté vydáni do Československa a popraveni. Milan Paumer byl při útěku postřelen do břicha.\n\nPo příchodu do USA vstoupil do americké armády; v rámci služby byl vyslán do Koreje. Po vypršení pětiletého závazku se usadil na Floridě, kde pracoval jako údržbář, dělník v leteckých opravnách a taxikář. Do důchodu odešel v roce 1998 jako majitel taxislužby.\n\nV roce 2001 se vrátil do ČR, kde se aktivně účastnil politického dění. Od roku 2004 byl členem Konzervativní strany , za kterou v roce 2004 kandidoval na poslance do Evropského parlamentu . V krajských volbách v roce 2008 neúspěšně kandidoval ve Středočeském kraji na kandidátní listině Konzervativní koalice.\n\nByl čestným členem Konfederace politických vězňů České republiky, skautského oddílu – 53. středisko bratří Mašínů a také patronem občanského sdružení Mladá pravice.\n\nZemřel náhle 22. července 2010 v Praze. Jeho pohřbu v poděbradském divadle se zúčastnila řada převážně pravicových politiků, včetně premiéra Nečase, který Paumerovu odbojovou (antikomunistickou) činnost verbálně ocenil.\n\nDne 4. března 2008 mu Mirek Topolánek udělil čestnou plaketu předsedy vlády České republiky.\n\nMezi časté argumenty odpůrců patří zejména diskutabilní morální ospravedlněnost činů skupiny, ke které Paumer patřil, a zda jejich činy namísto zvýšení veřejného odporu k režimu naopak nenapomáhaly k jeho propagaci a nutnosti \"tvrdé ruky\". Z činů \"třetího odboje\" se totiž dala velice jednoduše utvořit živná půda pro komunistickou propagandu.\n\nEpizoda Strach z kontroverzního seriálu Třicet případů majora Zemana je volně inspirována přepadením služebny SNB v Čelákovicích, na němž se Paumer podílel. Při tomto přepadení Ctirad Mašín podřezal omámeného strážmistra Jaroslava Honzátka.\n\n\n\n"}
{"id": "55700", "url": "https://cs.wikipedia.org/wiki?curid=55700", "title": "Boris Fjodorovič Godunov", "text": "Boris Fjodorovič Godunov\n\nBoris Fjodorovič Godunov (asi 1552 – 13. dubna 1605) byl od roku 1598 ruský car.\n\nBoris Godunov pocházel z ruského šlechtického rodu Godunovových. Jeho předkové byli bojary z Kostromy, později Godunovové zchudli a upadli na statkáře hospodařící ve vjazemské oblasti. Po smrti otce v roce 1569 se Borise ujal jeho strýc Dmitrij Godunov. Po zavedení opričniny se Moskevská Rus rozdělila na dvě části, a to na Opričninu a na Zemštinu. Borisův strýc byl přijat na moskevský dvůr a dostal vedoucí post na ministerstvu.\n\nV 70. letech 16. století stoupá hvězda Borise Godunova. V roce 1571 byl svědkem svatby cara Ivana Hrozného s Martou Sobakinovou. V témže roce se Boris oženil s Marjou, dcerou Maljata Skuratova. Godunovovi si pomalu, ale jistě podmanili hierarchické dělení na konci 70. let 16. století až do začátku 80. let 16. století.\n\nBorisova sestra Irina Godunovová se roku 1580 provdala za careviče Fjodora, syna Ivana IV. Hrozného. Po Ivanově smrti se stal carem jeho syn Fjodor I. Ivanovič a jeho švagr Boris Godunov se postupně prosadil jako jediný jeho regent a faktický vykonavatel panovnické moci.\n\nV té době ještě žil další Ivanův syn, carevič Dimitrij (nar. 1582). Po smrti Ivana IV. byl Dimitrij se svou matkou poslán na do Ugliče, kde zůstal sedm let, načež zde v roce 1591 zahynul za dosud nevyjasněných okolností ranou nožem do hrdla. Podezření, že si vraždu objednal Boris Godunov, trvá dodnes. Oficiální vyšetřování provedl bojar Vasilij Šujskij. Podle tohoto vyšetřování si carevič způsobil smrtelné zranění sám nešťastnou náhodou, když při hře s nožem dostal epileptický záchvat. Pokud měl Boris Godunov skutečně tento zločin na svědomí, vracel se mu jako bumerang: postupně několik osob se za Dimitrije vydávalo a již první z nich, Lžidimitrij I., přispěl k tomu, že pracně vybudované Godunovovo dílo se po jeho smrti ocitlo v troskách.\n\nFjodor I. zemřel v roce 1598 a jeho švagr se pak na příštích sedm let stal carem. Za jeho vlády se zlepšilo mezinárodní postavení Ruska. Dobyl nazpět území ztracená v Livonské válce, získal část Sibiře a Kavkazu.\n\nPo smrti Borise v roce 1605 se carem stal jeho syn Fjodor Borisovič. Jinoch velmi vzdělaný, inteligentní a rozumný. Zanedlouho v Moskvě vypukla vzpoura, kterou vedl Lžidimitrij. Cara Fjodora i jeho matku zavraždili. Jejich těla byla vystavena na ukázku. Zatím vynesli Borisův hrob z Archangelského chrámu a byl pohřben v Varsofjevském chrámu. Zde pochovali i jeho rodinu. V roce 1606 podle nařízení nového cara Vasilije Šujského byly ostatky rodiny Godunovových slavnostně přeneseny do Svatotrojického kláštera, kde spočívají dodnes.\n\n\n"}
{"id": "55707", "url": "https://cs.wikipedia.org/wiki?curid=55707", "title": "Portugalština", "text": "Portugalština\n\nPortugalština \"(língua portuguesa)\" spadá mezi západní románské jazyky do iberorománské větve, spolu se španělštinou, katalánštinou a galicijštinou. Portugalština se rozšířila po světě v průběhu 15. a 16. století, když si Portugalsko vytvořilo svou koloniální říši, která přetrvala (s výjimkou Brazílie) až do roku 1975 (Mosambik, Angola), popř. 1999, kdy Portugalsko přišlo o svou poslední zámořskou kolonii – Macao, které bylo tehdy předáno Číně. Z toho vyplývá, že portugalština je v současné době úředním jazykem více nezávislých států a je také často používána jako druhý jazyk. Kromě vlastní portugalštiny existuje ještě na dvacet kreolských jazyků vytvořených převážně na bázi portugalštiny. V důsledku emigrace z Portugalska v posledních desetiletích se portugalština stala jazykem významných menšin v západní Evropě a severní Americe.\n\nPortugalština je jediný úřední jazyk v Angole, Brazílii, Mosambiku, Portugalsku a Svatém Tomáši a Princově ostrově. Společně s jinými jazyky je portugalština úředním jazykem ve Východním Timoru (společně s Tetumem), Macau (společně s čínštinou) a Rovníkové Guiney (společně se španělštinou a francouzštinou). Na Kapverdách, v Guineji-Bissau a Rovníkové Guineji je sice jazykem úředním, ale není jazykem nejdůležitějším. Důležitým, nikoli ovšem úředním jazykem, je portugalština v Andoře, Lucembursku (kvůli přistěhovalectví portugalských pracovních sil; portugalsky mluví přibližně deset procent obyvatel), Namibii a JAR.\n\nV Jižní Americe se portugalština těší rostoucímu významu. Kvůli velkému významu Brazílie je portugalština vyučována v některých jiných jihoamerických zemích, obzvláště v Argentině a jiných členských zemích Mercosuru (Mercosul). Vedle přibližně 190 miliónů rodilých mluvčích v Brazílii, žijí rodilí mluvčí v příhraničních oblastech Argentiny, Bolívie, Paraguaye (Brasiguayos) a Uruguaye (v Paraguayi žije 22 520 portugalsky mluvících lidí (jako mateřským jazykem) podle sčítání z roku 2002). Portugalština současně vytváří se španělštinou smíšený jazyk zvaný Portuñolština. Velké portugalské menšiny jsou v Antigui a Barbudě, Bermudě, Kanadě, Guyaně, na Jamajce, ve Spojených státech (Boston, New Jersey, Miami) a Venezuele, kde je tento vysoký počet tvořen přistěhovalci, popř. gastarbeitery z Brazílie nebo Portugalska.\n\nV Evropě mluví portugalsky především 10,6 miliónů obyvatel Portugalska. V západní Evropě se tento počet zvyšuje v posledních desetiletích přistěhovalectvím z Portugalska a přesahuje deset procent v Lucembursku a Andoře. Kromě toho je hodna zmínění portugalská komunita v Belgii, Francii, Německu, na ostrově Jersey a ve Švýcarsku. Ve Španělsku se mluví portugalsky ve Vale do Xalima, kde je označována jako \"A fala\". V dnes španělské Olivençe se mluvilo do čtyřicátých let portugalským dialektem. V severozápadním Španělsku Galicii se hovoří galicijštinou, jazykem velmi podobným portugalštině.\n\nGalicijština a portugalština mají společné kořeny a do středověku tvořily jediný jazyk (označovaný jako galicijsko-portugalský). Tento jazyk byl používán i v poezii. Také v současné době jazykovědci nahlížejí na portugalštinu a galicijštinu jako na jeden celek. Galicijština má v současné době dva standardy spisovného jazyka – místní autonomní vládou podporovaný se opírá více o španělštinu, zatímco v jistých politických a univerzitních kruzích se etabloval standard bližší portugalštině. Jediný galicijský poslanec v Evropském parlamentě, Camilo Nogueira, hovoří při svých vystoupeních portugalsky.\n\nPortugalština je důležitý jazyk v subsaharské Africe. Angola a Mosambik jsou společně se Svatým Tomášem a Princovým ostrovem, Kapverdami, Rovníkovou Guineou a Guineou-Bissau jako PALOP (\"Paises Africanos de Língua Oficial Portuguesa\") známy a organizovány; představují přibližně 16 miliónů portugalských mluvčích (odhady hovoří až o devíti miliónech rodilých mluvčích, zbytek je dvojjazyčný). Paradoxně užívání portugalštiny se po osamostatnění bývalých kolonií rozšířilo. Vlády mladých států totiž viděly portugalštinu jako nástroj k rozvoji země a upevnění národní jednoty (na rozdíl od místních jazyků, které nezřídka používá v dané zemi mnohem více lidí, je portugalština relativně neutrální a neprotežuje žádný konkrétní národ).\n\nJako důležitý jazyk menšin vystupuje portugalština v Demokratické republice Kongo (Zairu), Malawi, Namibii (tam tvoří uprchlíci z Angoly přibližně 20 % obyvatel), JAR (více než jeden milión mluvčích), Zambii a Zimbabwe.\nV jiných částech Afriky jsou používány portugalské kreolské jazyky. Na jihu Senegalu, v Casamance, je společenství, které je jazykově a kulturně s Guineou-Bissau příbuzné a kde se lidé portugalsky učí. Na ostrově Annobón (Rovníková Guinea) se užívá další kreolština, která je příbuzná s tou ze Svatého Tomáše a Princova ostrova.\n\nV Angole se portugalština rychle stává národním jazykem, přestává být pouhým jazykem \"provozním\". Podle oficiálního sčítání z roku 1983 byla portugalština rodným jazykem 75 % obyvatel hlavního města Luandy, která má celkem přibližně 2,5 miliónů obyvatel (pro nejméně 300 000 z nich je portugalština jediný jazyk), a 99 % z nich portugalsky rozumí, i když v rozdílné míře. Tento výsledek není moc překvapivý. V roce 1979 byla v slamových oblastech Luandy provedena anketa, v níž se ukázalo, že všechny africké děti od šesti do dvanácti let mluví portugalsky, ale jen 47 % z nich nějakým jazykem africkým. V celé zemi používá asi 60% obyvatel z asi 12,5 miliónů portugalštinu jako prostředek dorozumění. Mnoho mladých Angolanů umí jen portugalsky. Velký podíl na tom mají televizní stanice z Portugalska a Brazílie, které lze v Angole sledovat a které jsou velmi populární. Angolská portugalština ovlivnila zpětně portugalštinu v současné době užívanou v Portugalsku, a to vlivem \"retornados,\" tedy portugalských navrátilců po vyhlášení nezávislosti. Slova jimi používaná se rozšířila zejména mezi městskou mládeží. Mezi tato slova patří např. \"iá\" (\"ano\"), \"bué\" (\"mnozí\") nebo \"bazar\" (\"odejít\").\n\nMosambik patří mezi země, kde je portugalština úředním jazykem, ale z velké části používaným jen jako jazyk druhý. Ve městech je ale jazykem nejužívanějším. Podle sčítání z roku 1997 mluví přibližně 40 % celkové populace portugalsky, z toho přibližně 72 % ve městech. Jinak označilo portugalštinu za svou mateřštinu jen 6,5 % (popř. 17 % ve městech a 2 % na venkově). Všichni mosambičtí spisovatelé používají portugalštinu, která se přizpůsobila mosambické kultuře.\n\nNa Kapverdách a v Guineji-Bissau jsou nejdůležitějšími jazyky portugalské kreolštiny, označované jako Crioulos, zatímco význam portugalštiny jako běžně užívaného jazyka se zmenšuje. Většina Kapverďanů ale umí standardní portugalštinu při formálních situacích použít. Také školství a televize z Portugalska a Brazílie působí proti kreolštině. V Guineji-Bissau je situace o něco jiná, protože kreolštinu používá jenom přibližně 60 % obyvatel a jen 10,4 % z nich ovládá standardní portugalštinu (dle sčítání z roku 1992).\n\nNa Svatém Tomáši a Princově ostrově se používá varianta archaické portugalštiny, která vykazuje mnoho shodných prvků s portugalštinou brazilskou. Elita země používá spíše evropskou verzi, stejně jako v ostatních zemích PALOPu. Vedle vlastní portugalštiny se zde používají také tři jazyky kreolské.\n\nPortugalsky se mluví ve Východním Timoru, v indických státech Goa a Daman a Diu a v Macau (Čínská lidová republika). V Goe je považována portugalština za jazyk starší generace, neboť ve školách se jí už neučí, nemá žádný oficiální status, a proto je čím dál tím méně užívána. V Macau používá portugalštinu jen malá portugalská komunita, která zde zůstala po předání země Číně. V celém Macau je jediná škola, kde se vyučuje portugalsky. Přesto zůstává portugalština – spolu s čínštinou – úředním jazykem.\n\nV Asii se vyskytuje více kreolských jazyků s portugalským základem. V malajském městě Malakka je požívána řeč jménem \"Cristão\" nebo \"Papiá Kristang,\" ostatní živé kreolské jazyky se používají v Indii, na Srí Lance a na ostrově Flores. V Japonsku žije asi 250 000 osob označovaných jako \"dekasegui\"; jsou to Brazilci japonského původu, kteří se vrátili do Japonska, ale jejich rodným jazykem je portugalština. Portugalština je v Japonsku používána především v Nagoji a Hamamacu.\n\nVe Východním Timoru je nejrozšířenějším jazykem Tetum, jazyk původu austronéského, který je portugalštinou silně ovlivněn. Znovuzavedení portugalštiny jako národního jazyka narazilo u mladé generace, odchované indonéským školstvím a nezvládající portugalštinu, na odpor. Portugalština je převážně jazykem starší generace, ale roste zájem o ni i u dospělých a mladých. Východní Timor požádal ostatní země CPLP o pomoc při zavádění portugalštiny jako úřední řeči. Východní Timor se pokouší pomocí portugalštiny najít spojení s mezinárodním společenstvím a vymezit se proti Indonésii. Xanana Gusmão, první prezident Východního Timoru od obnovení nezávislosti, věří, že se podaří portugalštinu rozšířit během deseti let. V roce 2004 ukázalo sčítání, že 700 Východotimořanů má portugalštinu za svůj rodný jazyk, 138 000 hovoří portugalsky a 135 000 je schopno jí porozumět v psané podobě. To je o něco více než 10% obyvatelstva, pročež jsou slyšet hlasy, že znovuzavedení portugalštiny starými vzdělanými elitami bylo chybou, stejně většina univerzitních kurzů doposud probíhá v indonéštině. Stále většího významu navíc nabírá angličtina, a to kvůli blízkosti Austrálie a přítomnosti mezinárodních vojsk v zemi. Portugalština je do škol teprve zaváděna vedle tetumu a země se potýká s nedostatkem portugalsky mluvících učitelů. Kreolský jazyk \"Português de Bidau\" vymřel v šedesátých letech. Uživatelé přecházeli ke standardní portugalštině. \"Bidau\" byla užívána ve čtvrti Bidau na východě hlavního města Dili etnickou skupinou Bidau, mestiky s kořeny na ostrově Flores.\n\nZemě Společenství portugalsky mluvících zemí CPLP je mezinárodní organizace osmi nezávislých států, jejichž úředním jazykem je portugalština. Portugalština je také úředním jazykem Evropské unie, Mercosulu, Africké unie a některých jiných organizací.\n\nPortugalština je úřední jazyk v:\nPortugalština se vyvíjela na západě Iberského poloostrova z vulgární latiny (hovorová forma latinského jazyka), která byla užívána římskými vojáky a osadníky na poloostrově od třetího století př. n. l. Po rozpadu Římské říše se začal galicijsko-portugalský jazyk vlivem původního předrománského substrátu a pozdějšího superstrátu vyvíjet jinak než ostatní románské jazyky. První portugalsky psané dokumenty jsou dochovány z 11. století. Do 15. století se portugalština rozvinula v kulturní jazyk s bohatou literaturou.\n\nPo roce 154 př.n.l. si Římané podrobili západ Pyrenejského poloostrova, kde leží dnešní Portugalsko a Galície. Z tohoto území se stala později provincie Lusitania. S osadníky a legionáři přišla také lidová verze latiny, běžně označovaná jako vulgární latina, z níž se vyvinuly všechny románské jazyky. 90% slovní zásoby portugalského jazyka pochází z latiny a jen velmi málo z jazyka původních obyvatel.\n\nPo roce 409, kdy se Západořímská říše začala hroutit, vtrhly germánské národy, Římany označované jako \"barbaři\", na Pyrenejský poloostrov. Tito Germáni, zejména Suévové a Gótové, se pomalu asimilovali na římský jazyk a kulturu. Protože kontakt s Římem byl přerušen, vyvíjela se dále zdejší latinská řeč nezávisle, přičemž se postupně posilovaly regionální rozdíly. Jazyková jednota Pyrenejského poloostrova tím byla na dlouho rozbita a vznikla celá řada dialektů, z nichž se později vyvinuly standardní jazyky španělština, portugalština, galicijština a katalánština. Odlišný vývoj portugalštiny a galicijštiny byl mimo jiné ovlivněn Suéby. Germánské prvky přišly do portugalštiny dvojí cestou – jednak nepřímo jako výpůjčky, které patřily do běžného jazyka římských legionářů na Pyrenejském poloostrově, jednak jako přímé přejímky z vizigótského a suébského jazyka.\n\nOd roku 711 si Maurové podrobovali Pyrenejský poloostrov a na jimi podrobených územích se začala jako správní řeč používat arabština. Obyvatelstvo hovořilo i nadále románským dialektem, na nějž neměla arabština zásadní vliv (došlo ale k obohacení slovní zásoby o některá arabská slova). Kromě toho se vyvíjela románská řeč psaná arabským písmem, mozarabština. Potom, co byli Maurové vyhnáni v průběhu reconquisty, zůstalo mnoho Arabů, byť v právním postavení dost omezeném, na území dnešního Portugalska. Později působili jako svobodní řemeslníci a asimilovali se s portugalskou řečí a kulturou. Na základě kontaktu s arabštinou existují přejímky v lexiku, i v moderní portugalštině poměrně hojné, které se nevyskytují v ostatních románských jazycích (arabština měla vliv především na španělštinu, portugalštinu a italštinu, na ostatní románské jazyky pochopitelně příliš ne). Tento vliv je znatelný hlavně v oblasti stravování a zemědělství, kde byly zavedeny arabské novinky. Vedle toho je arabský vliv patrný na místních jménech jako jsou \"Algarve\" nebo \"Fátima\".\n\nŘímská provincie Lusitania se rozpadla na dvě části – na Lusitánii na jihu a Galícii na severu. Portugalština se vyvíjela ve dnešním severním Portugalsku a Galícii. Tyto dialekty existovaly dlouho pouze v mluvené podobě, jako psaný jazyk byla používána i nadále latina.\n\nPrvní písemné doklady portugalštiny jsou „Cancioneiros“ z doby kolem roku 1100.\n\nPortugalskogalicijský jazyk se vyvíjel mezi lety 1200 a 1350 jako jazyk básnický. Po získání nezávislosti Portugalska na Kastilii vyvíjely se portugalština a galicijština jako dva nezávislé jazyky.\n\nHrabství portugalské bylo od roku 1095 nezávislé, od roku 1139 bylo Portugalsko královstvím pod vládou krále Alfonse I..\nZ portugalštiny se postupně stával spisovný jazyk.\nV roce 1290 založil král Dinis I. první portugalskou univerzitu, \"Estudo Geral\" v Lisabonu. Rozhodl, že \"vulgární latině\", jak byla tehdy ještě portugalština označována, má být dána přednost před latinou klasickou. Od roku 1296 používala portugalštinu královská kancelář, takže tento jazyk nalezl použití nejen v poezii, ale také v zákonodárství a soudních spisech.\n\nŠířením dvorské kultury jižní Francie docházelo ve 12. a 13. století k obohacení galicijského básnického jazyka okcitánskými výpůjčkami. V moderní portugalštině se jedná pouze o několik slov. Větší vliv na ráz slovní zásoby měl jazykový vliv francouzský, který je nyní průkazný nejen v oblasti lexikální, ale i frazeologické.\n\nS postupující reconquistou docházelo postupně k šíření portugalštiny na jih. Do poloviny 13. století dosáhlo toto rozšíření jižní hranice dnešního Portugalska, čímž se celý západ Pyrenejského poloostrova stal oblastí, kde byla užívána portugalština a galicijština (tehdy v podstatě identické). Ve 14. století se stal z portugalštiny vytříbený jazyk s bohatou literaturou, užívaný jako jazyk básnický i v jiných oblastech Pyrenejského poloostrova jako např. Království León, Kastilie, Aragón a Katalánsko. Později, když se kastilština (po vzniku Španělského království označována i jako španělština) v Kastilii pevně etablovala a Galicie se dostala pod vliv kastilské řeči, stala se portugalština jazykem především v Portugalsku (tj. zůstala především v něm).\n\nV období 14. až 16. století, tedy v době portugalských zámořských objevů, se portugalština rozšířila do mnohých oblastí Asie, Afriky a Ameriky. V 16. století sloužila jako \"lingua franca\" v Asii a v Africe, kde byla užívána nejen jako řeč správní, ale i jako prostředek komunikace v obchodním styku a při styku místních vládců s Evropany všech národností. Na Cejlonu (nyní Srí Lanka) hovořili králové plynně portugalsky a urození lidé přijímali často portugalská jména. K rozšíření jazyka přispěla také smíšená manželství mezi Portugalci a domorodci, což byla v portugalské koloniální říši – ostatně jako i v koloniálních říších jiných zemí – běžná praxe. V mnoha oblastech byla portugalština navíc spojena s křesťanskou misijní aktivitou, proto byli často také Portugalci označováni jako \"Cristão\" (tj. křesťané). Přestože se později Holanďané pokoušeli vymýtit portugalštinu z Cejlonu a Indonésie, zůstala zde dlouho jako jazyk rozšířený a oblíbený.\n\nPoté, co Portugalsko ztratilo svůj vliv v Indii, Srí Lance, Malajsii a Indonésii ve prospěch jiných evropských mocností, vznikaly a rozvíjely se zde portugalské kreolské jazyky. V mnoha jazycích se vyskytují portugalská slova v lexiku, např. slovo \"pan\" (portugalsky \"pão\") pro \"chléb\" v japonštině, \"sepatu\" (port. \"sapato\") pro \"bota\" v malajštině (indonéštině), \"keju\" (port. \"queijo\") pro \"sýr\" taktéž v malajštině nebo \"meza\" (port. \"mesa\") pro stůl ve svahilštině.\n\nOd poloviny 16. století se do portugalské slovní zásoby dostala celá řada výpůjček, zejména latinského nebo řeckého původu, ale také italského (v oblasti hudby, divadla, malířství) nebo španělského (což bylo podpořeno personální unií mezi těmito dvěma zeměmi v letech 1580–1640). Tyto výpůjčky učinily portugalský jazyk bohatším a komplexnějším. Tyto změny nás vedou k rozlišení dvou fází ve vývoji portugalského jazyka: staroportugalština (od 12. do první poloviny 16. století) a novověká portugalština, přičemž za formální předěl zde můžeme považovat vydání \"Cancioneiro Geral\" od Garcíy de Resende v roce 1516.\n\nOblasti, kam se portugalština rozšířila před svým intenzivním vývojem v renesančním období, tento směr vývoje pochopitelně z větší části nesdílely. V Brazílii a na Svatém Tomáši a Princově ostrově, ale také některých odlehlých oblastech Portugalska, se proto mluví dialekty, jež jsou podobny staroportugalštině.\n\nVedle 182 miliónů Brazilců mluví v současné době také 10 miliónů Portugalců a přibližně stejný počet obyvatel bývalých afrických a asijských kolonií portugalštinou jako rodným jazykem. Z portugalštiny se tak stal po španělštině druhý nejrozšířenější románský jazyk. Této pozici vděčí portugalština díky faktu, že se brazilská populace za posledních sto let více než zdesetinásobila: v roce 1900 měla Brazílie pouhých 17 miliónů obyvatel.\n\nPortugalština je sice v mnoha aspektech velmi podobná španělštině, ve výslovnosti se od ní ale značně liší. S trochou cviku je pro Portugalce možné rozumět španělštině a naopak. Podívejme se na následující větu:\n\nSkoro všechna slova jednoho z těchto jazyků jsou přítomna v jazyce jiném, pouze jinak znějí (a někdy se třeba nepoužívají tak často).\n\nExistuje také skupina slov, jejichž příbuznost mezi jazyky není zřejmá a mluvčímu z jiné země činí potíže. Například:\nJsou místa, kde se vedle sebe mluví španělsky a portugalsky. Portugalští rodilí mluvčí dovedou obvykle číst španělsky psaný text a naopak, i když mluvené řeči nerozumějí (mluvená řeč se také mimochodem zpravidla vyvíjí rychleji než psaná, která je díky tomu blíže původnímu – společnému – stavu). Návštěvníkům Portugalska a Brazílie se nedoporučuje při hovoru s místními používat španělštinu, nemají to rádi a bývá to považováno za ignoranci.\n\nPortugalština má také zjevné podobnosti s katalánštinou, italštinou, francouzštinou a jinými románskými jazyky, zejména v oblasti gramatiky a syntaxe.\n\nPortugalský termín pro dialekt je \"sotaque\" bez ohledu na to, zda se jedná o dialekt v téže zemi nebo v jiné. Standardní portugalština, označovaná jako \"Estremenho\", se v historii měnila víckrát než ostatní varianty. Všechny formy evropské portugalštiny lze stále nalézt v portugalštině brazilské. Africká portugalština, zejména na Svatém Tomáši a Princově ostrově, má mnohé shodné znaky s brazilskou. Jihoportugalské nářečí má své zvláštnosti, mezi něž patří např. časté používání gerundia. Naproti tomu alto-minhoto a transmontano v severním Portugalsku se velmi podobají galicijštině.\n\nStandardní portugalština z Portugalska je upřednostňovanou výslovností v bývalých afrických koloniích. V podstatě se rozlišují čtyři důležité standardy portugalského jazyka – dva z Portugalska – coimberský a lisabonský – a dva z Brazílie – riodejaneirský a sãopaulský.\n\nNejdůležitější formy výslovnosti, včetně zvukových nahrávek, jsou tyto:\nNěkteré příklady slov z Portugalska, která mají v Brazílii nebo Angole jiný ekvivalent\n\n¹ portugalský původ\n² brazilský původ\n³ angolský původ (\"Machimbombo\" má možná mosambický původ)\n\nPortugalština má dvě varianty psaného jazyka (port. \"Variedades\"), které jsou často označovány jako \"Padrões\" (\"vzory, typy\"). Jsou to:\n\nRozdíly mezi těmito variantami postihují slovní zásobu, výslovnost a syntax, obzvláště v jazyce hovorovém, zatímco v jazyce vyšších vrstev se tyto rozdíly tolik neprojevují.\n\nNěkdy nespočívají rozdíly v tom, jaká slova se používají, ale jak často a s jakým slohovým příznakem – např. běžný výraz pro \"koberec\" v Brazílii \"tapete.\", v Portugalsku \"alcatifa\", ale regionálně se vyskytuje v dané zemi i výraz z druhé varianty. Pro stará slova to platí téměř bezvýhradně, zatímco nová slovní zásoba je více specifická pro danou zem, např. \"ônibus\" v Brazílii a \"autocarro\" v Portugalsku.\n\nVýraznější rozdíly jsou v pravopise. Ve slovech, která obsahují skupiny \"cc,\" \"cç\" nebo \"ct\", je v Brazílii první \"c\" vypouštěno, skupiny \"pc,\" \"pç\" nebo \"pt\" ztrácejí \"p\". Tato písmena nejsou vyslovována, jedná se o přežitky z latiny (tedy o uplatnění historického principu v pravopise). Brazilský jazyk není tolik konzervativní jako evropský, proto zde dochází k eliminaci nadbytečných znaků. Srovnejme s italštinou a španělštinou:\n\nNěkolik příkladů:\n\nKromě toho existují rozdíly v označování přízvuku, což má následující důvody:\n\nUž od osmdesátých let se pracuje na pravopisné reformě, která by měla pravopis sjednotit. V rámci této reformy by se měl brazilský standard (ten ostatně v tomto ohledu odpovídá i evropské výslovnosti) zavést v případě psaní \"c\" místo \"cc,\" \"cç\" nebo \"ct\" a odstranění \"p\" v \"pc,\" \"pç\" nebo \"pt\" (odpovídá vývojové tendenci \"demokratizace\" jazyka – jazyk je zjednodušován, protože ho ovládají široké vrstvy obyvatel, a ty nejsou ochotny podřizovat se složitým pravidlům – podobné tendence jsou i v češtině, viz psaní cizích slov, předložek s/z aj.), kromě toho dochází i k menším změnám za účelem sjednocení a rovněž jsou snahy koordinovat přejímání výpůjček z jiných jazyků. Momentálně se počítá se zapojením Brazílie, Portugalska a Kapverd, kde vstoupí nová pravidla v platnost jako první, posléze má dojít k rozšíření do všech členských zemí CPLP, s čímž se ale pro blízkou budoucnost příliš nepočítá.\n\nKdyž začalo Portugalsko ve středověku budovat svou koloniální říši, přišla portugalština do kontaktu s místními jazyky a ze vzájemného kontaktu povstaly pidžiny, které byly do 18. století v Asii a v Africe používány jako lingua franca. Tyto pidžiny postupem času obohacovaly svou gramatiku a slovní zásobu a staly se běžně používanými jazyky etnicky smíšeného obyvatelstva. Pidžiny v jednotlivých zemích:\n\nKapverdy:\n\nRovníková Guinea:\n\nGuinea-Bissau a Senegal:\n\nIndie:\n\nMacao:\n\nMalajsie, Singapur:\n\nAruba, Bonaire a Curaçao:\n\nSvatý Tomáš a Princův ostrov:\n\nSrí Lanka:\n\nSurinam:\n\nExistují také dialekty kombinující španělštinu a portugalštinu:\n\nPortugalština má velmi komplexní fonetickou strukturu, což ji činí pro jazykovědce velmi zajímavou. Portugalština využívá 9 ústních samohlásek, 5 nosovek (ty jsou některými jazykovědci považovány za alofony ústních samohlásek, 10 dvojhlásek, 5 nosových dvojhlásek a 25 souhlásek.\n\nPřízvuk u slov, jež končí pravopisně na samohlásky \"a\", \"e\" a \"o\" nebo na souhlásky \"s\" nebo \"m\", mívají přízvuk zpravidla na předposlední slabice, slova končící na \"i\" a \"u\" nebo na souhlásku (tzn. většinou na \"l\", \"r\", \"z\") na poslední slabice. Přízvuk, který se tomuto pravidlu vymyká, je označen znaménkem přízvuku (akut nebo cirkumflex). Vlnovkou označené slabiky jsou vždy přízvučné, pokud není ve slově akut nebo cirkumflex.\n\n\nPříklady: \"Malý princ\" v portugalštině\n\n\"Portugalsko\"\n\n\"Brazílie\"\n\nPortugalština je, na rozdíl od francouzštiny, španělštiny nebo italštiny, spíše rytmická řeč.\n\nPortugalská abeceda využívá 23 písmen latinky – A, B, C, D, E, F, G, H, I, J, L, M, N, O, P, Q, R, S, T, U, V, X, Z – písmena K, W, a Y nejsou vůbec používána (s výjimkou jmen).\n\nKromě toho používá portugalština následující písmena s diakritikou:\nÁ, Â, Ã, À, Ç, É, Ê, Í, Ó, Ô, Õ, Ú, Ü\n\nNásledující pravidla platí pro obě verze, pokud ne, je to u příslušné hlásky uvedeno.\n\nPortugalské nosovky nejsou tolik vyslovovány nosem jako jejich francouzské protějšky a zpravidla také nemají na konci žádnou okluzívu.\nPortugalská gramatika je úzce příbuzná s gramatikou ostatních románských jazyků. Zvláštnosti spočívají zejména v postavení zájmen.\n\nSlovesa jsou rozdělena do tří konjugací podle zakončení infinitivu (\"-ar,\" \"-er,\" \"-ir;\" koncovka \"-or\" je nepravidelná), přičemž většina sloves patří do konjugace \"-ar\". Slovesné způsoby jsou, podobně jako v češtině, tři imperativ (\"o imperativo\"), indikativ (\"o indicativo\") a konjunktiv (\"o conjuntivo\"), ale použití konjunktivu se od použití českého kondicionálu dost liší. Konjunktiv odpovídá českému kondicionálu ve větách vedlejších (označuje situace, které by mohly nastat, následuje i po větách typu \"Je pravděpodobné, že...\"). Zvláštností je potlačení druhé osoby plurálu; v brazilské portugalštině se nepoužívá ani druhá osoba singuláru² – je nahrazena třetí osobou se slovem \"você\", které se běžně používá v hovorovém jazyce (etymologicky toto slovo souvisí se zdvořilým španělským oslovením \"usted\" a je zkomoleninou oslovení \"Vuestra merced\" (španělský tvar)). Toto oslovení je v Portugalsku nezvyklé a vyjadřuje obvykle odstup až pohrdání. Naproti tomu množné číslo \"vocês\" je běžně používáno v obou verzích jazyka. Další zvláštností je osobní infinitiv, který pomocí koncovek (jednotných pro všechny konjugace: -,-es,-,-mos,-des,-em) vyjadřuje osobu. Slouží k redukci vedlejších vět. V případě první a třetí osoby singuláru se přidává obvykle příslušný podmět ve formě s předložkou \"de\", přičemž nedochází k její kontrakci se zájmeny.\n\nSubstantiva mají dvojí gramatický rod (mužský nebo ženský); adjektiva a číslovky jejich rod a číslo přejímají. Množné číslo se tvoří přidáním koncovky -s/-es, s případnou alterací předcházející hlásky (jornal – noviny (sg.), jornais – pl.).\n\n² V Belému je používáno často tykání se slovem \"tu\" (stejně jako v Portugalsku).\n\nProtože je portugalština románským jazykem, pochází většina jejích slov z latiny. Samozřejmě se v ní ale vyskytují i výpůjčky z jiných jazyků:\n\nZ doby před římskou nadvládou zůstalo málo slov z jazyka původních obyvatel dnešního Portugalska (Lusitánců, Koniů, Iberů) nebo z jazyka osadníků kolonií na pobřeží (Féničanů, Kartaginců nebo Keltů, popř. Keltiberů), která se dochovala do současné doby. U mnoha z těchto slov chybí přesný vědecký doklad jejich etymologie. Zejména u slov přičítaných keltoiberskému vlivu se může jednat o slova, která se dostala do portugalštiny z latiny oklikou.\n\nZ jazyka Iberů:\n\nZ keltštiny:\nProtože tato slova jsou i v jiných románských jazycích, dá se předpokládat, že byla do latiny přejata velmi záhy (takže by se nejednalo o pozdější přejímky do portugalské vulgární latiny).\n\nZ féničtiny:\nTato slova jsou rovněž i v jiných románských jazycích, takže se dá opět předpokládat, že se do latiny dostala rovněž už před jejím rozšířením po impériu.\n\nPortugalština je pokračováním vývojové linie vulgární latiny, která byla sice s klasickou latinou příbuzná, ale nebyla identická (k tomuto jevu u spisovných jazyků postupně dochází, rozšířením latiny do dalších krajů se tento rozdíl ještě prohloubil). Přeměna slov latinských v portugalská začala již v čase Římské říše a pokračovala samozřejmě i později. Portugalština byla ale i nadále latinou neustále ovlivňována (tentokrát tou středověkou), protože latina byla kulturním jazykem křesťanského západu (a ovlivňovala všechny tamější jazyky, nejen románské). Tak se dostala do portugalštiny další latinská slova v průběhu středověku a raného novověku. Tato slova nepodlehla všem přeměnám jako slova původní, jsou tedy latinskému originálu bližší.\n\nPortugalština v průběhu svého vývoje prošla těmito procesy:\n\n\nAsi tisíc portugalských slov je původu arabského , např.:\n\nDíky zámořským objevům přišla portugalština do kontaktu s místními jazyky, ze kterých přejala portugalština spoustu slov, které dále zprostředkovala ostatním evropským jazykům. Zejména zeměpisná jména v Africe a Brazílii pocházejí z jazyka zdejších obyvatel.\n\nAsijské jazyky:\n\nIndiánská slova:\n\nSubsaharská Afrika:\n\n\"Tímto tématem se blíže zabývá článek Portugalská literatura\"\n\nV začátcích portugalské literatury měla největší význam poezie. Jeden z nejslavnějších portugalských literátů je Luís Vaz de Camões (* 1524; † 1580) se svým eposem \"Os Lusíadas\". Jeho význam podtrhuje i to, že portugalská obdoba Goethe-Institutu se jmenuje \"Instituto Camões\" a portugalský národní svátek (\"Dia de Portugal\" – Den Portugalska) připadá na 10. června, den smrti tohoto národního básníka.\n\nJiní důležití autoři jsou autoři údobí romantismu Eça de Queirós (1845–1900), básník Fernando Pessoa (1888–1935), brazilský básník a prozaik Machado de Assis (1839–1908), brazilský prozaik Jorge Amado (1912–2001), a laureát Nobelovy ceny za literaturu José Saramago (1922–2010).\n\nPortugalštinu regulují\n\n\n"}
{"id": "55708", "url": "https://cs.wikipedia.org/wiki?curid=55708", "title": "Neufeld an der Leitha", "text": "Neufeld an der Leitha\n\nNeufeld an der Leitha (česky Nová Ves na Litavě), je malé město ležící na rozhraní dvou rakouských spolkových zemí - Dolního Rakouska (Niederösterreich) a Burgenlandu, ke kterému také správně patří.\n\nV Neufeldu žije na rozloze 424 ha celoročně 2 948 obyvatel, od jara do podzimu díky Neufeldskému jezeru několikanásobně více.\n\nMěsto leží v severní části rakouské spolkové země Burgenland, v těsné blízkosti jejího hlavního města Eisenstadt. Po jeho okraji protéká řeka Litava ( Leitha).\n\nNeufeld založil teprve v letech 1648 – 1653 hrabě Ferenc III. Nádasdy. Přesto se toto město může pochlubit už bohatou a zajímavou historií.\n\nNeufeld byl dříve pohraniční obci k části spolkové zemi Burgenland patřící k Maďarsku a to až do roku 1921, přičemž od roku 1898 bylo v rámci maďarizace používáno maďarského názvu obce \"Laijta Ujfalu\". Na okraji Neufeldu protéká řeka Leitha, která oddělovala tehdejší Předlitavsko a Zalitavsko.\n\nPo konci první světové války a dlouhých vyjednáváních bylo toto území navráceno k Rakousku. Obec Neufeld tak patří od roku 1921 k nově založené spolkové zemi Burgenland.\n\nV roce 1997 pak byl obci Neufeld udělen statut města.\n\nIndustrializace této pohraniční obce sousedící s Maďarskem začala již na počátku 19. století, když zde bylo nalezeno ložisko lignitu. Následným připojením Neufeldu na železnici Győr – Ödenburg – Ebenfurth se zde rozvinula industrializace naplno. Roku 1886 tu byla otevřena chemická továrna, o několik let později továrna Hitiag na zpracování juty. Během několika následných desetiletí se tak z Neufeldu stalo pulzující hospodářské centrum s více jak 3000 obyvateli.\n\nV roce 1932 byla těžba hnědého uhlí ukončena a na místě původního uhelného revíru vzniklo dnešní Neufeldské jezero ( ). Pro Neufeld, ve kterém v té době zanikly i další hospodářské podniky jako například Hitiag a Autexa, se tak naskytla možnost nových pracovních míst.\n\nV dnešní době je Neufeldské jezero ideálním místem pro rekreaci – vhodné pro plachtění, potápění, surfování, koupání i rybaření.\nV Neufeldu najdete vše, co patří ke krásné dovolené - možnost zahrát si tenis, projet se na koni, dopřát si procházku krásnou přírodou a díky rovinatému terénu je Neufeld jako stvořen i pro jízdu na kole.\nVšude se setkáte s porozuměním a pohostinností.\n\n"}
{"id": "55712", "url": "https://cs.wikipedia.org/wiki?curid=55712", "title": "Hamburger SV", "text": "Hamburger SV\n\nHamburger SV (celým názvem: Hamburger Sport‑Verein) je německý sportovní klub, který sídlí ve městě Hamburk. Založen byl v roce 1919. Největším úspěchem v historii klubu je vítězství v Poháru mistrů evropských zemí v sezóně 1982/1983. Hamburger SV má na kontě také vítězství v Poháru vítězů pohárů (1976/1977) a šest titulů v německé Bundeslize. Od sezóny 2018/19 působí ve 2. Bundeslize, druhé německé nejvyšší fotbalové soutěži.\n\nKlub od svého založení až do historické sezóny 2017/18 nesestoupil z německé nejvyšší soutěže, proto obdržel přezdívku \"dinosaurus\". Na stadionu po celou bundesligovou historii běžela časomíra, která ukazovala dobu, po kterou klub setrvával v nejvyšší německé lize. Po sestupu pak byla časomíra přetočena na dobu, která plyne od založení klubu.\n\nMimo mužský fotbalový oddíl má sportovní klub i jiné oddíly, mj. oddíl badmintonu, baseballu, basketbalu, plážového fotbalu, bowlingu, boxu, kriketu, šipek, ledního hokeje (viz článek), ženského fotbalu, golfu, gymnastiky, házené, pozemního hokeje, lehké atletiky, jezdectví, ragby, plavání, tanečního sportu, tenisu, stolního fotbalu, stolního tenisu, triatlonu, volejbalu a plážového volejbalu.\n\nHSV na severu vládl, ale v nově utvořené bundeslize si nedokázal zajistit další mistrovský titul, v sezoně 1965/1966 vyhrál HSV v 22. kole 8:0 nad Karlsruher SC, což je dodnes jeho nejvyšší vítězství.\n\nV tomto období HSV vzkvétal, v letech 1978 - 1984 získal Hamburk 3x mistrovský titul a ve zbylých sezonách se umístil alespoň na druhém místě. V období od 16. ledna 1982 až do 29. ledna 1983 byl HSV bez porážky, tento výkon si až doposud drží rekord v historii klubu. V letech 1976 (x 1. FC Kaiserslautern 2:0) a 1987 (x 3:1 Stuttgarter Kickers) získal HSV i DFB-Pokal.\n\nV těchto letech se HSV moc nedařilo a v bundeslize se posunul mezi průměr ligy. Málokdy se fanoušci dočkali místa pro Pohár UEFA. V několika herních situacích hrál HSV dokonce proti sestupu. Na začátku 90. let se musel HSV kvůli vysokým dluhům bát o svou existenci, klub byl ale zachráněn velice lukrativním přestupem tehdy nejlepšího hráče Thomase Dolla do Lazia Řím.\n\nTeprve s dostavěním nového stadionu mohl Hamburger SV opět konkurovat v boji o úspěch. V sezoně 1999/2000 skončil HSV na třetím místě a dokázal se poprvé kvalifikovat do Ligy mistrů. Hned v prvním zápase se HSV střetl s vysoce favorizovaným Juventusem Turín a uhrál remízu 4:4, venku v Turíně HSV dokonce vyhrál 3:1, ve skupině ale skončil na 3. pozici a hrál pohár UEFA, tam ztroskotal na AS Řím. K prvnímu titulu po 16 letech se Hamburk dostal v roce 2003, a to výhrou poháru DFB (x Borussia Dortmund 4:3). V sezoně 2005/2006 vyhrál HSV opět obě utkání proti Bayernu Mnichov, to se podařilo naposledy v sezoně 1981/1982. V roce 2005 vyhrál HSV v konečném kole poháru Intertoto proti Valencii a dostal se do Poháru UEFA. Ve skupině skončil HSV na druhém místě a následně vypadl v osmifinále proti Rapidu Bukurešť. Na konci sezony 2005/2006 skončil HSV na třetím místě ligy.\n\nNa začátku sezony 2006/2007 se hodně změnilo, odešli hráči jako Sergej Barbarez, Khalid Boulahrouz nebo Daniel Van Buyten. Tým se dokázal proti Osasuně (0:0 a 1:1) kvalifikovat do skupinové fáze Ligy mistrů. Ve skupině skončil HSV s pěti prohrami a pouze jednou výhrou na posledním místě. V bundeslize se Hamburger SV dostal po 20. kole na poslední místo. Vedení na tuto situaci zareagovalo vyhazovem trenéra Thomase Dolla, na jeho místo přišel Huub Stevens. Tomu se s HSV podařil velký posun dopředu, nakonec skončil na 7. místě a díky tomu, že 1. FC Norimberk získal DFB-Pokal se HSV dostal ještě do poháru Intertoto. V této sezoně si HSV připsal klubový rekord v průměrné návštěvnosti klubu (56. 000 diváků).\n\nV sezoně 2007/2008 se HSV probojoval přes pohár Intertoto do Poháru UEFA. V lize se klubu vedlo o hodně lépe a téměř přes celý průběh soutěže se držel na špici. Po oznámení Stevense, že po sezoně opustí HSV a přidá se k PSV Eindhoven, trochu snížilo produktivitu hráčů, HSV tak opustil boje o Ligu mistrů. V posledním zápase proti Karlsruher SC se ale týmu povedl výsledek 7:0, díky němuž se následně dostali na místo zaručující účast v Poháru UEFA. Novým trenérem se stal další Holanďan, Martin Jol. Klub opustila velká opora a kapitán Rafael van der Vaart, který odešel do Realu Madrid. Díky příjmům za tento odchod si HSV dokázal mimo jiné dovolit hráče jako Thiago Neves, Alex Silva, Marcell Jansen nebo také Mladen Petrić (částečná výměna za Mohameda Zidana), kterému se zatím skvěle daří v nahrazování van der Vaarta.\n\nPod Martinem Jolem zaznamenal Hamburger SV v sezoně 2008/2009 největší úspěchy za posledních 26 let. Probojoval se do semifinále Poháru UEFA i DFB, v obou soutěžích však vypadl s místním rivalem Werderem Brémy. Nakonec si HSV díky pátému místu zajistil účast v nově vzniklé Evropské lize, nástupkyni Poháru UEFA.\n\n26. května 2009 klub oznámil, že Martin Jol předčasně ukončil svou smlouvu a odchází do Ajaxu Amsterdam. Jeho nástupcem se stal trenér Bayeru Leverkusen Bruno Labbadia.\n\nZdroj: \n\n\n\n\n\"Aktuální k datu: 17. září 2017\"\n\n\nZdroj: \n\n\n\nZdroj: \n\nPoznámky:\n\n\nHamburger SV II, dříve znám také pod názvem Hamburger SV Amateure, je rezervním týmem HSV. Největšího úspěchu dosáhl v sezónách 1989/90 a 1990/91, kdy se v Oberlize (tehdejší 3. nejvyšší soutěž) umístil na 5. místě.\n\n\nZdroj: \n\n\n\nZdroj: \n\n"}
{"id": "55714", "url": "https://cs.wikipedia.org/wiki?curid=55714", "title": "Vasja Bajc", "text": "Vasja Bajc\n\nVasja Bajc (* 19. ledna 1962 v Lublani) je slovinský skokan na lyžích, reprezentant Jugoslávie a skokanský trenér.\n\nJako skokan Vasja Bajc nedosáhl žádného oslnivého výsledku. Jeho největším úspěchem bylo 5. místo v závodě Světového poháru v Planici (1980) a 9. příčka z Harrachova (1984). Zúčastnil se i olympiády v Sarajevu (1984), kde obsadil solidní 15. místo na můstku K-90 a 17. místo na můstku K-70. Ve Světovém poháru se naposledy objevil začátkem roku 1988.\n\nSvou trenérskou kariéru začal v roce 1990 ve Španělsku, v zemi, která je pro skoky velmi exotická. Prestiž si vybudoval až při svém následném angažmá: jako kouč japonských skokanů, k nimž přišel v roce 1994, a jako individuální trenér excelentního skokana Kazujoši Funakiho. S japonskou reprezentací získal celkem 22 medailí, na olympiádě v Naganu (1998) jeho svěřenci získali čtyři medaile, z toho dvě zlaté. \n\nNa následující olympiádě v Salt Lake City vyšli Japonci medailově naprázdno a Bajc podepsal smlouvu s nizozemským týmem. Rok poté působil u dalšího skokanského „trpaslíka“ - ve Švédsku.\n\nS dalším angažmá přišel i Bajcův druhý velký trenérský úspěch. V roce 2004 se stal trenérem českého A-týmu, probudil skokanský talent v Jakubu Jandovi a udělal z něj jednoho z nejlepších skokanů své doby i české historie. \n\nVýchozí pozici neměl snadnou. České skoky se nacházely v hluboké krizi a zmítaly jimi osobní spory. Když se uvažovalo o Bajcově angažmá, na serveru skoky.cz se psalo: \"„Představa, že by naši skokané začali praktikovat 'pavoučí' styl mladého Švéda\" (narážka na švédského skokana Erikksona, kterého Bajc trénoval), \"nechává naskakovat husí kůži. Vasja Bajc není akceptovatelný v ČR téměř pro nikoho! A to ani za cenu, že by pracoval za plat českého trenéra! Zpackanou práci kolem českého skoku musí napravit zase Češi, kteří za současný stav mohou.“\"\n\nJanda však velmi rychle výkonnostně vyrostl. Solidní zlepšení naznačovala již letní Grand prix a hned v druhém závodě Světového poháru obsadil třetí místo. Následovaly velké úspěchy v závodech i na mistrovství světa. Poté, co svaz splnil podmínky, které si Bajc kladl pro setrvání v ČR, podepsal trenér novou smlouvu a český tým měl vést minimálně do olympiády v Turíně. Před olympiádou však vypukly spory mezi „Jandys Teamem“, lidmi okolo Jakuba Jandy, a Svazem lyžařů ČR. Vasja Bajc se přiklonil na stranu Svazu. Šéf skokanského úseku Leoš Škoda řekl médiím, že Bajc je rozhodnut kvůli kritice nejet do Turína. To rozhodilo Jakuba Jandu a na olympiádě měl k medailím daleko. Závěr sezóny si však již pohlídal a Bajcův svěřenec vyhrál Světový pohár. Další působení v ČR však již Bajc vyloučil. O Jandově otci dokonce řekl: \"„Je to negativní faktor ve skoku. Jak se to česky říká. To je hnus, napište, že je hnus, jde mu jen o peníze a sám Jakub z toho bude mít problémy.“\"\n\n\n\n"}
{"id": "55722", "url": "https://cs.wikipedia.org/wiki?curid=55722", "title": "Škola Annales", "text": "Škola Annales\n\nŠkola Annales je vlivná francouzská historiografická škola. Její jméno je odvozeno od časopisu \"Annales d´histoire économique et sociale\" (později přejmenován na \"Annales. Economies, sociétés, civilisations\" a od roku 1994 \"Annales. Histoire, Sciences Sociales\"), který začal vycházet v roce 1929. V něm publikovali své studie historici, kteří jsou s touto školou spojovaní.\n\nZa zakladatele a zároveň hlavní představitele první generace (1929–1945) školy Annales jsou považování Marc Bloch a Lucien Febvre, kteří se seznámili na univerzitě ve Štrasburku, kde oba vyučovali. Až do roku 1945 představovala škola Annales jakousi radikální okrajovou větev francouzského dějepisectví. Po roce 1945 se její představitelé dostali do čelních pozic na univerzitách (a především v Paříži) a začali udávat krok celému francouzskému dějepisectví. Až v této době se z nich stala opravdová škola. V čele této druhé generace (1945–1968) stál Febvrův žák Fernand Braudel. Po roce 1968, kdy se této větvi francouzské historiografie dostalo mezinárodního uznání, se pro tzv. třetí generaci stala typickou roztříštěnost, jejímiž dvěma specifickými proudy je jednak částečně návrat k politickým dějinám a dějinám událostí a částečně pronikání do dalších zatím neprobádaných větví poznání dějin (dějiny smrti, pachu, dětství, snů). Zároveň přijímají i nové myšlenky ze zahraničí, např. psychologie, dějiny lidové kultury.\n\nPro školu Annales se stala typická spolupráce a provázání s dalšími humanitními (antropologie, sociologie, psychologie, etymologie), ale i přírodovědnými a exaktními obory (geografie, statistika, demografie, klimatologie).\n\nJejich primárním cílem se stalo problémově zaměřené psaní historie, které by dokázalo pokrýt všechny oblasti lidské činnosti. Otevřeně se postavili proti historiografii, která jednoznačně kladla důraz na politické a diplomatické dějiny a historii chápala jen jako vyprávění příběhu – jako prosté kladení jedné události za druhou bez hlubšího pochopení společnosti té které doby (kriticky označována jako vyprávěcí historie – \"histoire évenementielle\"). Annalisté se proto začali zabývat i hospodářskými a sociálními dějinami, dějinami každodennosti, historickou geografií, mentalitami a ideologiemi, vlivem životního prostředí na člověka a společnost a dále jevy a strukturami, které se vyvíjely po celá staletí (tzv. dějiny dlouhého trvání – \"la longue durée\"), jako např. vnímání času, čarodějnictví, vývoj cen nebo klimatu, vnímání těla apod.\n\nVýrazné je v mnohých pracích dělení právě na hluboko zakořeněné struktury, kterými se daná společnost řídí, dále pak jsou zvlášť pojímány hospodářské a sociální dějiny a konečně, jako časově nejkratší a z pramenů dobře postižitelné, politické dějiny, které jsou ovšem vnímány skrze prizma těch hlubokých struktur v pozadí. Další často užívanou metodou je komparace situace geograficky odlišných míst (čínský × evropský feudalismus), což často vede k přesnějšímu pochopení principů, na kterých ten který jev fungoval.\n\nV poslední době byla částí annalistů (např. Jacquem Le Goffem) provedena revize přístupu k vyprávěcí historii, a to pod tíhou kritiky školy Annales uvádějící přílišné zaměření na analýzu historické skutečnosti, nikoliv však na širší souvislosti, tedy vyprávěcí dějiny, které jsou jediné v rámci narativní historiografie schopny historickou skutečnost v širších souvislostech zachytit. Odpovědí annalistů na kritiku byla zejména výzva ke kombinaci obou základních postupů.\n\nV současné době se již formuje tzv. IV. generace školy Annales. Za vůdčí a zakládající osobnost byl některými historiky označen Roger Chartier.\n\n\n\n\nRecepce Annales v českém dějepisectví:\n"}
{"id": "55726", "url": "https://cs.wikipedia.org/wiki?curid=55726", "title": "Svatyně Kamo", "text": "Svatyně Kamo\n\nSvatyně Kamo jsou dvě šintoistické svatyně, Kamigamo Džindža (: 上賀茂神社) a Šimogamo Džindža (下賀茂神社), v Kjótu v Japonsku. Patří mezi nejstarší svatyně v zemi. Obě jsou zasvěceny božstvu (\"kami\") hromu a obě mají výsadní postavení během svátku Aoi, který se koná v květnu a zahrnuje procesí mezi svatyněmi, koňské závody a lukostřelbu \"jabusame\". Od roku 1994 jsou svatyně spolu s několika dalšími památkami v Kjótu zapsány na Seznam světového dědictví UNESCO pod názvem „Památky na starobylé Kjóto“.\n\nSvatyně Kamigamo, jejíž jméno znamená „vyšší“ nebo „horní svatyně Kamo“, je mladší než Šimogamo a má své kořeny v 7. století. Její známá budova \"Haiden\" byla přestavěna v roce 1628. V areálu se nachází množství rezidencí šintoistických kněží a jedna z nich, \"Dům Nišimura\", je přístupná veřejnosti. Svatyně Kamigamo je také známá jako svatyně Kamowakeikazuči (賀茂別雷神社, \"Kamowakeikazuči džindža\").\n\nDále na jih leží Svatyně Šimogamo („dolní svatyně Kamo“), která je zřejmě o sto let starší než Kamigamo, tedy ze 6. století. Je také známá jako svatyně Kamomioja (賀茂御祖神社, \"Kamomioja džindža\") a byla původně postavena, aby chránila tehdy nové hlavní město Heian-kjó (Kjóto). Od té doby se stala jednou z hlavních svatyní v oblasti a byla pověřena důležitým úkolem zajišťovat úspěch každoroční sklizně rýže. Svatyně Šimogamo se nachází v \"Tadasu no Mori\" (糺の森), „Lese pravdy“, původním pralese, který nikdy nebyl kácen. I když les utrpěl určité škody během válek, v kterých bylo Kjóto vypáleno, vždy se z nich vzpamatoval a je považován za původní prales, do kterého člověk nikdy nezasahoval.\n"}
{"id": "55731", "url": "https://cs.wikipedia.org/wiki?curid=55731", "title": "Přeborov", "text": "Přeborov\n\nObec Přeborov se nachází v okrese Písek v Jihočeském kraji. Leží asi tři kilometry od města Milevsko směrem na obec Petrovice. Žije v ní obyvatel.\n\nVes náležela k majetku milevského kláštera. Roku 1575 byla ves prodána císařem Kryštofovi ze Švamberka a byla přiřazena k panství zvíkovskému.\n\nŠkola byla v obci zřízena v roce 1877. Nemalou měrou se o zřízení školy zasloužil milevský kaplan P. Amant. Sbor dobrovolných hasičů byl v obci založený roku 1894. V roce 1930 měl Přeborov 63 popisných čísel a žilo zde 347 obyvatel. V roce 1939 bylo severně v lesíku nad obcí prozkoumáno halštatské pohřebiště a nalezené předměty byly uloženy v muzeu v Milevsku.\n\nV obci se nachází kaplička s historickým zvonem, několik pomníčků včetně památníku obětem první světové války. V neposlední řadě se zde nachází hasičská zbrojnice místního hasičského sboru. Před nedávnem bylo v obci vybudováno sportovní hřiště s asfaltovým povrchem. V blízkosti obce se nachází několik rybníků včetně největšího v rekreační usedlosti Vášův mlýn.\n\n\n"}
{"id": "55735", "url": "https://cs.wikipedia.org/wiki?curid=55735", "title": "Obafemi Martins", "text": "Obafemi Martins\n\nObafemi Akinwunmi Martins (* 28. října 1984 Lagos, Nigérie) je nigerijský fotbalový útočník, který v současnosti působí v čínském klubu Šanghaj Šenhua.\n\nAž do svých 14 let hrával fotbal pouze na pláccích na předměstí Lagosu, měl ale štěstí, protože jeho obrovského talentu si všimli pozorovatelé prestižní fotbalové školy Ebedei. Pod vedením Churchilla Oliseha, bratra slavného nigerijského reprezentanta Sundaye Oliseha, zde dostal prostor k rozvíjení svého fotbalového talentu.\n\nUž v 16 letech byl angažován v AC Reggiana z města Reggio nell'Emilia. AC Reggiana sice působila pouze ve třetí lize, přesto to byla pro něj velká šance prosadit se v Evropě. A to se mu opravdu povedlo. Po pouhém roce přestoupil do jednoho z nejslavnějších italských klubů – Interu Milán.\n\nV dorosteneckých týmech Interu se stal okamžitě po svém příchodu oporou a v 18 letech poprvé nastoupil za A-tým. První gól v Serii A vstřelil už ve svém třetím zápase, při remíze 1:1 na hřišti Atalanty. Dva góly si připsal také v zápasech Ligy mistrů a bylo jasné, že má šanci se ve velké konkurenci v útoku Interu prosadit.\n\nV létě 2006 přestoupil z Interu Milán do Newcastlu United.\n\nOd sezóny 2003/04 už Obafemi Martins patří ke klíčovým mužům základní sestavy a byl také nominován do nigerijské reprezentace.\n\n\n"}
{"id": "55737", "url": "https://cs.wikipedia.org/wiki?curid=55737", "title": "Psychohistorie", "text": "Psychohistorie\n\nPsychohistorie je věda, která se zabývá psychologickými motivacemi historických událostí. Využívá poznatků z psychoterapie a metodologii sociologie, aby pomohla porozumět důvodům sociálního a politického jednání skupin a národů v minulosti i současnosti. Zatímco běžná historiografie se věnuje sledu politických událostí, psychohistorie se snaží dobrat příčin stavu dané kultury v delším časovém období. Klade důraz na způsoby zacházení s dětmi v různých dobách a na dynamiku dětství u různých významných historických osob.\n\nVýznamným představitelem psychohistorie je americký novinář, psychoanalytik a zakladatel Institutu psychohistorie Lloyd de Mause ().\n\nPsychohistorie se zabývá především následujícími oblastmi:\n"}
{"id": "55764", "url": "https://cs.wikipedia.org/wiki?curid=55764", "title": "Karel May", "text": "Karel May\n\nKarl Friedrich May, píšící pod jménem Karl May a v českém prostředí uváděný běžně jako Karel May (25. února 1842 Ernstthal u Saské Kamenice – 30. března 1912 Radebeul u Drážďan), byl německý spisovatel převážně dobrodružných románů a povídek z exotických krajů. Proslul zejména svými příběhy z Divokého západu o indiánském náčelníku Vinnetouovi a zálesáku Old Shatterhandovi, známém také jako Kara ben Nemsí. Obliba jeho díla dostala nový impuls v šedesátých letech dvacátého století, kdy podle něj bylo natočeno sedmnáct výpravných filmů.\n\nMayovo dílo se vyznačuje výrazným humanismem a pacifismem, vyzdvihuje a oslavuje sepětí s přírodou (myšlenky podobné woodcraftu), mír a rovnost lidí všech ras a vyznání. Jeho kladní hrdinové sahají k násilí jen v krajních případech a vždy se snaží vyhnout zabíjení. Knihám i přes seriózní dramatické linky nechybí humor a jistá míra nadsázky a mnohé jeho dialogy mají komediální charakter. \n\nMayovo (značně idealistické) pojetí amerického Západu ve druhé půli 19. století bylo typické líčením původních indiánských obyvatel spíše jako čestných, nezkažených a úctyhodných oběti bezohledného drancování a postupu civilizace, než jako krvelačných primitivů – nejzápornější postavy v příbězích jsou zpravidla chamtiví a bezcharakterní bílí Američané. Tím se zásadně lišil od dobrodružné literatury americké provenience a hluboce ovlivnil obraz Indiánů ve středoevropském, zejména německém prostředí. Těchto motivů v Mayově díle později zneužili nacisté k protiamerické propagandě, přestože celkové vyznění Mayovy tvorby je zcela jasně protiválečné a protirasistické.\n\nNarodil se jako páté dítě v chudé a početné tkalcovské rodině Heinricha Augusta a Christiny Wilheminy Mayových v Ernstthalu v saském Podkrušnohoří. Rodiče museli věnovat všechen čas obstarávání obživy a děti vychovávala babička. Pravděpodobně vlivem podvýživy, nedostatkem vitaminu A a D a špatných hygienických podmínek po narození trpěl zrakovou poruchou a křivicí. Teprve v pěti letech se lékařům podařilo mu zrak opět navrátit.\n\nKdyž začal chodit do školy, projevil se jako velmi nadaný žák a pod přísným dohledem svého otce musel tvrdě studovat. Četl a přepisoval knihy, učil se latinsky, anglicky i francouzsky a také hře na klavír, housle a varhany. Ve čtrnácti letech ukončil školu a nastoupil do učitelského semináře ve Waldenburgu.\n\nV roce 1861 seminář úspěšně vystudoval, nastoupil jako pomocný učitel v Glauchau, ale zakrátko byl propuštěn, protože domácí, který byl alkoholik, viděl, jak May políbil jeho o mnoho let mladší manželku při hodině klavíru. May přešel na školu v Altchemnitz, ale zde byl zanedlouho na falešné udání svého spolubydlícího odsouzen za údajnou krádež hodinek k šesti týdnům vězení a dostal zákaz vykonávání učitelského povolání. Trest nastoupil v Saské Kamenici (Chemnitzu) 8. září 1862. Tyto nešťastné rány osudu zapříčinily jeho nervové zhroucení, které May podrobně popsal ve své biografii.\n\nKdyž byl propuštěn z vězení, zůstal bez práce a bez prostředků. Nervově se zhroutil a v tomto duševním stavu se dopustil několika přestupků, pro které by dnes nebyl odsouzen. Roku 1865 byl odsouzen ke čtyřem letům nucených prací, a uvězněn ve Cvikově (Zwickau). Odtud ho pro dobré chování propustili 2. listopadu 1868. Vrátil se do Ernstthalu, kde se dozvěděl o smrti své babičky. Znovu se duševně zhroutil a stav mysli, dnes rozpoznán jako disociativní porucha osobnosti, znovu propukl, tehdy zcela neznám lékařské vědě. Z dobových spisů vyplývá, že v jedné restauraci odcizil pět biliárových koulí, jinde zase utěrku a jednu cigaretovou špičku. Rovněž odvedl koně z ohrady a vedl jej do sousední vesnice. Byl dopaden a jako recidivista odsouzen ke čtyřem letům vězení v káznici Waldheim.\n\nUž v tomto posledním vězení začal sepisovat své sny o dalekých cestách a posílal povídky do různých časopisů, nejdříve pod různými pseudonymy (Karl Hohental, Latréaumout, D. Jam, E. v. Linden). Jeho talentu si povšiml nakladatel Heinrich Gotthold Münchmeyer a nabídl mu místo redaktora. V roce 1875 se May přestěhoval do Drážďan, kde se naplno věnuje spisovatelské práci a publikuje svoje povídky a humoresky. Mezi nimi vychází i povídka \"Old Firehand\", v níž je poprvé zmíněno jméno Vinnetou. Pro Münchmeyera doplnil a připravil k tisku \"Knihu lásky\", ve které se snažil o její vědeckou prezentaci, napsal své první rozsáhlejší dílo, historický román \"Poslední cesty obou Quitzowů\" a pět mnohasvazkových kolportážních románů většinou nízké úrovně (pod některé se ani nepodepsal), ale jejichž autorství mu později způsobilo potíže.\n\nNa konci roku 1876 pro neshody s Münchmeyerem odešel, na nějakou dobu zůstal nezávislým a psal povídky z Podkrušnohoří. V roce 1877 přijal místo redaktora v týdeníku \"Frohe Stunden\". V tomto časopise vycházel na pokračování jeho druhý román \"Zajati na moři\", jehož část byla později začleněna do románu \"Old Surehand\".\n\nV roce 1880 se poprvé oženil s Emmou Linou Pollmerovou, ale manželství se po třinácti letech fakticky rozpadlo. Od roku 1892 začaly vycházet romány z Orientu s hlavním hrdinou jménem Kara ben Nemsí, který je totožný s Old Shatterhandem, a jeho známost rostla. On sám se začal prohlašovat za hrdinu svých příběhů Old Shatterhanda. Vydával plakáty se svými fotografiemi v jeho kostýmu, které se prodávaly v tisícových sériích. Do roku 1890 vycházela jeho díla na pokračování v časopisech a teprve potom knižně v nakladatelství Friedrich Ernst Fehsenfeld. Od roku 1892 jako \"Sebrané cestovní romány Karla Maye\" a od roku 1896 pod titulem \"Sebrané příběhy z cest Karla Maye\". Stále tvrdil, že vypráví své vlastní příběhy z cest, které vykonal do USA v letech 1862 až 1863, na Dálný východ (1864–1865) a do Orientu (1868–1870). V roce 1896 také koupil dům v Radebeulu u Drážďan, který nazval „Villa Shatterhand“.\n\nV letech 1897–98 pobýval v Brné nad Labem, dnešní součásti Ústí nad Labem, kde napsal román Vánoce. V místní restauraci Srdíčko (tehdy hotel Herzig) měl pamětní síň, tento hotel je však již v dnešní době zrušen.\n\nNa první skutečně doloženou cestu se vydal až v roce 1899 do Orientu, kdy navštívil dějiště svých románů a dostal se až na Sumatru. Tato cesta trvala patnáct měsíců a pro Maye znamenala těžkou konfrontaci se skutečností, která byla zcela odlišná od jeho literárních představ. Napsal romány \"A mír na Zemi!\" a \"V Říši stříbrného lva\", které se od ostatních lišily mnohem realističtějším pohledem. Jeho věhlas byl ale otřesen, když po Münchmeyerově smrti koupil knihkupec Adalbert Fischer od Münchmeyerovy vdovy Pauline jeho nakladatelství se všemi právy, a přes výslovný Mayův zákaz začal vydávat jeho staré kolportážní romány v knižní podobě pod jeho jménem včetně těch, které poprvé vyšly pod pseudonymem či anonymně. Fischerova práva však byla velice nejasná, protože dohody mezi Mayem a Münchmeyerem byly uzavřeny ústně, přičemž podle Maye nebyly dodrženy (pokud by totiž náklad určitého románu dosáhl 20 000 výtisků, připadla by práva na vydávání tohoto románu zpět spisovateli). Proto podal May na Fischera žalobu pro neoprávněný dotisk a další žalobu na Pauline Münchmeyerovou pro nedodržení smluvních podmínek, protože mu nebyla ochotna přeložit doklady o výši nákladů.\n\nV roce 1903 se rozvedl a krátce na to si vzal Kláru Plöhnovou.\n\nTéměř celý zbytek života strávil u soudů. Fischerovi se podařilo vyvolat proti Mayovi v tisku štvanici. Snažil se Maye znemožnit před veřejností tím, že zatímco psal pro katolické časopisy vysoce morální příběhy, současně sepisoval kolportážní škváry plné nemravných scén. Rovněž vyšla najevo Mayova „kriminální\" minulost. May se sice bránil, že mnohé frivolní pasáže byly do románů vloženy třetí stranou, to se ale již nedalo zjistit, protože původní rukopisy nešlo dohledat. s Fischerem sice uzavřel smír, ale štvanice na jeho osobu v tisku nadále pokračovaly, Přesto dokázal ještě napsat čtvrtý díl románu \"Vinnetou\", dokončit román \"V Říši stříbrného lva\" a sepsal svou autobiografii \"Můj život a mé cíle\".\n\nV prosinci 1911 May soudní spory vyhrál. Zanedlouho, 30. března 1912 v důsledku vysílení, prodělaného zápalu plic a pomalé otravy těžkými kovy z olověných vodovodních trubek zemřel.\n\nV roce 1913 bylo v Radebeulu založeno nakladatelství Karl-May-Verlag (dnes sídlí v Bambergu), které vydává \"Sebrané spisy Karla Maye\" (doposud devadesát čtyři svazků).\n\nV roce 1928 bylo v jeho Ville Shatterhand zřízeno muzeum, které existuje dodnes.\n\nOd roku 1938 se v přírodním divadle v Saském Švýcarsku Felsenbühne Rathen konají představení podle jeho děl.\n\nV roce 1969 vznikla Společnost Karla Maye (Karl-May-Gesellschaft), která se zabývá studiem života a díla Karla Maye a propagací jeho prací.\n\nNa podzim roku 2006 byla v Sokolově odhalena jeho pamětní deska, neboť zde 2× přenocoval.\n\nV roce 2012 se u příležitosti stého výročí úmrtí autora konala v pražském Náprstkově muzeu výstava Na stopě Karla Maye.\n\nV květnu 2013 byla v Jáchymově na domě proti radnici odhalena jeho pamětní deska, neboť v tomto domě bydlel v roce 1911, když se léčil ve světově prvních radonových lázní, které se tehdy nacházely v domě pekaře Kühna.\n\nV létě 2017 byla v pražské Malostranské besedě uspořádána výstava Dobrodružný svět Karla Maye.\n\nNa podzim roku 2019 se konal tradiční festival německy mluvených filmů Das Filmfest, jehož součástí bylo vzpomínkové pásmo Kult Karl May.\n\n\nJedná se pouze o sbírky povídek, které vyšly za autorova života.\n\n\n\nPodle románů Karla Maye bylo natočeno mnoho filmů. V Česku je nejslavnější série z let 1962–1965 \"Poklad na Stříbrném jezeře\" a \"Vinnetou I – III\". V těchto filmech hrálo mnoho slavných herců. Mezi jinými Pierre Brice jako Vinnetou, Lex Barker jako Old Shatterhand a dále např. Terence Hill, Klaus Kinski nebo Herbert Lom. Hudbou k těmto filmům se proslavil skladatel Martin Böttcher.\n\n\n\n\n\n"}
{"id": "55767", "url": "https://cs.wikipedia.org/wiki?curid=55767", "title": "Vlečka", "text": "Vlečka\n\nVlečka je železniční dráha, která slouží vlastní potřebě provozovatele nebo jiného podnikatele a je zaústěna (v českém právním prostředí) do celostátní nebo regionální železniční dráhy nebo do jiné vlečky. Zpravidla jde o dráhu spojující železniční stanici s průmyslovým objektem a současně kolejiště v areálu daného průmyslového objektu.\n\nDélka vlečky může být několik desítek metrů, ale v případě velkých průmyslových podniků to může být i několik set kilometrů. Mezi nejrozsáhlejší vlečky v Česku patří vlečky železáren Vítkovice, Nová huť a Třinecké železárny, dále pak rozsáhlý vlečkový systém spojující jednotlivé uhelné doly na Ostravsku, který provozuje PKP Cargo International. Železniční systémy hnědouhelných dolů v severozápadních Čechách jsou také velmi rozsáhlé, ovšem nejedná se o vlečky, nýbrž o důlní dráhy. Jedinou výjimku tvoří Kadaňsko-tušimická dráha, jež spojuje tušimické doly s Elektrárnami Prunéřov. Celková délka obou jejích větví činí přes 20 kilometrů.\n\nJako každá jiná dráha musí mít i vlečka svého provozovatele dráhy, přičemž ten nemusí být totožný s provozovatelem či provozovateli drážní dopravy.\n\nV minulosti provozoval vlečku i dopravu na ní zpravidla majitel vlečky, ale protože jsou na tyto činnosti kladeny stále větší nároky, na mnoha vlečkách probíhá postupně outsourcing (vyčlenění), kdy majitel svěří provoz na vlečce specializované firmě.\n\nČeským zákonem č. 319/2016 Sb. byl s účinností od 1. dubna 2017 k dosažení shody s evropskou směrnicí 2012/34/EU novelizován český zákon o drahách zejména vložením § 22a tak, že kromě zavedení nových kategorií drah (místní dráha a zkušební dráha) byly rozlišeny vlečky na veřejně přístupné a veřejně nepřístupné. Povinnosti provozovatele veřejně přístupné vlečky přitom byly stanoveny obdobně jako povinnosti provozovatelů celostátní dráhy a regionálních drah. \n\nPodle tohoto ustanovení vlečka je veřejně přístupná, pokud\nZ negativní definice přitom není zřejmé, zda musí být splněny všechny podmínky najednou, nebo postačí splnění jedné z nich, a tento nedostatek zákona musí být překlenován výkladem. Dalším nedostatkem definice je, že naplnění jednotlivých kritérií se může v jednotlivých obdobích dynamicky měnit, čímž by se musel nepředvídatelně a dynamicky měnit i status vlečky. Ministerstvo dopravy tedy do návrhu vládní novely, projednávané v parlamentu na jaře 2019, navrhlo nahradit nejasnou negativní definici veřejně přístupné dráhy pozitivní definicí veřejně nepřístupné dráhy, přičemž poměr podmínek je jednoznačně vyjádřen slovem „nebo“.\n\nOvšem i provozovatel veřejně nepřístupné vlečky musí umožnit dopravci nediskriminačním způsobem za cenu sjednanou podle cenových předpisů užít tuto vlečku nebo její část, pokud je to za účelem přístupu\n\nProvozovatel vlečky musí sdělit údaj o její nepřístupnosti včetně odůvodnění Úřadu pro přístup k dopravní infrastruktuře a zveřejnit jej způsobem umožňujícím dálkový přístup do 10 pracovních dnů ode dne, kdy tato skutečnost nastala. Dojde-li ÚPDI k závěru, že není splněna podmínka pro vyloučení veřejné přístupnosti vlečky podle zákona, uloží z moci úřední provozovateli vlečky, aby ji provozoval jako veřejně přístupnou. Došlé oznámení není však samo o sobě důvodem k zahájení řízení ze strany ÚPDI, tj. ze skutečnosti, že ÚPDI do 30 dnů ode dne obdržení sdělení nezahájí postupy k jeho prověření, nelze vyvozovat, že bylo splnění podmínek pro veřejně nepřístupnou vlečku splněno, resp. prověřeno. Úřad na žádost dopravce, kterému provozovatel veřejně nepřístupné vlečky užití této vlečky zcela nebo zčásti odepřel, uloží provozovateli vlečky uzavřít s dopravcem smlouvu umožňující užití vlečky. \n\nNa jaře 2019 byla v české poslanecké sněmovně projednávána velká vládní novela zákona o drahách (3. dubna 2019 ji projednával hospodářský výbor). Jedním z 52 poslaneckých pozměňovacích návrhů byl návrh Martina Kolovratníka na úpravu ustanovení § 22a odst. 1 zákona, definujícího veřejně přístupnou a veřejně nepřístupnou vlečku. \n\nV nové definici dle vládního návrhu novely je problematické definiční kritérium „je využívána výhradně svým vlastníkem pro vlastní nákladní drážní dopravu“, které by mohlo být vykládáno i tak, že se jedná jen o dopravu pod licencí a s vozy provozovatele vlečky, nikoliv například pro případy, kdy si vlastník (provozovatel) vlečky nechá na vlečku dopravcem, kterého si vybere, přistavit dopravcovy vozy v režimu P (privátní, nikoli volný oběh) se zákazníkovým zbožím, nebo týž obchodní případ vyřeší vozy v režimu jednotlivých vozových zásilek, ani například pro odstavování vozů na vlečce (revize, správky, sedla oběhů atd.), neveřejnou osobní dopravu atd. a problematické jsou i případy na případy nájmu, pachtu, výpůjčky atd. Problematické je rovněž ponechané kritérium, že na vlečce provozuje nákladní dopravu pouze jeden dopravce, protože v liberalizované nákladní dopravě je obvyklé a velmi časté, že v čase (i v řádu dnů i týdnů) se četnost dopravců na vlečce mění. Poslaneckým návrhem Martina Kolovratníka by navržená dvě definiční kritéria měla být nahrazena jedním, a to že vlečka „slouží pro podnikatelské nebo jiné potřeby svého vlastníka nebo jiné oprávněné osoby či jiných oprávněných osob“. Proti tomuto poslaneckému návrhu se údajně na ministerstvu dopravy v části odboru legislativního a i u některých pracovníků a pracovnic odboru drah zvedl tvrdý odpor, odůvodňovaný nesouladem návrhu s evropskými směrnicemi. ŽESNAD.CZ však argumentuje tím, že soukromé železniční vlečky a přípojky vůbec nejsou součástí železniční infrastruktury ve smyslu směrnice a tedy se na ně směrnice nevztahuje. V hospodářském výboru PSP ČR byl také Kolovratníkův pozměňovací návrh výraznou většinou schválen, nikdo nebyl proti.\n\nPodle sdružení nákladních dopravců ŽESNAD.CZ by v případě prohlášení vleček za veřejné dráhy hrozil jejich zánik, protože majitelé by je prý raději nechali zalít asfaltem, než by plnili náročnou administrativu v podobě například prohlášení o dráze nebo koordinace kapacity, a navíc by prý šlo o zásah do vlastnických práv.\n\n\n"}
{"id": "55780", "url": "https://cs.wikipedia.org/wiki?curid=55780", "title": "Pauliho vylučovací princip", "text": "Pauliho vylučovací princip\n\nPauliho vylučovací princip je princip kvantové mechaniky, který říká, že žádné dva nerozlišitelné fermiony nemohou být ve stejném kvantovém stavu. Tento princip formuloval v roce 1925 fyzik Wolfgang Pauli. Jedná se o jedno ze základních pravidel fyziky, protože mezi fermiony, pro které pravidlo platí, patří protony, neutrony a elektrony, ze kterých je složena veškerá hmota.\n\nČástice podléhající Pauliho vylučovacímu principu se nazývají fermiony. To jsou všechny částice, které tvoří hmotu (kvarky - u, d, c, s, t, b; leptony - elektron, mion, tauon, e. neutrino, m. neutrino a t. neutrino; a baryony - složené částice - nukleony (proton, neutron) a hyperony - Δ, Λ, Σ a Ω). Všechny fermiony mají poločíselný spin, což znamená, že mají vnitřní moment hybnosti, jehož hodnota je formula_1 (redukovaná Planckova konstanta) krát polovina lichého celého čísla (1/2, 3/2, 5/2, atd.). V kvantové mechanice je stav systému složeného z nerozlišitelných fermionů popisován pomocí vlnové funkce antisymetrizované přes jednočásticové stavy těchto nerozlišitelných fermionů.\n\nČástice, které nejsou fermiony, se nazývají bosony. Ty mají celočíselný spin a mohou sdílet kvantové stavy. Systémy z nich složené jsou (na rozdíl od fermionických systémů) popisovány symetrizovanou vlnovou funkcí. Příkladem bosonu může být např. foton nebo bosony W a Z.\n\nPříkladem aplikace Pauliho vylučovacího principu (a původním motivem pro jeho zavedení) je plnění atomového obalu elektrony: v elektronovém obalu daného atomu může být v konkrétním kvantovém stavu popsaném kvantovými čísly \"n, l, m, s\" nejvýše jeden elektron (neboli v daném kvantovém stavu nemohou existovat dva elektrony současně. Každé dva elektrony v obalu se liší v hodnotě alespoň jednoho kvantového čísla).\n\nPauliho vylučovací princip byl původně formulován jako empirický princip, který napsal Pauli v roce 1924, aby vysvětlil experimentální výsledky Zeemanova jevu v atomové spektroskopii, feromagnetismus a jak je řízena periodická tabulka elektronovou strukturou atomů, ještě předtím, než vznikla moderní teorie kvantové mechaniky od Wernera Heisenberga a Erwina Schrödingera. To však neznamená, že by byl princip nějakým způsobem přibližný či nepřesný. Ve skutečnosti je to jeden z nejlépe vyzkoušených a běžně akceptovaných výsledků fyziky.\n\nPauliho princip se dá odvodit, začínáme-li předpokladem, že systém částic zaujímá antisymetrický kvantový stav. Vzhledem k vlastnostem spinu, částice s celočíselnou hodnotou spinu zaujímají symetrické kvantové stavy a částice s hodnotou spinu poloviny lichého celého čísla zaujímají antisymetrické stavy; mimochodem v kvantové mechanice jsou dovoleny pouze tyto dvě možné skupiny hodnot.\n\nAntisymetrický stav dvojice částic, kdy jedna částice je ve stavu formula_2 a druhá ve stavu formula_3, je vyjádřen jako:\n\nAvšak pokud formula_2 a formula_3 jsou ve stejném kvantovém stavu, vzorec dává nulový výsledek:\n\nToto není platný kvantový stav. Jinými slovy v tomto systému nemůžeme najít částice, které zaujímají stejný kvantový stav.\n\nPauliho princip má jisté limity, dokáže vytvářet jen omezený tlak (tzv. Fermiho tlak). Např. při kolapsu bílého trpaslíka na neutronovou hvězdu tlak vzroste natolik, že je pro elektrony výhodnější přeměnit se na jiné fermiony (v tomto případě neutrony), pro které je Fermiho tlak vyšší a může tak vzdorovat vyšší gravitační síle. Uvnitř černé díry je gravitační síla natolik silná, že překoná jakkoliv silný Fermiho tlak a hmota musí zaujmout stav, při kterém se neskládá ze stejných fermionů.\n\nPauliho vylučovacímu principu také podle kvantové mikroskopické teorie supravodivosti nepodléhají elektrony sdružené do Cooperových párů při jevu supravodivosti. Jejich spiny se pak kompenzují a chovají se jako bosony.\n\n\n"}
{"id": "55783", "url": "https://cs.wikipedia.org/wiki?curid=55783", "title": "Hundovo pravidlo", "text": "Hundovo pravidlo\n\nHundovo pravidlo (pojmenováno podle německého fyzika Friedricha Hunda) je empirické pravidlo udávající, který spektroskopický term odpovídá základnímu stavu atomu s více elektrony.\n\nZahrnuje tři pravidla:\n\nV chemii má velký význam především první pravidlo, proto se někdy zbylá dvě neuvádějí. Z pravidla plyne, že (v aproximaci nezávislých elektronů) elektrony tvořící atomový obal vytvářejí v orbitalech elektronové páry až po obsazení všech orbitalů elektrony se stejným spinem. To znamená, že napřed se orbital obsazuje elektrony se spinem orientovaným daným směrem a až po jeho zaplnění elektrony s opačným spinem.\n\nV každém orbitalu daném magnetickým kvantovým číslem vznikají elektronové páry až po zaplnění každého orbitalu jedním elektronem. Všechny nespárované elektrony v daném orbitalu mají tedy stejný spin.\n\nDůsledkem tohoto pravidla je, že elektrony nejprve zaplní po jednom orbitaly se stejným hlavním kvantovým číslem \"n\", vedlejším kvantovým číslem \"l\" a spinovým kvantovým číslem \"s\", ale různým magnetickým kvantovým číslem \"m\". Teprve potom se tyto orbitaly zaplní i elektrony s druhým spinem.\n\nHundovo pravidlo vychází z předpokladu, že ze všech interakcí v atomu či molekule, mimo příspěvku jádro-elektron, má největší velikost odpudivá interakce mezi jednotlivými elektrony (první pravidlo) a následně spinorbitální interakce (zbylá dvě pravidla). Rovněž se předpokládá platnost tzv. LS-vazby, tedy že řešení lze dobře popsat bez započtení relativistických jevů a že spin a orbitální moment hybnosti jsou souměřitelné veličiny.\n\nPůvod prvního pravidla lze ukázat na příkladu tripletu (multiplicita 3) a singletu (multiplicita 1). Protože elektrony jsou fermiony, platí Pauliho princip a celková vlnová funkce molekuly musí být antisymetrická vůči prohození dvou elektronů. Spinová a prostorová část jsou oddělené. Jelikož spinová část vlnové funkce je v singletu antisymetrická, její prostorová část musí být symetrická. U tripletu je tomu naopak. Pokud je ale prostorová část vlnové funkce antisymetrická, znamená to, že pravděpodobnost nalezení elektronů ve středu symetrie je z definice velmi malá. To znamená, že stavy, kde jsou odpuzující se elektrony blízko sebe jsou potlačeny a triplet (s antisymetrickou prostorovou částí) má nižší celkovou energii než singlet. Pomocí Youngových schémat a teorie grup se dá ukázat, že stavy s vyšší multiplicitou mají v jistém smyslu ještě antisymetričtější prostorovou část, což pravidlo dále zobecní.\n\nDruhé pravidlo lze jednak částečně připsat tomu, že se zvyšujícím se formula_2 rostou rozestupy mezi elektrony a tedy i příspěvek jejich odpudivého působení, jednak příspěvku spinorbitální interakce.\nProtože však použité řešení nezahrnuje další možné interakce a relativistické jevy, je Hundovo pravidlo spíš dobře odůvodněným empirickým pravidlem než exaktním zákonem.\n\n"}
{"id": "55792", "url": "https://cs.wikipedia.org/wiki?curid=55792", "title": "David Gilmour", "text": "David Gilmour\n\nDavid Jon Gilmour, CBE (* 6. března 1946 Cambridge, Anglie) je britský hudebník známý především jako kytarista, zpěvák a jeden z hlavních skladatelů skupiny Pink Floyd. Mimo Pink Floyd působí také jako hudební producent a vydal několik sólových alb. Gilmour je rovněž aktivně zapojen do několika charitativních organizací. V roce 2003 mu byl za zásluhy v hudbě a filantropii udělen Řád britského impéria v hodnosti Commander (označení CBE). Roku 2008 obdržel cenu Q Award za významné zásluhy.\n\nDavid Gilmour se narodil v Cambridgi Douglasovi a Sylvii Gilmourovým jako jejich druhé dítě. Navštěvoval \"The Perse School\" v Cambridgi, kde potkal pozdějšího kytaristu a zpěváka Pink Floyd Syda Barretta, který chodil na \"Cambridgeshire High School for Boys\" ve stejné ulici. S Barrettem trávili přestávky na oběd společným hraním na kytaru. V roce 1963 vstoupil Gilmour do skupiny Joker's Wild, ve které hrál do roku 1966, kdy s několika přáteli odjel do Francie a Španělska. Tam nepříliš úspěšně hráli; to, co vydělali, utratili za živobytí. Proto se v roce 1967 vrátili zpět do Británie (pomocí dodávky ukradené na stavbě ve Francii).\n\nV prosinci 1967 oslovil Davida Gilmoura bubeník Pink Floyd Nick Mason s nabídkou, jestli by se nechtěl stát členem skupiny. Důvodem byl špatný psychický stav dosavadního frontmana, kytaristy, zpěváka a hlavního skladatele Syda Barretta, který byl patrně zapříčiněn drogami (LSD). Gilmour do kapely vstoupil v lednu 1968, skupina odehrála celkem pět koncertů v pětičlenném obsazení (s Barrettem i Gilmourem). Vzhledem k tomu, že Barrett již nebyl schopen dalších živých vystoupení, byl definitivně nahrazen Gilmourem. Ten po něm převzal sólovou kytaru a částečně i zpěv, který se rozdělil i mezi baskytaristu Rogera Waterse a klávesistu Ricka Wrighta. David Gilmour se zapojil do nahrávání alba \"A Saucerful of Secrets\", na kterém se ale téměř autorsky nepodílel. Další vydané desky již obsahovaly i Gilmourovy skladby, což vyvrcholilo alby \"The Dark Side of the Moon\" (1973) a \"Wish You Were Here\" (1975), na kterých autorsky spolupracovala celá kapela. Další dvě desky Pink Floyd (\"Animals\" a \"The Wall\") již byly téměř výhradně dílem Rogera Waterse, deska \"The Final Cut\" z roku 1983 již byla \"de facto\" Watersovým sólovým albem. Během nahrávání \"The Wall\" byl vyhozen z kapely Rick Wright a vztahy mezi Gilmourem a Watersem se velmi zhoršily.\n\nZatímco Watersova prohlášení z roku 1985 berou Pink Floyd jako ukončenou minulost (dle jeho mínění se Pink Floyd již rozpadli), o rok později Gilmour s Nickem Masonem vydali tiskovou zprávu o Watersově odchodu ze skupiny s tím, že chtějí pokračovat bez něho. Lídrem dvojčlenné kapely se stal David Gilmour a v roce 1987 Pink Floyd nahráli s pomocí najatých studiových hudebníků (včetně klávesisty Ricka Wrighta) nové album \"A Momentary Lapse of Reason\". Wright se stal řádným členem skupiny v roce 1988 během světového turné Pink Floyd. Následující album kapely, \"The Division Bell\", bylo vydáno v roce 1994. Množství nepoužitého materiálu pro tuto desku vytvořilo základ pro album \"The Endless River\" (2014), jež vzniklo spoluprací Gilmoura, Masona a dalších hudebníků, včetně využití nahrávek Ricka Wrighta, který zemřel v roce 2008.\n\nV roce 1986 koupil Gilmour hausbót \"Astoria\", který přestavěl na nahrávací studio. Právě zde vznikla tři poslední alba Pink Floyd, stejně jako Gilmourovo studiové album \"On an Island\".\n\nV roce 1996 byl Gilmour jakožto člen Pink Floyd uveden do Rock and Roll Hall of Fame.\n\nDne 2. července 2005 se v rámci série koncertů Live 8 uskutečnilo vystoupení Pink Floyd společně s Rogerem Watersem, první takový koncert po 24 letech. Tato akce způsobila dočasný „raketový“ vzestup prodeje kompilace \"\" o 1343%. Tento mimořádný výdělek slíbil Gilmour věnovat na charitativní účely. Po koncertě na Live 8 dostali Pink Floyd nabídku na turné po USA za 150 milionů liber, kapela ale nabídku odmítla. 3. února 2006 řekl Gilmour italským novinám \"La Repubblica\", že s největší pravděpodobností žádné další turné či nová deska Pink Floyd nevznikne. Od vystoupení na Live 8 v roce 2005 David Gilmour opakovaně prohlašoval, že žádný další „reunion“ Pink Floyd již nebude.\n\nGilmour společně s Nickem Masonem a Rickem Wrightem vystoupil 10. května 2007 na koncertě k uctění památky Syda Barretta, který zemřel v červenci 2006. S Rogerem Watersem, kterého pozval, si zahrál 10. července 2010 na malém charitativním vystoupení pro nadaci Hoping Foundation. Na oplátku mu slíbil, že zahraje na kytaru a zazpívá v „Comfortably Numb“ na jednom koncertě Watersova chystaného turné The Wall Live, k čemuž došlo 12. května 2011 v Londýně.\n\nPo vydání \"Animals\" v roce 1977 se Gilmour rozhodl nahrát a vydat vlastní sólové album, neboť nebyl spokojen s množstvím svých příspěvků pro toto album Pink Floyd. Sólová deska, která vyšla v roce 1978 pod prostým názvem \"David Gilmour\", ukazuje Gilmourův kytarový styl stejně jako schopnost napsat hudební skladby. Během finálního dokončování tohoto alba vznikla i melodie, která byla později použita pro skladbu „Comfortably Numb“ z alba \"The Wall\".\n\nGilmour se po nahrávání desky \"The Final Cut\" rozhodl vydat své druhé album. To bylo vydáno v roce 1984 jako \"About Face\". Pořádané stejnojmenné turné (první Gilmourovo sólové turné) bylo ovlivněno nepříliš velkým zájmem diváků, stejná situace nastala u Watersových koncertů k albu \"The Pros and Cons of Hitch Hiking\", které byly pořádány ve stejné době.\n\nV letech 2001 a 2002 uspořádal Gilmour několik poloakustických koncertů v Londýně a Paříži, na které si pozval sbor a menší doprovodnou kapelu. Videozáznam z této akce vyšel pod názvem \"David Gilmour in Concert\".\n\nV roce 2003 jej časopis \"Rolling Stone\" zahrnul do seznamu 100 nejlepších kytaristů všech dob.\n\nKe svým 60. narozeninám vydal Gilmour 6. března 2006 své třetí sólové album \"On an Island\". Mezi hudebníky, kteří pomohli s nahráváním této desky, jsou například David Crosby, Graham Nash, Rick Wright, Phil Manzanera nebo Bob Klose. Od 10. března do 31. května 2006 se konalo stejnojmenné turné (včetně deseti koncertů v USA a Kanadě). Další vystoupení byla odehrána v červenci a srpnu 2006. Videonahrávka z tohoto turné vyšla 17. září 2007 s názvem \"Remember That Night\" na DVD, později i na BD, zaznamenaný koncert se konal v londýnské Royal Albert Hall.\n\nPoslední koncert z turné On an Island se uskutečnil 24. srpna 2006 v gdaňských loděnicích k 26. výročí vzniku hnutí Solidarita. Zúčastnilo se jej asi 50 000 diváků a jako host se představil 40členný polský orchestr Baltic Philharmonic Orchestra. Toto vystoupení bylo zvukově i obrazově zaznamenáno a v září 2008 vydáno na CD a DVD jako \"Live in Gdańsk\".\n\nV prosinci 2006 vydal David Gilmour vlastní živou verzi prvního singlu Pink Floyd, písně „Arnold Layne“, jakožto poctu Sydu Barrettovi, který zemřel v červenci 2006.\n\nV září 2015 vydal své čtvrté sólové album nazvané \"Rattle That Lock\". Při této příležitosti proběhlo v letech 2015–2016 stejnojmenné turné, z něhož byl v roce 2017 vydán záznam s názvem \"Live at Pompeii\".\n\nKromě Pink Floyd spolupracoval David Gilmour s mnoha dalšími muzikanty jako producent, studiový hudebník či jako zvukový inženýr na koncertech. Hrál a pracoval např. se Sydem Barrettem, Kate Bushovou, Grace Jonesovou, Tomem Jonesem, Eltonem Johnem, B. B. Kingem, Paulem McCartneym, Sealem, Sam Brownovou, Joolsem Hollandem, Bobem Dylanem, Petem Townshendem, The Who, Supertramp, Levonem Helmem, Robbiem Robertsonem, Alanem Parsonsem a mnoha dalšími interprety.\n\nV roce 1985 hrál Gilmour společně s Bryanem Ferrym na koncertě Live Aid.\n\nSpolu s Jeffem Beckem a Ringo Starrem si zahrál ve videoklipu ke skladbě „Too Much to Lose“ česko-amerického hudebníka Jana Hammera.\n\nRoku 1994 nahrál David Gilmour se Scottem Pagem (saxofonistou a doprovodným kytaristou Pink Floyd na turné 1987–1990) kytaru pro počítačovou hru \"Tuneland\".\n\nV roce 2009 se zúčastnil koncertu Crisis Hidden Gig na podporu bezdomovců. Tentýž rok začal spolupracovat s elektronickou skupinou The Orb, přičemž v říjnu 2010 vyšlo album (pod hlavičkou The Orb featuring David Gilmour) \"Metallic Spheres\".\n\nDavid Gilmour je podruhé ženatý. Se svou první ženou, Virginií „Ginger“ Hasenbeinovou, má čtyři děti (dcery Alice, Clare, Sara a syn Matthew). V roce 1994 si Gilmour vzal Polly Samsonovou, se kterou má tři syny (Joe, Gabriel, Romany). Zároveň adoptoval i Charlieho, syna Samsonové z prvního manželství.\n\nDavid Gilmour je často spojován s charitativními organizacemi. Například v květnu 2003 prodal svůj dům v londýnské čtvrti Maida Vale za 3,6 milionů liber, které věnoval organizaci Crises na financování domu pro bezdomovce.\n\nKromě hudby se Gilmour věnuje také létání, je zkušeným pilotem. Jím založená společnost Intrepid Aviation vlastní kolekci historických letadel.\n\n22. května 2008 získal cenu Ivor Novello za celoživotní zásluhy v hudbě. Později obdržel i cenu Q Awards, kterou věnoval zesnulému Ricku Wrightovi.\n\nAčkoliv je David Gilmour známý jako kytarista, ve skutečnosti je multiinstrumentalistou. Kromě kytary umí hrát i na baskytaru (v několika skladbách Pink Floyd), klávesy, banjo, harmoniku, bicí (např. v Barrettově písni „Dominoes“) a v současnosti i na saxofon.\n\nBěhem své kariéry u Pink Floyd hrál Gilmour především na kytary Fender Stratocaster, avšak jedno z jeho nejznámějších sól (v „Another Brick in the Wall Part 2“) je zahráno na kytaru Gibson Les Paul. Další jeho sólo, část „Comfortably Numb“, bylo v mnoha hlasování posluchačů i kritiků zvoleno jako nejlepší rockové kytarové sólo všech dob.\n\n\n\n\n\n"}
{"id": "55794", "url": "https://cs.wikipedia.org/wiki?curid=55794", "title": "Praha 9", "text": "Praha 9\n\nPraha 9 označuje jednotku několika způsobů členění hlavního města Prahy, které mají pokaždé jiné územní vymezení.\n\nMěstská část Praha 9 je jednotka místní samosprávy územně členěného statutárního města Prahy, která je spravována voleným zastupitelstvem, radou a úřadem městské části. Prahu 9 v tomto rozsahu tvoří celé katastrální území Prosek a části katastrálních území Vysočany, Hrdlořezy, Střížkov, Hloubětín, Libeň a Malešice.\n\nSprávní obvod Praha 9 je území, na kterém vykonává městská část Praha 9 (jednotka územní samosprávy) určitý rozsah státní správy v přenesené působnosti.\n\nMěstský obvod Praha 9 je jednotka územního členění státu na podobné úrovni jako okres. Funguje na ní řada článků řízení z jiných než administrativně správních oblastí (např. Obvodní soud pro Prahu 9). Městský obvod Praha 9 tvoří městské části Praha 9, Praha 18 (k. ú. Letňany), Praha 14 (k. ú. Kyje), Praha 19 (k. ú. Kbely), Praha 20 (k. ú. Horní Počernice), Praha 21 (k. ú. Újezd nad Lesy), Praha-Běchovice, Praha-Čakovice, Praha-Dolní Počernice, Praha-Klánovice, Praha-Koloděje, Praha-Satalice a Praha-Vinoř. Obvod se spádovým centrem ve Vysočanech poprvé existoval v letech 1949–1960 jako jeden z 16 městských obvodů, podruhé byl v prakticky shodném vymezení ustaven zákonem o územním členění státu s účinností od 1. července 1960 jako jeden z 10 městských obvodů, výrazně byl rozšířen v rámci zvětšování Prahy v letech 1968 a 1974. Od roku 1990 byl předefinován výčtem městských částí, ale hranice území se přitom podstatně nezměnily.\n\nPraha se člení na celkem 57 městských částí. Městské části poprvé stanovil s účinností od 24. listopadu 1990 dnes již zrušený zákon č. 418/1990 Sb., o hlavním městě Praze. Postavení a působnost městských částí v současné době upravuje zákon č. 131/2000 Sb., o hlavním městě Praze, zvláštní zákon a obecně závazná vyhláška č. 55/2000 Sb. hl. m. Prahy. Městská část je samostatný celek spravovaný voleným zastupitelstvem, radou a úřadem městské části. Stejně jako hlavní město Praha i každá městská část sama hospodaří s vlastním rozpočtem, který je sestavován individuálně dle potřeb dané městské části.\n\nPatří k ní převážná část Vysočan (kromě Balkánu), menší část Libně (východně od trati 070), Prosek, větší část Střížkova, téměř celé Hrdlořezy, menší část Hloubětína (západně od Průmyslové a Kbelské ulice) a nepatrná část Malešic.\n\nSousedí s městskými částmi Praha 10, Praha 3, Praha 8, Praha 18 (Letňany), Praha 19 (Kbely) a Praha 14 (Kyje).\n\nMěstská část Praha 9 vykonává rozšířenou působnost státní správy pro své vlastní území a je tak již od svého vzniku jedním ze správních obvodů, jejichž počet se 1. července 2001 ustálil na 22.\n\nPoprvé existoval obvod Praha 9 označený arabskou číslicí v rámci šestnáctiobvodového uspořádání Prahy v období 1. dubna 1949 – 30. června 1960 na základě vládního nařízení č. 79/1949 Sb. Tvořily jej část Vysočan, část Libně, Prosek, Hloubětín a Hrdlořezy.\n\nZákladem obvodu Praha 9 byl dosavadní obvod Praha IX – Vysočany, který byl zaveden k 17. lednu 1923 na základě vládního nařízení č. 7/1923 Sb. a zahrnoval celé čtvrti Vysočany, Prosek a Hloubětín. Hrdlořezy byly k obvodu připojeny z dosavadního obvodu Praha XI - Žižkov, do jeho nástupnického obvodu Praha 11 byla zároveň převedena část Vysočan (okolí Balkánu). Z obvodu Praha VIII - Libeň se do Prahy 9 dostala část Libně (na východ od oblouku turnovsko-kralupsko-pražské dráhy).\n\nOd 11. dubna 1960 zákon č. 36/1960 Sb. vymezil v Praze 10 obvodů. Jedním z nich je i obvod Praha 9, který se v podstatě nelišil od dosavadního obvodu Praha 9.\n\nK 1. lednu 1968 se obvod rozšířil o nově připojený městys Čakovice a obce Kbely, Kyje, Letňany, Miškovice, Třeboradice. V roce 1970 přibyly Hostavice (některé zdroje uvádějí připojení už v roce 1968 společně s Kyji). V rámci rozšiřování Prahy zákonem ČNR č. 31/1974 Sb. od 1. července 1974 přibyly do Prahy 9 Běchovice, Klánovice, Koloděje, Dolní Počernice, město Horní Počernice, Satalice, Újezd nad Lesy a Vinoř.\n\nV současné době obvod zahrnuje obvod Praha 9 městské části Praha 9, Praha 18 (Letňany), Praha-Čakovice, Praha 19 (Kbely), Praha-Vinoř, Praha-Satalice, Praha 14 (Kyje), Praha-Dolní Počernice, Praha 20 (Horní Počernice), Praha 21 (Újezd nad Lesy), Praha-Klánovice, Praha-Běchovice a Praha-Koloděje.\n\nSousedí s městskými obvody Praha 8, Praha 3, Praha 10 a s obcemi Hovorčovice, Veleň, Přezletice, Podolanka, Jenštejn, Radonice, Zeleneč, Šestajovice, Jirny, Úvaly, Květnice a Sibřina.\n\nOd roku 1990 není obvod Praha 9 jednotkou územní samosprávy ani obecné státní správy, ale je značen na tabulích územní orientace a jsou podle něj nadále organizovány například justice, finanční úřady nebo pošta. Na území obvodu Praha 9 se nachází 6 z 22 pražských správních obvodů podle systému zavedeného 1. ledna 2002: tyto působnosti vykonávají pro své území a případně i pro přidělené ostatní městské části úřady těch městských částí, jejichž název obsahuje číslo obvodu.\n\n\n"}
{"id": "55795", "url": "https://cs.wikipedia.org/wiki?curid=55795", "title": "Mykonos", "text": "Mykonos\n\nMykonos (druhý pád \"Mykonu\", ) je ostrov v řeckém souostroví Kyklad ve Středozemním moři, ležící jihovýchodně od ostrova Tinos, severně od ostrovů Paros a Naxos a na východ od ostrova Syros. Rozloha ostrova činí 86,13 km² (přibližně 20 x 14 km), nejvyšší bod Profitis Ilias Varniotis dosahuje 364 m. Spolu s okolními ostrovy Rineia, Délos, Dragonisi a malými neobydlenými ostrůvky tvoří stejnojmennou obec jež je zároveň regionální jednotkou spadající pod kraj Jižní Egeis. Ostrov, skládající se převážně z žuly, trpí jako i mnoho dalších řeckých ostrovů nedostatkem vody.\n\nV obci a tedy i v regionální jednotce v roce 2011 žilo 10134 obyvatel, z nichž 10110 žilo na hlavním ostrově a 24 na ostrově Délos. Největším městem a sídlem obce a regionální jednotky je Mykonos a přes tisíc obyvatel mají ještě Ano Mera a Ornos. Obec Mykonos tvoří jedna obecní jednotka, která se dále skládá ze dvou komunit a ty z jednotlivých sídel, tj. měst a vesnic. V závorkách je uveden počet obyvatel obecních jednotek a komunit.\n\n\nV řecké mytologii byl ostrov dějištěm bojů mezi Diem a Giganty. Pojmenován byl po Apollónově vnukovi Mykonovi. Podle archeologických nálezů se dá soudit, že ostrovy byly osídleny Ióny počátkem 11. století. Byly však také nalezeny stopy různých neolitických kmenů, které je možno datovat až zpět do 3. tisíciletí př. n. l. Vzhledem ke své blízkosti k tenkrát posvátnému ostrovu Délos (vzdálený jen 2 km) hrál zřejmě ostrov v antice důležitou roli pro zásobování obyvatel Délu.\n\nOstrov patří k nejoblíbenějším řeckým ostrovům. Proslul množstvím zachovalých větrných mlýnů, které se nacházejí po celém ostrově. Za zmínku stojí i kostel Panagias Paraportiani. Na ostrově, hlavně na jeho jižním pobřeží, se nachází i řada dobrých pláží. Zásluhu na oblíbenosti ostrova má jeho noční život, který je řazen mezi nejznámější ve Středomoří vůbec. Přes den malebné a pitoreskní uličky města Mykonos se během turistické sezóny každý večer mění v konglomerát tavern, hospůdek, barů a klubů, které přitahují množství turistů. Ke známosti přispěla značně i skutečnost, že ostrov se stal cílem mezinárodního jet setu a láká k návštěvě i homosexuální páry a jedince.\n\n\n"}
{"id": "55797", "url": "https://cs.wikipedia.org/wiki?curid=55797", "title": "Ialomița", "text": "Ialomița\n\nIalomița je župa (județ) v Rumunsku. Jeho hlavním městem je Slobozia a leží ve východní části Valašska, u hranice s Dobrudžou.\n\nIalomița hraničí na severu s župami Constanța, Brăila, Buzău a Prahova, na západě s župou Ilfov, tvořící okolí hlavního města Bukurešti, na jihu pak s župou Călărași. Její území má protáhlý, západo-východní tvar, zabírá oblast kolem dolního toku řeky Ialomița. Je nížinné, vhodné pro zemědělství, kolem řeky se vyskytují lužní lesy i bažiny. Východní hranice je jediná přirozená a tvoří jí veletok Dunaj.\n\n"}
{"id": "55810", "url": "https://cs.wikipedia.org/wiki?curid=55810", "title": "Josef Bican", "text": "Josef Bican\n\nJosef „Pepi“ Bican (25. září 1913, Vídeň – 12. prosince 2001, Praha) byl proslulý česko-rakouský fotbalista a trenér, jeden z nejlepších fotbalistů 20. století. Vstřelil 644 ligových branek a je členem klubu ligových kanonýrů (držitel odznaku číslo 1). Začínal ve vídeňských klubech a většinu své kariéry působil ve Slavii Praha. Reprezentoval rodné Rakousko (i na Mistrovství světa 1934 – 4. místo) a Československo, jehož občanství získal až po Mistrovství světa 1938.\n\n25. září 2013 by se legendární kanonýr dožil 100 let a u příležitosti tohoto výročí byl uveden do Síně slávy českého fotbalu.\n\nV mládí hrál za rakouskou reprezentaci, „Wunderteam“, ve kterém dal v devatenácti zápasech čtrnáct gólů. V roce 1934 se v dresu Rapidu Vídeň stal nejlepším střelcem rakouské ligy. O rok později přestoupil do Admiry Vídeň a v roce 1937 odešel do Slavie Praha, které pak zůstal věrný. V roce 1938 vyhrála Slavia tehdejší nejprestižnější mezinárodní klubovou soutěž Středoevropský pohár a Bican se stal jeho nejlepším střelcem. Životní formu měl v době druhé světové války, kdy se bohužel nehrály mezinárodní soutěže (pouze krátce po okupaci českých zemí reprezentoval v několika přátelských zápasech Čechy a Moravu). Po válce se o něj vážně zajímaly některé italské kluby, údajně nabízely 6 milionů jen za podpis smlouvy (Juventus Turín), ale Bican zůstal ve Slavii, z níž až v pozdním období kariéry odešel do Vítkovic a také do Hradce Králové, odkud se pak ještě po čtyřicítce krátce do Slavie vrátil.\n\nJen česká a československá 1. liga:\n\ntučně vyznačené sezony = král střelců\n\nZa Rakousko hrál v letech 1933-1936 (19 zápasů, 14 gólů). Byl účastníkem Mistrovství světa 1934, kde Rakušané skončili na 4. místě, sám skóroval v 1. kole v prodloužení proti Francii.\n\nZa Československo hrál v roce 1938 a v letech 1946-1949 (celkem 14 zápasů, 12 gólů). Poprvé nastoupil proti Švédsku, v utkání hraném ve Stockholmu nastřílel soupeřům tři branky. V utkání proti Rumunsku dokázal nastřílet soupeřům čtyři branky. Reprezentační kariéru mu narušila druhá světová válka.\n\nZa protektorát Čechy a Morava hrál v roce 1939 (2 zápasy, 6 gólů). V každém utkání dal 3 góly - proti \"Ostmarce\" (neboli Rakousku, které bylo součástí Německa) a v \"přátelském\" zápase s Německem, který skončil 4:4. Zajímavostí je, že za Německo dal v onom utkání hattrick i Rakušan Franz Binder, Bicanův někdejší spoluhráč z Rapidu.\n\nÚdajně bylo Bicanovi na žádost samotného Hitlera nabízeno, aby reprezentoval Německo, ale on odmítl s odůvodněním, že je Čech a že by se jeho otec musel obracet v hrobě.\n\nPo ukončení hráčské kariéry ve 46 letech pracoval jako trenér.\nVedl Slavii Praha, Liberec, Brno a Kladno. Na přelomu šedesátých a sedmdesátých let trénoval také v Tongerenu v Belgii.\n\nV Brně byl ve 3. lize od 8. do 22. kola v sezoně, která se hrála tříkolově od jara 1957 do jara 1958. Do některých zápasů ještě naskočil i jako hrající trenér a navíc i skóroval.\n\nNarodil se v české rodině ve Vídni jako prostřední ze tří dětí. Jeho otec František „Franci“ Bican byl také fotbalista a reprezentant Vídně, zemřel v roce 1921 na následky zranění z fotbalu.\n\nBican zastával názor, že každý vrcholový fotbalista by měl být profesionál, protože je to zaměstnání jako každé jiné a fotbalisté baví lidi, kteří za to platí jako v divadle. Ve Slavii se tím řídili, a tak měl plat 5 tisíc korun v době, kdy ostatní hráči brali okolo 1 500 Kč. Po převratovém roce 1948 se jeho život velice změnil, komunisté v něm viděli třídního nepřítele a ve Slavii buržoazní klub. Stal se pak pomocným dělníkem v hutích na Kladně. Existují fotografie, kde je zobrazen s lopatou v ruce, jak nakládá jakýsi vlak.\n\nDlouhá léta žil v pražských Holešovicích, poblíž přístavu, kromě jiného hrával za starou gardu, dále hrál tenis a velmi dobře nohejbal. Ve své době běhal stovku za 10,8 vteřiny, což by i dnes stačilo na finále v české extralize. Miloval rybaření v Tróji, kde později objevil kolonii koček, které si vzal na starost a často ji krmil. Podle dobových informací za ním jezdili z nočních vináren pod okna jeho bytu jeho velký obdivovatel Jiří Trnka s Janem Werichem, který na Bicana jako nesportovec poněkud žárlil. Vdova Jarmila jako majitelka domu v Michli nechala na jeho počest a pro sparťansko-slávistické usmíření vytvořit malý salónek v rodinné restauraci Sparta, který stále existuje. Zemřela 12. prosince 2011, tedy přesně 10 let po svém manželovi.\n\nV roce 1998 po něm byla pojmenována planetka 10634 (Pepibican).\n\n\n\n"}
{"id": "55815", "url": "https://cs.wikipedia.org/wiki?curid=55815", "title": "Antiparos", "text": "Antiparos\n\nAntiparos (druhý pád \"Antiparu\", ) patří k menším ostrovům souostroví Kyklad v Řecku. Ostrůvek, jehož plocha činí jen 35 km², leží jen 1,5 km jižně od ostrova Paru, odkud též pochází jeho jméno: Antiparos lze přeložit jako proti-Paros. Ostrov má délku kolem 12,5 km do šířky měří až 5,5 km; nejvyšším bodem je Profitis Ilias s 300 metry n. m.\n\nV roce 2011 žilo na ostrově 1211 obyvatel, z nichž více než 90% v hlavním městě Antiparos nedaleko zřícenin středověkého hrádku Kastro. Celý ostrov tvoří jednu obec a také jednu obecní jednotku a komunitu, která se skládá z jednotlivých sídel, tj. měst a vesnic. V závorkách je uveden počet obyvatel jednotlivých sídel.\nsídla — Agios Georgios (25), Antiparos (1102), Kampos (49), Soros (35).\nneobydlené ostrůvky — Despotiko, Diplo, Kavouras, Revmatonisi, Stroggyli, Feira, Tsimintiri.\n\nTuristika nehraje velkou roli, většina návštěvníků ostrova se večer vrací zpátky k ostrovu Paru. Hlavní atrakcí je krápníková jeskyně, ležící v hloubce 90 m. Jeskyně má rozměry zhruba 50 × 35 m a je 17 m vysoká. Na ostrově se nachází i několik pláží. Obyvatelé jsou zaměstnáni zejména v zemědělství a rybolovu.\n\nÚřední stránka ostrova Antiparos\n"}
{"id": "55817", "url": "https://cs.wikipedia.org/wiki?curid=55817", "title": "Vchynicko-tetovský plavební kanál", "text": "Vchynicko-tetovský plavební kanál\n\nVchynicko-tetovský plavební kanál je vodní tok na Šumavě, který sloužil pro plavení hojného dřeva ze Šumavy. Toto vodní dílo o celkové délce 13,6 km obchází nesplavný úsek Vydry pod Antýglem a spojuje řečiště Vydry s říčkou Křemelná. Kanál byl vybudován v letech 1799–1800. Jedná se spolu se Schwarzenberským plavebním kanálem o druhý kanál vystavěný na schwarzenberských panstvích inženýrem Josefem Rosenauerem za vlády knížete Josefa II. ze Schwarzenbergu.\n\nČást kanálu využívaná pro výrobu elektřiny je v roce 2019 majetkem společnosti ČEZ OZ uzavřený investiční fond a.s., nevyužívaný zbytek kanálu je majetkem České republiky v péči Správy Národního parku Šumava.\n\nZačíná u obnoveného Hradlového mostu (Rechle) v nadmořské výšce 940 m nad mořem zhruba na polovině cesty mezi Modravou a Antýglem. V těchto místech je odváděna voda z řeky Vydry přes vtokový objekt do vybudovaného kanálu, který vede po levém břehu Vydry. Pokud není zvětšený průtok, zůstává balvanité řečiště Vydry pod Hradlovým mostem prázdné. Teprve drobné přítoky a hlavně Hamerský potok zčásti naplní její koryto. Nahnědlá, ale křišťálově čistá voda z rozsáhlých šumavských rašelinišť protéká volně kanálem.\n\nPrvní úsek kanálu od Hradlového mostu vede nejprve severním směrem a sleduje koryto Vydry, nedaleko Rokyty však kanál obloukem mění směr na jihozápadní (téměř opačný) a přechází do povodí Hrádeckého potoku. V úseku dlouhém 3,2 km teče v nadmořské výšce cca 930 m n. m. a téměř sleduje vrstevnici, protože spád kanálu je okolo 3 ‰. Koryto je široké 3 až 5 metrů, dno je písčité a hloubka vody se pohybuje okolo jednoho metru. Jediný mostík přes kanál v tomto úseku se nachází přibližně 120 metrů před jeho koncem, přechází přes něj značená turistická trasa vedoucí na Vchynice-Tetov a dále na Modravu.\n\nNavazuje první ze skluzů, který začíná pod mostkem cesty vedoucí k Tříjezerní slati. Skluz převádí kanál o 23 metrů níže. Svou konstrukcí se od předešlého úseku liší: kanál je veden užším korytem o šířce 130 cm a hloubce přibližně 70 cm vytvořeném z obrovitých vyhlazených žulových bloků. Koryto je v délce 540 m přímé a vede téměř západním směrem. Dno skluzu bylo chráněno výdřevou, která se částečně dochovala. Před skluzem byl kanál přehrazen a voda byla do skluzu pouštěna až po nahromadění dostatku plaveného dříví a vody. V současnosti je koryto zakryto převážně betonovými deskami a na začátku dřevěnou kulatinou. Ústí skluzu, namáhané nárazy polen nesených rychlým proudem vody, bylo vyztuženo kamennými kvádry.\n\nZa ústím skluzu kanál pokračuje v nadmořské výšce přibližně 910 metrů v délce 5,8 km, tento úsek je označován jako \"Horní kanál\". Nejprve teče jz. směrem k úpatí Adamovy hory (1078 m), kde se stáčí k sz. a obloukem obtéká Výběžek (1027 m). U rozcestí Hakešická cesta odbočuje modře značená turistická trasa k Javoří pile a kanál překonává po novodobém mostku. Kanál nedaleko rozcestí kříží Hrádecký potok a po klenutém historickém mostku přechází na levý břeh naučná stezka Okolo Kostelního vrchu. V místech rozcestí se směr toku kanálu stáčí k severu, když dále protéká po úpatí Kostelního vrchu. Kanál obtéká vrch obloukem ze severu a na severní straně je kanál opět přemostěn historickým můstkem, po němž vede cesta k Hauswaldské kapli i trasa zmíněné naučné stezky. Pod bývalým Kaltenbrunnem na svahu Oblíku (1225 m) se kanál ze západního směru stáčí znovu k severu. V ohybu jej kříží Studený potok. Druhý úsek končí vtokovým objektem vodního potrubí, které od 30. let 20. století převádí vodu z Vchynicko-Tetovského kanálu do zásobní nádrže vodní elektrárny Vydra na Čeňkově Pile. Na konci tohoto úseku teče voda v nadmořské výšce 898 m n. m.\n\nZa novodobým vtokovým objektem navazuje druhý skluz mířící k severu, který je ve své délce 570 m opět přímý. Parametry koryta skluzu jsou obdobné, vodu převádí o 47 metrů níže do nadmořské výšky 860 m. V současnosti skluz funguje pouze jako přepad z vtokového objektu, voda jím neprotéká pravidelně. Skluz kříží žlutě značená turistická trasa ze Srní na Zelenohorské Chalupy a západně od Mechova také silnice ze Srní na Prášily.\n\nTřetí úsek kanálu nazývaný také \"Dolní kanál\" vede převážně severním směrem a to po západních svazích Spáleného vrchu (1013 m) na pravém břehu Plavebního potoka (Sekerského). Na rozdíl od části vedoucím vodu pro elektrárnu není tato část kanálu udržovaná, pro nedostatek vody je koryto převážně suché a zarostlé. Po přibližně 930 metrech následuje skluz do Plavebního potoka, kterým v roce 1807 vrchní prášilský myslivec Janovský podle vlastního projektu nahradil původní závěrečný skluz do Křemelné. I tento přibližně padesátimetrový skluz je z kamenných bloků. Plavení neupraveným korytem Plavebního potoka vyžadovalo větší objem vody a dřevo bylo také nárazy v korytě poškozeno. Přes tyto nevýhody se plavení v této trase udrželo až do 30. let 20. století. Původní trasa kanálu pokračovala dále až na louku nad ústím Plavebního potoka do Křemelné, potud úsek měřil 2,3 km. Po louce vedl původní Rosenauerův skluz dlouhý necelých 700 metrů, který klesal z nadmořské výšky 840 metrů k hladině Křemelné v 690 metrech. Byl vyzděný kamennými plotnami s koncovou rampou. V roce 1937 byl kanál prodloužen o další navazující úsek v délce přibližně 500 metrů, za kterým je poslední skluz. Skluz je dlouhý 550 metrů a prudce klesá do údolí Křemelné. Oproti předchozím skluzům je uzavřený v betonové trubce o průměru 60 cm zapuštěné do země. Skluz končí vysutou rampou, která směřovala plavená polena do středu koryta Křemelné. Rampa je v současnosti ve špatném stavu.\n\nVchynicko-Tetovský plavební kanál již dlouho neslouží pro plavení dřeva a zůstává, byť v pozměněné podobě, kterou mu daly úpravy ze třicátých let 20. století, do dnešní doby svědectvím rozsáhlých technických znalostí a organizačních schopností nejenom svého tvůrce inženýra Josefa Rosenauera, ale i prostých tesařů a jiných dělníků, kteří na jeho stavbě pracovali za velmi těžkých podmínek. Atmosféru této části Šumavy 19. století ve svých románech zvěčnil spisovatel Karel Klostermann.\n\nZřízení plavebního kanálu a rozšíření těžby dřeva dalo podnět k další vlně osidlování této části Šumavy. Již Rosenauer počítal s 312 stálými dřevorubci, pro něž bylo nutno postavit domky buď ve stávajících vesnicích, nebo v nově založených osadách. V té době vznikla v Dlouhé Vsi charakteristická řada 22 dvojdomků pro 44 rodin, nově byla postavena obydlí ve vsi Nová Studnice (13 domků), Zelenohorský Dvůr (18 domků), Zelenohorská Huť (38 domků), Filipova Huť (17 domků), Schatzův Les i dalších. Tyto osady byly komunistickou vládou po roce 1948 prakticky vymazány z mapy.\n\nV dnešní době slouží část kanálu jako přívod vody pro vodní elektrárnu Vydra na Čeňkově Pile. Po celé jeho délce až do Mechova-Srní je naučná stezka, kanál od Hradlového mostu po Mechov sleduje Otavská cyklostezka.\n\nNa horních tocích horských potoků na Modravských pláních byly vystavěny vodní nádržky (tzv. švele nebo klausy). Nádržky vydatně vypomáhaly plavení dřeva. Tyto rezervoáry vody byly jakousi přívalovou vlnou Vchynicko-tetovského plavebního kanálu a s vydatnou sítí modravských horských potůčků utvářely motor celého komplexu plavebního kanálu. V minulosti bylo v povodí kanálu na Modravských pláních vybudováno 9 nádrží, které dokázaly zadržet více jak 90 000 m vody. Nádržky pomocí výpustního zařízení zvyšovaly průtok vody v úzkých korytech potoků. Jsou pojmenovány podle potoků, jehož vody zadržovaly – švele na Luzenském, Ptačím, Černohorském, Roklanském, Rokyteckém, Novohuťském, Studeném, Javořím a Tmavém potoce. \n\nDnes jsou vodní nádržky nefunkční. Z provozu je vyřadil buď člověk nebo sama příroda. Na jejich dně rostou vlhká luční společenstva s nastupujícím lesem.\n\n\n\n"}
{"id": "55819", "url": "https://cs.wikipedia.org/wiki?curid=55819", "title": "Scovilleova stupnice", "text": "Scovilleova stupnice\n\nScovilleova stupnice (též \"Scovilleho stupnice\") udává změřenou pálivost paprik a chilli papriček. Papriky (rod \"Capsicum\") obsahují látku kapsaicin, která způsobuje pálení tím, že stimuluje receptory nervových zakončení jazyka. Počet Scovilleových jednotek pálivosti (\"Scoville heat units\", SHU) odpovídá přítomnému množství kapsaicinu.\n\nStupnice je pojmenována po americkém chemikovi Wilburu L. Scovilleovi (1865–1942), který v roce 1912 publikoval metodu kvantitativního srovnávání pálivosti papriček – Scovilleův organoleptický test. Základem je roztok z paprik, cukru a vody, který je následně ředěn vodou a zkoušen ochutnávači (většinou nejméně pěti) do té doby, než zmizí pálivost (alespoň pro 3 z 5 ochutnávačů). \n\nStupeň naředění měříme na Scovilleově stupnici. Sladká paprika neobsahuje žádný kapsaicin a na Scovilleově stupnici má hodnotu 0 (paprika je celá, neředěná a nepálí). Naproti tomu jedna z nejpálivějších papriček habanero má pálivost 300 000 a více SHU, z čehož plyne, že původní roztok musí být 300 000krát méně koncentrovaný (objem musí být 300 000krát zvětšen), než je kapsaicin nedetekovatelný. Například 16 Scovilleových jednotek odpovídá množství kapsaicinu naředěného 1 k miliónu, protože nejvyšší možná dosažená hodnota – pro čistý 100% kapsaicin – dosahuje zhruba 16 milionů SHU. Látky vyvolávající ještě silnější reakci než kapsaicin, musejí být naředěny ještě více, a teoreticky tak stupnice nemá horní hranici. Největší slabinou Scovilleova organoleptického testu je jeho nepřesnost zapříčiněná lidským prvkem – počet chuťových receptorů (a tedy vnímavost vůči pálení) se člověk od člověka značně liší. Navíc postupem času dochází k jejich znecitlivění a po několika testech v krátkém časovém intervalu člověk snese daleko větší pálení, než na počátku ochutnávání.\n\nPomocí chromatografických metod lze měřit SHU podstatně přesněji než při Scovilleově organoleptickém testu za účasti ochutnávačů. Touto metodou však získáváme přímo hodnoty koncentrace, které musíme náležitě pronásobit podle toho, zda jde o roztoky kapsaicinu nebo jiných sloučenin.\n\nNaměřené hodnoty SHU se mohou lišit v závislosti na odrůdě, podnebí nebo i půdě. Údaje v následující tabulce obsahují přibližnou hodnotu pálivosti paprik.\n\n\n\n"}
{"id": "55821", "url": "https://cs.wikipedia.org/wiki?curid=55821", "title": "Historické tabulky medailistů v závodech Světového poháru ve skocích na lyžích", "text": "Historické tabulky medailistů v závodech Světového poháru ve skocích na lyžích\n\nTabulka zachycuje nejúspěšnější účastníky světového poháru ve skocích na lyžích. Hlavním kritériem je počet vyhraných závodů. V případě rovnosti rozhoduje počet druhých míst, poté počet třetích míst. Data vycházejí ze statistik Benjamina Schöweho na Skispringen-Aktuell a z údajů Mezinárodní lyžařské federace FIS.\n"}
{"id": "55822", "url": "https://cs.wikipedia.org/wiki?curid=55822", "title": "Comské jezero", "text": "Comské jezero\n\nComské jezero, též Komské jezero ( nebo podle názvu ) je fjordovité jezero v severní Itálii v Alpách, jež se v podobě vidlice „Y“ rozdvojuje k jihu (Lago di Lecco). Má rozlohu 146 km² a se svou maximální hloubkou 410 m patří mezi nejhlubší v Evropě. Leží v nadmořské výšce 198 m.\nNachází se na území provincií Como a Lecco v Lombardii. Po Gardském jezeře a Lago Maggiore je třetí největší v Itálii. Je bohaté na ryby.\n\nProtože je (podle různých zdrojů) nadmořská výška hladiny 197–198 m a největší hloubka činí 410–425 m, jde tedy u tohoto jezera o tzv. kryptodepresi (dno pod úrovní mořské hladiny).\n\nJeho břehy jsou většinou prudké a skalnaté. Na východní a severozápadní straně je sevřeno poměrně vysokými horskými masivy Alp (Monte Legnone, 2 609 m). Leží v místech, kde se v minulosti posunoval Addský ledovec a u Alta Brianza se rozděluje na dvě části. Jezero na severu začíná u města Colico a na jihu končí jihozápadní rameno u města Como a jihovýchodní rameno u města Lecco. Délka břehů činí přibližně 160 km.\n\nComským jezerem protéká řeka Adda (levý přítok řeky Pád). Vlévá se do jezera u Colica a odtéká u Lecco. Do jihozápadního ramene žádný významný přítok nevtéká. Druhým nejvýznamnějším přítokem je řeka Mero, přitékající z jezera Lago di Mezzola.\n\nDíky mírnému podnebí v okolí roste bohatá vegetace. Jezero je vyhledávaný turistický cíl s množstvím lázeňských míst a parků. Na jezeře je rozvinuté rybářství (pstruh, síh, kapr) a místní lodní doprava. Existuje lodní spojení mezi městy Varenna, Menaggio a Bellagio.\n\nJe zde mnoho lázní, z nichž větší jsou Como a Lecco.\n"}
{"id": "55841", "url": "https://cs.wikipedia.org/wiki?curid=55841", "title": "1986 ve sportu", "text": "1986 ve sportu\n\nSvětový pohár v alpském lyžování 1985/86\n\nMalé křišťálové glóbusy:\n\n\nMalé křišťálové glóbusy:\n\nFormulové závody:\n"}
{"id": "55845", "url": "https://cs.wikipedia.org/wiki?curid=55845", "title": "1987 ve sportu", "text": "1987 ve sportu\n\nMistrovství světa v alpském lyžování 1987\n\n\nSvětový pohár v alpském lyžování 1986/87\n\nMalé křišťálové glóbusy:\n\n\nMalé křišťálové glóbusy:\n\nFormulové závody:\n\n\n\n\n"}
{"id": "55851", "url": "https://cs.wikipedia.org/wiki?curid=55851", "title": "Love Hina", "text": "Love Hina\n\nLove Hina () je pětadvacetidílný japonský animovaný seriál (anime) vytvořený podle stejnojmenné čtrnáctisvazkové mangy mangaky Kena Akamacua. Seriál spadá do žánru komedie a ečči.\n\nHlavní postavou příběhu je Keitaró Urašima. Keitaró kdysi slíbil jedné dívce (už si ani nepamatuje její jméno), že s ní půjde na Tódai (Tokijská univerzita). Jenže s věčnou smůlou, která se mu lepí na paty, a známkami, se kterými by ho snad nikam nevzali, zůstala Tódai pouhým snem. Poté, co druhý pokus skončil naprostým fiaskem a rodiče ho za to vyhodili z domu, vydává se za svojí babičkou Hinatou, jestli by ho nechala bydlet ve své Ubytovně Hinata. Ale jak to osud chce, Ubytovna Hinata je dívčí ubytovna, babička odjela na cestu kolem světa, z Keitaróa se stal správce a zdejším děvčatům se to nijak zvlášť nezamlouvá. Jenže po nějakém čase i ony zjistí, že ten úchylák Keitaró je vlastně fajn. A možná jedna z dívek je ta, se kterou si dal slib.\n\n\n\n\n"}
{"id": "55852", "url": "https://cs.wikipedia.org/wiki?curid=55852", "title": "Trasimenské jezero", "text": "Trasimenské jezero\n\nTrasimenské jezero (italsky Lago Trasimeno) je svou rozlohou 128 km² a průměrem 54 km největším jezerem na Apeninském poloostrově a čtvrtým největším v Itálii. Leží v regionu Umbrie severozápadně od Perugie v nadmořské výšce 259 m a je 7 m hluboké. Jedná se o zbytek velkého postpliocénního jezera.\n\nJezero má okrouhlý tvar a je obklopeno kopci, dosahujícími nadmořské výšky kolem 500 až 600 metrů. Břehy jsou převážně nízké, bažinaté.\n\nNejvětším ostrovem je Isola Polvese, na němž se nachází stejnojmenný hrad a ruiny kláštera San Secondo. Ostrov má lodní spojení s městem San Feliciano. Zvláštní kouzlo má ostrov Isola Maggiore, který je s okolními místy na pobřeží jezera Tuoro sul Trasimeno, Passignano sul Trasimeno a Castiglione del Lago spojen pravidelným dopravním spojením. Nejmenším ostrovem je Isola Minore\".\"\n\nJezero má jen velmi malý vodní pohyb. V létě často vysychá a nemá žádný přirozený odtok. Poměrně řídce osídlené pobřeží je zčásti porostlé rákosím. V historii bylo více pokusů silně kolísavý vodní stav usměrnit. Již v antice postavili Římané u San Savina podzemní odvodňovací kanál (\"cava\"). Roku 1421 nechal Braccio Fortebracci, pozdější papež, obnovil průtok, jenž byl v průběhu let zanesen pískem. O jezeru se opět diskutovalo v rámci boje proti malárii a při získávání nové orné půdy. V roce 1898 začal jezero chránit před povodněmi odvodňovací kanál do Cainy a dále do Tibery. Malý vodní stav ve spojení se silným hnojením zvláště v létě přispívá k silnému zanášení řasami.\n\nJezero je oblíbeným místem rekreace pro obyvatele Umbrie. U jezera je mnoho koupališť a velká nabídka míst ke kempování, prázdninovým pobytům, strávení volného času a sportovnímu vyžití všeho druhu.\n\nV jeho vodách žije 18 druhů ryb. Ve vesnicích na východním a jižním břehu je rybolov ještě stále důležitá živnost.\n\nHistorického významu dosáhlo jezero díky bitvě u Trasimenského jezera – 21. června 217 př. n. l. Hannibal zde u Sanguineta porazil ve druhé punské válce nepřátelskou římskou armádu (asi 25 000 mužů) po vedením Gaia Flaminia.\n\n"}
{"id": "55854", "url": "https://cs.wikipedia.org/wiki?curid=55854", "title": "1988 ve sportu", "text": "1988 ve sportu\n\nSvětový pohár v alpském lyžování 1987/88\n\nMalé křišťálové glóbusy:\n\n\nMalé křišťálové glóbusy:\n\nFormulové závody:\n\nRallye:\n\n\n\n\n\n"}
{"id": "55857", "url": "https://cs.wikipedia.org/wiki?curid=55857", "title": "Jan Viklef", "text": "Jan Viklef\n\nJohn Wycliffe (též Wyclif, Wycliff nebo Wickliffe), v češtině znám jako Jan Viklef, (asi 1320/1331 – 31. prosince 1384) byl anglický filozof, realista novoplatonského zaměření, teolog na Oxfordské univerzitě a propagátor reforem římskokatolické církve. Velká část jeho učení byla oficiálně odsouzena coby hereze.\n\nPocházel z nepříliš bohatého anglosaského šlechtického rodu, který vlastnil pozemkový majetek v hrabství Yorkshire. Datum narození je nejisté, odhady badatelů se různí a pohybují se zhruba v rozmezí let 1320–1331. Sporné je též místo narození, buď tvrz ve vsi Wycliffu nad Teesou (Wycliffe-on-Tees), nebo šlechtické sídlo v městečku Hipswellu.\n\nKolem roku 1345 přišel Viklef do Oxfordu, kde vystudoval a většinu života působil, nejprve jako člen Merton College a pak jako správce Balliol College. V roce 1361 se stal mistrem svobodných umění, doktorem teologie roku 1372. V roce 1365 byl ustanoven „wardenem\", tj. dohlížitelem kněžského semináře (koleje) v Canterbury Hallu, ale v roce 1367 byl řízení koleje zbaven a vedení ústavu bylo svěřeno mnichům. Viklef se proti tomuto rozhodnutí odvolal k papeži Urbanovi V., ten však rozhodl v jeho neprospěch.\n\nV té době rostla nespokojenost anglických šlechticů se vzrůstem moci a majetku duchovenstva i s papežskou politikou. Přehnané finanční nároky papežské kurie a bohatství a privilegované postavení kléru budily proticírkevní náladu. Viklef vystoupil před širší veřejnost, když se parlament usnesl, že již papeži nebude odvádět lenní poplatek. Viklef toto usnesení obhajoval. Papežové přesídlili roku 1309 do francouzského Avignonu a v tzv. stoleté válce mezi Anglií a Francií se stali spojenci nepřátelské Francie. Anglický parlament se snažil zabránit odlivu peněz do papežské pokladny a přijal zákony, které zakazovaly přijímat od papeže církevní úřady, platit mu za ně a uznávat výnosy jeho soudů. Papežská kurie odpověděla hrozbou církevní klatby.\n\nV roce 1374 vyslal král Eduard III. do Brugg poselstvo, které tam mělo vyjednávat s plnomocníky papežskými o sporných otázkách. V čele poselstva stál králův syn Jan z Gentu, vévoda z Lancasteru, a jako jeho odborný poradce se jednání účastnil i Viklef. Jan z Gentu se stal Viklefovým ochráncem a k hmotnému zabezpečení mu poskytl faru v Lutterworthu (1374). I jako držitel této fary však Viklef působil až do roku 1382 v Oxfordu.\n\nVe svých spisech, zejména v traktátech \"De dominio divino\" (1373–1374) a \"De civili dominio\" (1370–1375), Viklef horlil proti papežskému zdaňování a obsazování anglických beneficií. Pokud mnišské řády přijaly zásadu chudoby, vlastní všechno své nezměrné bohatství neprávem. Církev se má vrátit k chudobě časů apoštolských, její veliký majetek jí nejen neprospívá, ale škodí, kněží se mají věnovat jen pastýřským povinnostem. Ve věcech světských moc králova není podřízena moci papeže a světská moc má právo odejmout kléru jeho statky. V traktátu \"De civili dominio\" Viklef také napsal, že člověk žijící v hříchu nemůže nic užívat spravedlivě, a tedy nemá právo na majetek. Pouze člověk, který je ve stavu milosti, je oprávněný k vykonávání vlády v církvi i ve státě.\n\nJiž v této době se zvedl proti Viklefovi odpor z církevních kruhů, zejména z řad mnichů. Na stálé žaloby proti němu papež Řehoř XI. poslal na jaře r. 1377 do Anglie pět bul, v nichž arcibiskupa, univerzitu i krále vyzývá k ráznému zakročení. Tyto buly se však minuly téměř úplně svým účinkem. Dne 21. 6. 1377 zemřel král Eduard III. a jeho nástupce, teprve desetiletý Richard II., zpočátku podléhal úplně vlivu vévody z Lancasteru, Viklefova příznivce. Teprve v březnu r. 1378 byl Viklef povolán k arcibiskupovi na zámek Lambeth. Na shromáždění prelátů se však osobně dostavila matka krále Richarda II. a varovala přítomné, aby proti Viklefovi nic nepodnikali. Postrašení preláti proto jen zakázali Viklefovi, aby své názory šířil veřejně.\n\nV těchto letech vrcholí Viklefovo tvůrčí úsilí. V traktátu \"De veritate sacre Scripture\" (1378) zdůrazňuje, že Písmo svaté je neomylný pramen učení Kristova, je to stěžejní norma, kterou je třeba poměřovat církev, tradici, koncily i papeže. Asi v této době začínají z jeho popudu práce na prvním\nanglickém překladu Bible (tzv. \"Viklifovská bible\", angl. \"Wycliffite Bible\"), není ovšem jisté, zda se sám do jejího překládání zapojil.\n\nV traktátu \"De ecclesia\" (1378) píše, že církev nepředstavují papež a duchovenstvo, nýbrž tvoří ji vyvolení Boží, jejichž hlavou je Kristus. Jestliže papež a preláti svým životem ukazují, že nepatří k vyvoleným Božím, nemohou duchovně vést církev Kristovu, ale jsou sborem satanovým. Viklef zde odmítá i odpustky, odpouštět hříšníku může jen Bůh, nikoliv kněz. V traktátu \"De potestate papae\" (asi 1379) odmítá božský původ papežství. Papež, který není opravdovým následovníkem Krista, je Antikrist. V traktátu \"De apostasia\" (asi 1379) tvrdí, že z církve Boží není možno člověka vyobcovat a člověk ji nemůže ani opustit, ledaže by to byla vůle Boží.\n\nV traktátu \"De eucharistia\" (asi 1379) vyslovil Viklef pochybnosti o dogmatu transsubstanciace (přepodstatnění), tj. o učení, že při mešní oběti dochází k přeměně chleba a vína v pravé tělo a krev Ježíše Krista, a to takovým způsobem, že po proměňování zůstávají vnímatelné vlastnosti chleba a vína (barva, chuť, vůně), ale podstata chleba a vína je nahrazena podstatou těla a krve Kristovy. Viklef vystoupil proti tomuto ztotožnění chleba (hostie) s Kristovým tělem, chtěl se vrátit k duchovnějšímu chápání eucharistie, jaké dle něho bylo v církvi prvotní. Hrozil se představy, že kněz „dělá tělo Boží\" nebo že věřící mohou tělo Kristovo drtit zuby. Viklef věřil, že chléb a víno zůstanou i po pronesení konsekračních slov zachovány (tzv. remanence) a Kristus je v hostii přítomen svátostně a duchovně („jako duše v těle\").\n\nPlatné učení církve o eucharistii však bylo vyhlášeno papežem Innocencem III. jako dogma o transsubstaciaci roku 1215 (4. lateránský koncil) s obvyklým dodatkem, že každý, kdo by věřil a tvrdil jinak, je kacíř. Nepřátelé Viklefa, především z řad mnišských řádů, ho zasypávali obviněními z kacířství. Zatímco dříve byl často Viklefovi dáván titul \"venerabilis doctor\" („ctihodný doktor\") nebo \"doctor evangelicus\" („evangelický doktor\"), začíná být po roce 1379 stále častěji označován jako \"exsecrabilis seductor\" („zlořečený svůdce\"). Viklef ale nemínil ustoupit a dne 10. 5. 1381 zveřejnil spis \"De eucharistia confessio\", v němž i nadále hájil své názory o eucharistii.\n\nViklefovy myšlenky někteří kněží ve zjednodušené podobě zprostředkovávali širší veřejnosti a podnikali kazatelské cesty po celé zemi (lollardi). V roce 1381 vypuklo veliké selské povstání vedené Watem Tylerem. Viklef povstání zavrhoval, nicméně vina byla jeho odpůrci sváděna na něho, a to tím spíše, že v traktátu \"De blasphemia\" (1381) se dožadoval mírnějšího soudu vůči rebelům. Bylo též poukazováno na nespornou shodu mezi hesly rebelů a Viklefovým učením o pravé a nepravé vládě.\n\nV té době upadl v nemilost i vévoda Jan z Gentu a nemohl již Viklefa účinně chránit. V květnu 1382 se sešlo shromáždění anglických prelátů a dne 21. 5. 1382 odsoudilo 29 článků z Viklefova díla, Viklef sám však v usnesení jmenován nebyl. Královským mandátem z 13. 7. 1382 bylo nařízeno odstranit z Oxfordu všechny přívržence Viklefových názorů. Také Viklef byl donucen Oxford opustit a od konce roku 1382 až do své smrti žil na své faře v Lutterworthu.\n\nNa této faře Viklef dokončil traktát \"Dialogus\" (1378–1383), v němž opět zdůraznil, že Kristus vyvolil duchovenstvo, aby se staralo o věci duchovní, a ne aby mělo starost o majetek a světské panování. Duchovní, kteří nešetří příkazů Kristových, jsou kněžími Antikristovými. Vedle řady polemických traktátů proti papeži, prelátům a mnichům zde vzniká i poslední velké Viklefovo dílo, \"Trialogus\" (1382–1383), který je souhrnem jeho teologických i filozofických názorů.\n\nDne 28. 12. 1384 byl Viklef postižen při mši záchvatem mrtvice a 31. 12. 1384 na faře v Lutterworthu zemřel. I po jeho smrti pokračovalo tažení proti jeho názorům. V roce 1388 nařídil král Richard II., aby všechna Viklefova díla i pojednání jeho přívrženců byla konfiskována, nikdo je nesmí vlastnit ani opisovat. Anglický zákon z roku 1401 (\"De heretico comburendo\") hrozil všem, jimž by bylo dokázáno šíření kacířských myšlenek, trestem smrti upálením. Také v Praze arcibiskup Zbyněk Zajíc z Hazmburka vydal v červnu 1410 příkaz shromáždit Viklefovy spisy a pak je nechal veřejně spálit na dvoře svého malostranského paláce (16. 7. 1410).\n\nNa kostnickém koncilu v roce 1415 bylo zatraceno 45 vět z Viklefových spisů. Viklef byl prohlášen za kacíře a koncil nařídil, aby Viklefovy kosti byly vyňaty z posvěcené půdy a spáleny. Došlo k tomu na jaře roku 1428, kdy na výzvu papeže Martina V. byly v Lutterworthu ostatky Viklefovy vykopány, spáleny a popel z nich byl vhozen do řeky Swiftu.\nTraktáty Jana Viklefa přinášeli do Čech studenti vracející se z anglických univerzit. To byl jeden z výsledků česko-anglických kontaktů, které zesílily po sňatku Anny Lucemburské s Richardem II. (Anna, dcera Karla IV., byla v Anglii velmi oblíbená, také se zastala povstalců a prosila o shovívavost při jejich potrestání.)\n\nViklefovy myšlenky silně ovlivňovaly české vzdělance na přelomu 14. a 15. století, a to jmenovitě např. Stanislava ze Znojma, Jana Husa, Jeronýma Pražského, Jakoubka ze Stříbra. Anglický viklefovec Petr Payne, který v únoru 1415 přišel do Prahy, se stal významnou postavou českého reformního hnutí. Mnoho z Viklefových názorů později převzala protestantská reformace.\n\nV letech 1883–1922 vyšlo v Londýně 36 svazků Viklefových spisů (přetisk ve Fankfurtu v r. 1965). Některá díla však ještě nejsou vydána. V Čechách se ujaly Viklefova odkazu všechny husitské směry a za dochování monumentálního Viklefova díla vděčíme do značné míry husitským písařským dílnám. Proto je v českých knihovnách zachováno více rukopisných opisů jeho děl než v Anglii.\n\n\n\n\n"}
{"id": "55866", "url": "https://cs.wikipedia.org/wiki?curid=55866", "title": "Umbozero", "text": "Umbozero\n\nUmbozero ( ) je jezero na Kolském poloostrově v Murmanské oblasti v Rusku. Leží mezi Chibinami na západě a Lovozerskou tundrou na východě. Nebezpečné jsou náhle vznikající severní a jižní větry. Jeho rozloha je 419,4 km² (kolísá mezi 313 až 422 km²). Průměrná hloubka je 15 m a maximální hloubka až 115 m.\n\nRozsah kolísání úrovně hladiny je 1,2 m. Vyšší úroveň je v červenci a nižší v květnu. Zamrzá na konci října, v listopadu nebo v prosinci a rozmrzá na konci května nebo v červnu. Do jezera přitéká mnoho nevelkých řek, např. Ponga ze Sarančozera. Z jižního konce odtéká řeka Umba do Bílého moře.\n\nNa jezeře je rozvinutý rybolov (pstruzi, siveni, sízi).\n\n"}
{"id": "55868", "url": "https://cs.wikipedia.org/wiki?curid=55868", "title": "Document Object Model", "text": "Document Object Model\n\nDOM (akronym anglického Document Object Model – \"objektový model dokumentu\") je objektově orientovaná reprezentace XML nebo HTML dokumentu. DOM je API umožňující přístup či modifikaci obsahu, struktury, nebo stylu dokumentu, či jeho částí.\n\nPůvodně měl každý webový prohlížeč své vlastní specifické rozhraní k manipulaci s HTML elementy pomocí JavaScriptu. Vzájemná nekompatibilita těchto rozhraní však přivedla W3C k myšlence standardizace, a tak vznikl \"W3C Document Object Model\" (zkráceně \"W3C DOM\"). Tato specifikace je platformně a jazykově nezávislá. Předchozí specifická rozhraní byla nazvána \"Intermediate DOM\" (anglicky \"přechodný DOM\").\n\nDOM umožňuje přístup k dokumentu jako ke stromu, což je zároveň datová struktura používaná ve většině XML parserů (Xerces, MSXML) a XSL procesorů (Xalan). Tato technologie, nazývaná \"grove (Graph Representation Of property ValuEs)\", vyžaduje nahrání celého parsovaného dokumentu do paměti, z čehož plyne, že její optimální použití je tam, kde je k jednotlivým elementům dokumentu přistupováno v náhodném pořadí nebo opakovaně. Existuje i alternativní technologie pro případ, že je potřeba postupná, nebo jednorázová úprava – sekvenční model SAX, který má v těchto případech výhodu rychlejšího zpracování a nižší paměťové náročnosti.\n\nSpecifikace \"W3C DOM\" jsou rozděleny do několika úrovní (DOM level), z nichž každá obsahuje povinné a volitelné moduly. K tomu, aby nějaká aplikace mohla prohlásit, že podporuje určitý \"DOM level\", musí implementovat všechny požadavky dané úrovně a všech nižších. Aplikace mohou též podporovat specifická rozšíření (anglicky \"vendor-specific extensions\") za podmínky, že nejsou v konfliktu s W3C standardy. V současnosti (leden 2014) existují čtyři úrovně (Level 1, Level 2, Level 3 a Level 4), z nichž první tři jsou již ve stádiu W3C Recommendation.\nPodpora \"Intermediate DOM\", jenž existoval před vytvořením \"DOM Level 1\". Například \"DHTML Object Model\" vyvinutý firmou Microsoft, nebo nepojmenovaný \"Intermediate DOM\" od Netscape. \"Level 0\" není formální specifikací publikovanou W3C, ale používá se jako srozumitelná zkratka odkazující na věci existující před standardizačním procesem.\nNavigace v DOMu (HTML a XML) dokumentu (resp. jeho stromové struktuře) a manipulace s obsahem (včetně přidávání elementů). Specifické elementy HTML jsou obsaženy také.\nPodpora jmenných prostorů (anglicky \"XML namespace\"), událostí a filtrovaných pohledů.\nStandardizovaný mechanismus načítání a ukládání a podpora XML schémat. Navíc umožňuje například dynamické vkládání obsahu do dokumentu a přidává některé nové metody a vlastnosti.\n\nVývoj se zaměřuje na sloučení předchozích standardů DOM Level 3 Core, Element Traversal, Selectors API Level 2, DOM Level 3 Events a DOM Level 2 Traversal and Range a jejich zjednodušení a přiblížení již existujícím standardům, především specifikacím JavaScriptu a HTML5. Specifikace dále zjednoduší časté DOM operace.\nVšechny dokumenty jsou v angličtině\n\n\n\n\n"}
{"id": "55871", "url": "https://cs.wikipedia.org/wiki?curid=55871", "title": "Evropský soud", "text": "Evropský soud\n\nEvropský soud může označovat:\n"}
{"id": "55872", "url": "https://cs.wikipedia.org/wiki?curid=55872", "title": "Peter Breiner", "text": "Peter Breiner\n\nPeter Breiner (3. července 1957 Humenné, Slovensko) je klavírista, skladatel, dirigent a aranžér slovenského původu žijící v New Yorku.\n\nNa klavír začal hrát ve věku 4 let, v letech 1971–1975 studoval na konzervatoři v Košicích hru na klavír, skladbu, dirigování a hru na bicí nástroje. Později se přestěhoval do Bratislavy, kde v letech 1975–1981 studoval hudební kompozici u hudebního skladatele Alexandra Moyzese na bratislavské VŠMU. Pracoval jako hudební režisér ve Slovenském rozhlasu. V letech 1980–1985 hrál s jazzovým hudebníkem Peterem Lipou. V období 1985–1987 byl členem Orchestru Gustava Broma. V letech 1993–1994 účinkoval v politicko-satirickém pořadu Milana Markoviče ve Slovenské televizi. Od roku 1992 žil v kanadském Torontu a v roce 2007 se přestěhoval do New Yorku. V roce 1995 byl v USA zařazen do nahrávek série \"The Best of 1995\". V deníku SME publikoval svoje kritické postřehy pod názvem \"Z druhého brehu\", v týdeníku \"Domino fórum\" \"Javorové listy\".\nV dubnu 1998 vydal svoji první knihu pod názvem \"Javorové listy\", která se stala bestsellerem. Od roku 2007 rediguje ve slovenském měsíčníku věnovanému klasické hudbě \"Hudobný život\" pravidelnou rubriku \"Z iného sveta\". Ovládá plynule sedm světových jazyků.\n\nVěnuje se interpretaci klasické hudby, jazzu, tanga, i filmové hudby. Na koncertech často kombinuje hru na klavír s dirigováním. Pod jeho taktovkou hrálo vícero velkých světových hudebních těles. Je také oceňovaným skladatelem a autorem netradičních hudebních aranží děl populární hudby (např. mezinárodně oceněné CD \"Beatles Go Baroque\").\n\nJeho dosavadní tvorba je zachycena na více než 150 digitálních nahrávkách, kterých se po celém světe až doposud prodalo více jak 1,5 miliónu kusů.\n\nSlovenský prezident Andrej Kiska mu 1. ledna 2018 předal Řád Ľudovíta Štúra.\n\n"}
{"id": "55878", "url": "https://cs.wikipedia.org/wiki?curid=55878", "title": "Braniborská brána (Postupim)", "text": "Braniborská brána (Postupim)\n\nBraniborská brána v Postupimi (německy \"Potsdam\") byla vybudována roku 1770. Jejími tvůrci byli architekti Carl von Gontard a Georg Christian Unger, bránu projektovali na příkaz německého císaře Fridricha II. Braniborská brána v Postupimi, také zvaná „malá“ Braniborská brána, by neměla být zaměňována s Braniborskou branou v Berlíně.\n\nBrána byla zřízena původně roku 1733 Fridrichem Vilémem I. při rozšiřování města. Jednalo se o menší hradní bránu, která měla zamezit dezercím vojáků a pašování zboží. Po ukončení sedmileté války nechal Friedrich II. bránu zbourat a znovu vystavět v monumentálním stylu, příkladem byl Konstantinův oblouk v Římě. Brána však nese stopy skutečnosti, že u jejího zrodu se nacházeli dva architekti s odlišnou představou o architektonickém vzhledu nové brány. Strana, obrácená směrem k městu, kterou navrhl Carl von Gontard, se značně liší od vnější strany, za kterou zodpovídal Georg Christian Unger.\n\n"}
{"id": "55881", "url": "https://cs.wikipedia.org/wiki?curid=55881", "title": "Druid", "text": "Druid\n\nDruidové byli keltští duchovní a mezi lidmi měli výsadní postavení. Směli kupříkladu vstupovat na posvátná místa, na slavnostech měl druid první slovo, které pronesl dokonce dříve než král, na slavnostech vykonávali oběti a jejich slovo bylo mnohdy rozhodující. Z prací římských spisovatelů a válečníků víme, že dokázali dav běsnících válečníků jediným slovem zcela uklidnit nebo naopak přivést k zuřivosti.\n\nPřes všechno, co o druidech napsali Římané a křesťanští věrozvěsti (přičemž obě tyto skupiny měly zcela pochopitelně zájem vykreslit druidy v co nejhorším světle), dnes víme, že keltští druidi nebyli uzurpátoři a netěžili z domnělého primitivismu národa. Vykonávali oběti (v době ohrožení Římany i oběti lidské a pravděpodobně i s kanibalskými prvky), ale běžně zemědělské či řemeslnické (část úrody, předměty s náboženskými motivy,…). Měli zřejmě velké znalosti z oblasti bylin a přírodních surovin vůbec, jelikož to byli léčitelé a patrně ovládali i umění hypnózy, neboť, jak tvrdí historické prameny, dokázali zapříčinit, že zraněný necítil bolest, a jistě ovládali i astronomii a astrologii, jelikož už tehdy sestavili horoskop (stromokruh), který velice dobře koresponduje s běžným systémem slunečních znamení.\n\nO učení a praktikách keltských druidů toho dnes mnoho nevíme, jelikož sami zakázali zapisování čehokoliv, co se týkalo rituálů a druidské nauky. Tyto záležitosti se předávaly pouze ústní formou. Všichni druidi se dokonce každoročně scházeli a vyměňovali si své poznatky. Jedním z míst kde se každoročně scházeli, bylo i město Carnut na území dnešní Francie.\n\nJen jednoho jediného druida známe jménem, a tím je Diviciacos z kmene Aeduů, který byl diplomatem a jako jeden z mála cizinců byl pozván do římského senátu, kde jednal s Caesarem. Jistou ukázkou toho, jak byli druidové vážení, je to, že do senátu byl vpuštěn i se svým štítem a mečem.\n\nDruidové uctívali rovněž stromy, zejména duby. Posvátné byly tzv. \"nemethony\", neboli posvátné dubové háje, kam měli povolen vstup pouze tito kněží. Zde věštili a spojovali se s jiným světem. Byli to rovněž výjimeční politici, svým zásahem zamezili mnohým bratrovražedným válkám, které často mezi jednotlivými kmeny probíhaly.\n\nJak již bylo řečeno, druidové byli i keltskými kněžími. Keltové věřili v přírodní medicínu a posvátnou rostlinou jim bylo jmelí. Později, po střetu se středomořskými kulturami Říma a Řecka, přejali také jejich systém bohů. Nejvyšším bohem v jejich systému byl Taranis. Mezi další významné bohy patřil Lugh — dobrý bůh světla, Cernunnos, Epona a Sequana. Jako posvátná zvířata uctívali jelena, koně a kohouta.\n\nKeltští druidové nejsou jen náboženskými představiteli, ale jednalo se o váženou keltskou inteligenci. Některé římské prameny uvádí, že se na druida studovalo 20 až 30 let.\n\n"}
{"id": "55886", "url": "https://cs.wikipedia.org/wiki?curid=55886", "title": "Vilém Bohumír Hauner", "text": "Vilém Bohumír Hauner\n\nVilém Bohumír Hauner (23. června 1903, Praha – 9. října 1982) byl český neslyšící umělecký knihař.\n\nNarodil se jako neslyšící syn do rodiny vojenského historika Viléma J. J. Haunera a Jitky Haunerové-Staňkové. Vystudoval uměleckou knižní vazbu na Státní grafické škole v Praze, a také se naučil anglicky, francouzsky a částečně německy.\n\nPo dokončení studií pracoval dva roky v Paříži, kde se stal členem Mezinárodního salonu hluchých umělců. Navštívil Spojené státy americké, pravděpodobně jako první český neslyšící s popularizací nových metod edukace, mj. Gallaudetovu univerzitu ve Washingtonu.\n\nPo návratu z Francie si otevřel vysněný vlastní ateliér pro uměleckou vazbu knih. Také se podílel na spolkovém životě neslyšících a stál u zrodu tenisového oddílu neslyšících \"LATECH.\"\n\nDopisoval si s neslyšící Němkou Gertrudou Jacobovou ve francouzštině a v roce 1938 si ji vzal. Měli spolu dvě děti, starší syn Milan je dnes světoznámým historikem ve Wisconsinu v USA, mladší Roland (1942–2007) zůstal v Praze v rodném domě.\n\nZa druhé světové války byli jeho otec a mladší bratr Edgar za odbojovou činnost zastřeleni.\n\nDíky popularitě své matky a jejích učebních osnov školy pro neslyšící se Hauner stal brzy mediálně známým a luxusní knižní vazby s plastickou dekorací u něj v období první republiky objednávaly i významné osobnosti jako prezident Tomáš Garrigue Masaryk. \nPo převratu však již komunistický režim nedovolil V. B. Haunerovi aktivnější činnost, omezil se jen na běžnou knižní vazbu.\n\n"}
{"id": "55887", "url": "https://cs.wikipedia.org/wiki?curid=55887", "title": "Tódži", "text": "Tódži\n\nTódži () je buddhistický chrám sekty Šingon v Kjótu, Japonsko. Jeho jméno znamená \"Východní chrám\" a kdysi existoval i jeho protějšek Saidži (\"Západní chrám\"). Stály vedle brány Rašómon, vstupní brány do Heiankjó (Kjóta).\n\nSlavný mnich Kóbó Daiši (Kúkai) založil Tódži v roce 823 z příkazu císaře Sagy. Oficiální název chrámu je Kjó-ó-gokoku-dži (教王護国寺), což naznačuje, že jeho úlohou byla ochrana národa. Je zde uctíván \"Jakuši Njorai\", Buddha léčitel.\n\nPagoda chrámu Tódži je 57 m vysoká a je nejvyšší dřevěnou věží v Japonsku. Pochází z období Edo, kdy ji nechal přestavět třetí Tokugawský šógun Iemicu.\n\nOd roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n\n"}
{"id": "55893", "url": "https://cs.wikipedia.org/wiki?curid=55893", "title": "Emulátor", "text": "Emulátor\n\nEmulátor je v informatice druh softwaru umožňující běh počítačových programů na jiné platformě (architektuře, operačním systému), než pro kterou byly původně vytvořeny a kterou samy od sebe podporují. Typickým příkladem emulátoru je program umožňující běh videoher známých z herních konzolí na běžném PC pod Microsoft Windows či Linuxem. Emulace je speciálním případem virtualizace (někdy je však chápána jako silnější pojem).\n\nV informačně-teoretickém smyslu lze podle Church-Turingovy teze libovolné výpočetní prostředí emulovat na libovolném jiném. Tato teoretická vlastnost však v praxi naráží na dvě hlavní překážky: Příslušná emulace může být pro praktické účely příliš pomalá, avšak nejčastější překážkou je špatná dostupnost informací o původní architektuře (platí pro proprietární software). Při tvorbě emulátoru je pak potřeba používat metody reverzního inženýrství.\n\nEmulátory se všeobecně odkazují na schopnost počítačového programu nebo konkrétního zařízení napodobit, emulovat jiný program či zařízení. Typický příklad lze najít ve světě tiskáren. Mnoho tiskáren je navrženo tak, aby dokázaly napodobit tiskárny společnosti Hewlett-Packard, protože jsou popsané ve velkém počtu programů. Pokud tiskárny jiných výrobců dokáží emulovat tiskárny HP, jsou schopné tisknout z programů, které by s těmito tiskárnami normálně nepracovaly.\n\nEmulátor nemusí vystupovat jen jako software, který napodobuje, emuluje jiné prostředí, ale také jako hardwarový emulátor. Jedná se například o DOS kompatibilní karty, které se vyskytly v dřívějších verzích Macintoshů pod názvem Centris 610 nebo Performa 630. Díky tomu byly majitelé takového počítače schopni spouštět programy známé z PC.\n\nEmulace se zabývá obnovováním původního počítačového prostředí, které již například na nových platformách nemusí být dostupné, toho se dá využít i pro uchovávání zastaralejších souborových typů. Díky tomu je možné původní (starší) software provozovat i na aktuálních typech operačních systémů.\nEmulovaná aplikace přináší uživateli původní vzhled i funkčnost softwaru na aktuální platformě. Díky tomu má uživatel přístup k jakémukoliv softwaru nebo operačnímu systému na současné platformě, zatímco emulovaný objekt běží ve svém typickém prostředí. Jeffery Rothenberg, je jedním z prvních zastánců emulace, který vyřkl myšlenku, že by se emulace měla využít k udržování digitálních informací. Jednalo by se tak podle Rothenberga o „ideální rozšiřitelné a dlouhodobé řešení, které by zajišťovalo interoperabilitu jednotlivých souborových verzí“. Kdyby tedy byla\nv praxi vytvořena nová verze nějakého softwaru, spíše než migrace starších podporovaných souborů by se dal vytvořit jednoduchý emulátor pro aplikace, který by umožnil přístup i ke starším\ntypům souborů.\n\n\n\nNa emulaci je často nahlíženo jako na jistotu a strategii k uchování stávajících digitálních objektů a dat. Toho se využívá i v moderních médiích. Například Cory Arcangel se specializuje na oživení zastaralých technologií a jeho práce je uznávaná hlavně z hlediska významu uchování digitální kultury. Největším významem emulace v moderních médiích je uchování dat na dobu neurčitou a jejich zpětná a bezchybná interpretace. Pozdější interpretace dat není závislá na žádném konkrétním hardwaru, který taktéž s postupem času významně zastarává. Paradoxem zůstává, že emulátory musí být schopny běžet i na budoucích platformách tak, aby byla možnost starší data kdykoliv v budoucnu obnovit.\n\n\n\n\n\n"}
{"id": "55898", "url": "https://cs.wikipedia.org/wiki?curid=55898", "title": "Hydroxid barnatý", "text": "Hydroxid barnatý\n\nHydroxid barnatý je sloučeninou barya, které je v něm v oxidačním čísle II+. Jeho vzorec je Ba(OH). Vzhledem je to bílá zrnitá či prášková látka. Jeho obvyklou obchodní formou je monohydrát, vyskytuje se ale také v bezvodé formě nebo jako oktahydrát - Ba(OH).8HO. Většina jeho vlastností závisí na tom, která to je forma \"(viz tabulka vpravo)\". Rozkládá se při teplotě 800°C. \n\nHydroxid barnatý vzniká rozpouštěním oxidu barnatého ve vodě.\n\nKrystalizuje jako oktahydrát. Je rozpustný v methanolu, ethanolu, glycerolu, acetonu a vodě a jeho roztok reaguje silně zásaditě. Je jedovatý a leptavý.\n\nHydroxid barnatý se používá v analytické chemii k titraci slabých kyselin, především organických.\n\nJe příležitostně použit i při organické syntéze jako silná zásada při hydrolýze esterů.\n\nMůže být použit při laboratorní výrobě uhličitanu barnatého zaváděním oxidu uhličitého do roztoku hydroxidu barnatého.\n\nBa(OH) + CO → BaCO + HO\n"}
{"id": "55899", "url": "https://cs.wikipedia.org/wiki?curid=55899", "title": "Roquepertuse", "text": "Roquepertuse\n\nRoquepertuse je jedno z nejvýznačnějších nalezišť keltské kultury, leží poblíž provensálského městečka Velaux v jižní Francii. Roquepertuse bylo zřejmě čistě náboženským střediskem Keltů, veškeré náznaky obydlení chybí. Po přepadu Římanů v roce 124 př. n. l. bylo zcela zničeno.\n\nNaleziště bylo objeveno již roku 1860, ale až roku 1923 bylo důkladněji zkoumáno, přičemž bylo objeveno několik reliktů z doby keltského osídlení; mimo sošky Herma také dvě sošky, připomínající buddhu, tři sloupy s výhlubněmi pro lidskou lebku a soška ptáka (výška 62 cm). Nálezy jsou datovány do 3. století př. n. l., ale např. jisté aspekty sošek, připomínajících buddhu, dovádějí mnohé znalce k domněnce, že se jedná o objekty, které jsou o 200 až 300 let starší.\nHlavní artefakty z této lokality jsou uloženy v Musée d'archéologie méditerranéenne v Marseille.\n\n"}
{"id": "55904", "url": "https://cs.wikipedia.org/wiki?curid=55904", "title": "Francisco Goya", "text": "Francisco Goya\n\nFrancisco José de Goya y Lucientes (30. březen 1746, Fuendetodos – 16. duben 1828, Bordeaux) byl španělský malíř a rytec romantismu.\n\nFrancisco José de Goya y Lucientes se narodil 30. března 1746 ve vesničce Fuendetodos na severu Španělska jako pátý syn zlatníka José Goyi z Baskicka a šlechtičny z Aragonie. První roky života ale strávil v Zaragoze, protože zde měl jeho otec zlatnickou dílnu. Navštěvoval školu kněze Joaquína, kde se naučil číst a také se tu seznámil se svým celoživotním přítelem Martínem Zapaterem. Jejich rozsáhlá dopisová korespondence je významným zdrojem informací o umělcově životě. \n\nOtec zpozoroval jeho zájem o umění a poslal ho do učení k malíři Josému Luzánovi. Goyovu genialitu potvrzují i jeho malby v relikviáři ve Fuendetodos, které vytvořil kolem roku 1762 v pouhých šestnácti letech. Můžeme tu pozorovat jak originální náměty, tak i velkou obratnost malíře. \n\nV letech 1763 a 1766 se přihlásil na Královskou akademii výtvarných umění sv. Ferdinanda v Madridě, ale vždy bez úspěchu. Už v té době se setkal s Franciscem Bayeuem, který ho později významně podporoval. Kolem roku 1770 odešel do Říma a získává pochvalné uznání poroty parmské Královské akademie. V říjnu roku 1771 se vrací do Zaragozy, kde si zřídil vlastní dílnu a získal řadu věrných zákazníků. \n\nPo návratu do Zaragozy roku 1771 získal první zakázky pro církev a jeho úspěchy se stupňovaly. V roce 1773 se oženil s Josefou Bayeu, sestrou Francisca Bayeu. Dál pracoval v Zaragoze, kde vytvořil fresky pro kartuziánský klášter Aula Dei. Roku 1774 dostal Goya od Královské gobelínové manufaktury sv. Barbory zakázku na předlohy k tapiseriím. Přestěhoval se natrvalo do Madridu.\n\nRoku 1780 byl Goya jednomyslně zvolen členem Královské umělecké akademie sv. Ferdinanda. V roce 1783 si královský ministr hrabě de Floridablanca u Goyi objednal svůj portrét. Následovali další příslušníci aristokracie, takže se Goya stal vyhledávaným portrétistou. Roku 1786 byl Goya jmenován královským malířem (Pintor del Rey) s ročním platem 15 000 reálů. Svými portréty si Goya získal slávu a obdržel čestné tituly. V roce 1789 se stal dvorním malířem (Pintor de Cámara) a v roce 1799 pak prvním dvorním malířem (Primer Pintor de Cámara) s ročním platem 50 000 reálů. Roku 1795 byl jmenován ředitelem královské akademie.\n\nGoya svým modelům nelichotil. „Ozdobil je šerpami a navlíkl do bohatých šatů, ale nenamaloval ani trůn, ani erb nijak se nepokusil podtrhnout vznešené postavení tohoto rodu králů a královen z milosti boží.“\n\nMaja znamená ve španělštině mladou, pěknou ženu se zálibou v provokativním vystupování. Majas se živily prodejem jedlých kaštanů a pomerančů. Živily i své manžele. Od ostatních se lišily svým zevnějškem : vlasy zakryté síťkou, pestré šaty s hlubokým výstřihem, které odhalovaly nohy ke kotníkům. Během doby se tato skladba oblečení stala módní i ve vyšších kruzích na protest proti francouzské módě až se dnes chápe téměř jako národní kroj.\n\nRoku 1792 vytvořil Goya poslední kartony k tapiseriím. Poté odcestoval do Andalusie, kde vážně onemocněl a ohluchl. 1793 se Goya vrátil do Madridu a začal znovu pracovat. Jeho práce se ale začala značně lišit od předchozí tvorby. V tomto roce vyhlásila Francie Španělsku poprvé válku.\nRoku 1799 vydal Goya \"Rozmary – Los Caprichos\", soubor 80 leptů. Lepty mu poskytly možnost oslovit širší publikum. K častým námětům patřily noční můry, společenská kritika neřestí, výstředností a bláznovství zosobňovaných španělskými hidalgy. 15 % španělské populace se hlásilo ke šlechtickému původu, byli tedy hidalgové. To byl pro mnohé důvod, proč nepracovat. Proto je Goya zobrazoval posměšně jako osly.\n\nNejznámějším leptem série je \"Spánek rozumu plodí nestvůry\". \n\nRoku 1807 navzdory paktu neutrality zahájila francouzská vojska v čele s císařem Napoleonem invazi do Španělska. 2. května 1808 propuklo v Madridu lidové povstání proti francouzské nadvládě, bylo ale krutě potlačeno. Začala španělská válka za nezávislost, která trvala pět let. Z toho období pochází další známý Goyův cyklus s názvem \"Hrůzy války\".\n\nV roce 1810 začal Goya pracovat na souboru leptů \"Hrůzy války\" a zároveň portrétoval Josepha Bonaparta, Napoleonova bratra, kterého císař Francouzů dosadil na španělský trůn.\nO dva roky později, tedy v roce 1812, zemřela Goyova manželka Josefa Bayeuová. O rok později se k němu nastěhovala Leocadia Weissová.\n\nPo Napoleonově porážce a abdikaci (1814) se vrátil do Španělska král Ferdinand VII., který zahájil tvrdé represe vůči liberálům. Goya zůstal dvorním malířem a vytvořil historické obrazy \"Druhý květen 1808\" a \"Třetí květen 1808\". Musel se však hájit před inkvizicí proti obvinění z obscénnosti kvůli obrazu \"Nahá maja (Maja desnuda)\". Akty v této době inkvizice zakazovala a konfiskovala. Goya vytvořil rovněž podobný obraz \"Oblečená maja\". Oba portréty, nahé i oblečené maji, patřily hraběti Godoyovi, nejmocnějšímu muži Španělska. Ten, protože si byl vědom zákazu, ukazoval svým návštěvníkům jeden nebo druhý obraz, podle toho, co byli zač.\n\nRoku 1816 vydal Goya sérii 33 akvatint s názvem „Umění býčích zápasů“ – \"Tauromaquia\". Motivy koridy prochází celým Goyovým dílem.\n\nPo válce s napoleonskou Francií následovala ve Španělsku občanská válka. Zemi ovládl chaos, strach a zoufalství. Útlaku ze strany vlády následoval silný lidový odpor. V letech 1820–23 pokryl Goya stěny dvou místností svého domu tzv. černými malbami. V roce 1824 odjel Goya do Francie do exilu, kde žilo mnoho jeho španělských liberálních přátel. Roku 1825 vydal litografie \"Býci z Bordeaux\".\n\nV roce 1826 se Goya nakrátko vrátil do Madridu, aby požádal o uvolnění z funkce dvorního malíře. Král mu vyhověl a milostivě mu přidělil roční penzi 50 000 reálů. Vrátil se do francouzského města Bordeaux, kde pak maloval žánrové scény jako \"Mlékařka z Bordeaux\" a církevní fresky. Ke konci života se Goya ve své práci často zaměřoval na výjevy ze života významných světců a zázraky, které vykonali. Církevní náměty lze chápat jako jeho snahu o usmíření s církví a obrácení se k duchovnímu životu v předtuše blížící se smrti.\n\nGoyův vliv stoupal zároveň s tím, jak se v jeho díle objevovaly subjektivní a revoluční prvky, a to v době, kdy tyto směry nebyly ve výtvarném umění dominantní. Důrazem na popředí a zamlžené pozadí předcházel Goya dílo Édouarda Maneta.\n\nGoya byl královským portrétistou stejně jako kronikářem historie. Vytvořil cyklus obsahující 80 rytin, nazvaný \"Los Caprichos\" (Rozmary). Ten měl znázorňovat to, co nazýval „nespočetné slabosti a pošetilosti, které se nacházejí v kterékoli civilizované společnosti a běžné předsudky a podvodné praktiky, které zvyk, ignorance nebo sebezahleděnost přetvořily v obyčejné.“\n\nNamaloval také skupinový portrét rodiny španělského krále Karla IV. a portrét Ferdinanda VII.. Jeho bohatá tematická šíře postupovala od námětů různých oslav pro tapiserie přes kreslené postavičky obyčejných lidí až po válečné scény, zobrazující líté boje a mrtvá těla. Tento tematický vývoj odrážel ztemňování jeho mysli.\n\nSoučasní vědci se domnívají, že olovo obsažené v jeho barvách mu roku 1792 způsobilo ztrátu sluchu. Krátce před smrtí se stáhl do ústraní a pracoval na vystrašujících a temných výjevech šílenosti, vzteku a fantazie. Styl těchto černých maleb (\"Pinturas Negras\") předznamenal příchod expresionistického malířství.\n\nPoté co Napoleon Bonaparte uchvátil moc ve Španělsku, odešel Goya na odpočinek do své vily „Quinta del Sordo“ (Sídlo hluchého). Některé z jeho obrazů znázorňují scény z války, plné hrůzy a děsu.\n\nZemřel slepý a hluchý 16. dubna 1828 v dobrovolném exilu v Bordeaux.\n\nJedny z nejznámějších Goyových maleb jsou \"Nahá Maja\" (\"La Maja desnuda\") a \"Oblečená Maja\" (\"La Maja vestida\"). Znázorňují stejnou ženu ve stejné pozici, avšak jednou nahou a podruhé oblečenou. Obraz \"Oblečená Maja\" namaloval Goya po pobouření ve španělské společnosti, které vyvolala \"Nahá Maja\". Odmítl na nahé Maji namalovat šaty a místo toho vytvořil zcela nový obraz.\n\nDalší dobře známé Goyovo dílo je \"Saturn požírající svého syna\", které zobrazuje scénu z řecko-římské mytologie, kdy bůh Saturn pojídá dítě. Tato malba je jedna ze 14 obrazů v cyklu nazvaném \"Černé malby\".\n\nMnoho Goyových děl lze obdivovat v madridském Museo del Prado, některé však i jinde ve světě, mimo jiné ve Spojených státech amerických.\n\nGoyova díla a galerie, kde jsou vystavena:\n\n\n\n\n\n"}
{"id": "55905", "url": "https://cs.wikipedia.org/wiki?curid=55905", "title": "Vladimír Župan", "text": "Vladimír Župan\n\nVladimír Župan (* 1. ledna 1955, Ukrajina) je klavírní virtuos, hudební skladatel a pedagog.\nNarodil se na Ukrajině v umělecké rodině. Věnoval se hře na kytaru, na střední hudební škole vystudoval obor hru na klavír a kompozici u prof. Martona. Od roku 1975 pokračoval ve studiu tohoto oboru na Státní kyjevské konzervatoři.\n\nDvacet pět let působil v Užhorodské Státní filharmonii. Účinkoval na mnoha koncertech doma i v zahraničí, účastnil se mezinárodních klavírních soutěží a přehlídek.\nKaždoročně vede mezinárodní mistrovské kurzy v oboru hry na klavír a klávesové nástroje, vyvíjí bohatou činnost koncertní i v oblasti kompozice. Podílí se na řadě uměleckých projektů hudby klasické, populární i jazzové. Jeho virtuózní umění je patrné i v jeho fondu nahrávek pro Český rozhlas a televizi. Vladimír Župan je klavírní virtuos vyhledávaný pro svou osobitou interpretaci a nenapodobitelný projev nejen v oboru klasickém ale např. i v hudbě jazzové, swingové, bluesové i populární. \nV současnosti žije v Hradci Králové.\n"}
{"id": "55911", "url": "https://cs.wikipedia.org/wiki?curid=55911", "title": "Kennedyho vesmírné středisko", "text": "Kennedyho vesmírné středisko\n\nKennedyho vesmírné středisko ( John F. Kennedy Space Center; zkratka KSC) je americký kosmodrom na Mysu Canaveral ostrova Merritt na Floridě ve Spojených státech. Středisko je spravováno americkým Národním úřadem pro letectví a kosmonautiku (NASA).\n\nNa východním pobřeží Floridy byla vybudována největší americká kosmická základna Eastern Test Range. Má dvě části. Jižní polovina patřila vojenskému námořnictvu, které zde vybudovalo komplex Cape Canaveral Air Force Station. Odtud startovalo mnoho raket Atlas, Titan, zde startovaly i první kosmické lodě. Severní část pak patří NASA, která si zde postavila Kennedyho vesmírné středisko.\n\nNachází se na půl cestě mezi Miami a Jacksonville. Je 55 km dlouhé a 10 km široké, jeho celková rozloha je 567 km² a pracuje tam okolo 17 000 lidí. Vesmírné středisko je oblíbeným cílem turistů a má i vlastní centrum pro návštěvníky a veřejné turistické trasy. Na velké části území je omezený rozvoj infrastruktury, protože ho zaujímá i důležitá přírodní rezervace. Žijí v ní desítky druhů ptáků a savců, často lze zahlédnout volně žijící aligátory.\nKosmodrom byl pojmenován po americkém prezidentu Johnu Fitzgeraldu Kennedym\n\nStarty raket a raketoplánů byly ze Startovacího komplexu 39, kde se nachází i hangár. Šest kilometrů na východ jsou dvě startovací rampy. Osm kilometrů jižně je průmyslová zóna vesmírného střediska, kde jsou umístěny administrativní budovy.\n\nNejvýznamnější budovou je VAB (Vehicle Assembly Building), ve které byly prováděny kontroly, opravy a úpravy raketoplánů před každým startem. Odtud se na příslušnou odpalovací rampu raketoplán přepraví pomocí pásového transportéru ( Crawler Transporter) - zdolání 5,5 km dlouhé trasy trvá celý den.\n\nPřistávací dráha pro raketoplány je široká 120 m a dlouhá přes 5 km.\n\nNávštěvnické centrum ( Kennedy Space Center Visitor Complex) obsahuje mnoho různých expozic, např:\n\nKromě toho lze v ceně vstupenky podniknout autobusovou výpravu k několika vzdálenějším objektům:\n\n\n\n"}
{"id": "55912", "url": "https://cs.wikipedia.org/wiki?curid=55912", "title": "Kritický racionalismus", "text": "Kritický racionalismus\n\nKritický racionalismus je název pro filosofický systém Karla Poppera. Vyznačuje se důrazem na omezenost každého poznání, na kritičnost a racionalitu, které mohou vést k toleranci a názorovému pluralismu, a přitom se vyhnout relativismu. Odmítá představu, že by se poznání nějakou metodou dalo zajistit proti omylům, a naopak pokrok poznání vidí v souhře momentů tvořivé fantazie a kritického vyvracení omylů, stručně řečeno v metodě poučeného pokusu a omylu.\n\nPojem „kritický racionalismus“ představil Popper v knize \"Otevřená společnost a její nepřátelé\" a sám jej charakterizoval jako životní postoj, „který připouští, že já se mohu mýlit, ty mne můžeš opravit a společně můžeme přijít pravdě na stopu.“ Vznikl však už dříve, ve sporech s vídeňskými pozitivisty a empiristy, kteří hledali způsob, jak zaručit pravdivost vědeckého poznání metodou „protokolárních vět“ a důkazů indukcí. To Popper nepovažoval za možné, neboť úplná indukce je možná jen v matematice, kdežto v empirických vědách je vždy pouze neúplná a z libovolného počtu pozorování nelze odvodit obecný zákon.\n\nDůležitou inspirací bylo pro Poppera nahrazení Newtonovy teorie Einsteinovou: může-li se i teorie, kterou všechna pozorování po 200 let potvrzovala, ukázat jako omezená či dokonce nesprávná, je snaha o dokazování teorií pozitivními pokusy beznadějná. Einstein sám se o to také nepokusil, nýbrž navrhl několik experimentů, které by o jeho teorii mohly empiricky rozhodnout.\n\nPopperův systém je kritický, protože odmítá dogmatismus a autoritativní nárok na pravdu, ale také představu o neomylnosti vědy (scientismus). Je to racionalismus proto, že uznává význam racionality, není skeptický ani relativistický. Nedomnívá se, že by pravdivost každého tvrzení závisela na pozorovateli a okolnostech, ani že by žádná pravda nebyla, jenže je také přesvědčen, že nám není racionálními postupy přímo přístupná; v tom zřetelně navazuje na I. Kanta. Okolní svět samozřejmě existuje (kritický realismus), ale možnosti lidského chápání a poznávání jsou omezené a člověk tedy chybuje. K pravdě se může jen blížit, a to tak, že nachází a odstraňuje omyly a chyby.\n\nTomuto přesvědčení dal C. S. Peirce název fallibilismus a Popper zde jako své předchůdce zmiňuje i Xenofana a Sókrata; teprve Platón a Aristotelés se podle něho od této cesty odchýlili a na správnou stopu se vrátil teprve Kant. Přirozeným důsledkem fallibilismu je, že člověk má svá přesvědčení a vědecké teorie stále kriticky přezkoumávat. V této souvislosti cituje Popper následující zlomky z Xenofana:\n\nI když člověk nemůže vědět, zda a nakolik se pravdě přiblížil, musí ji přesto předpokládat, jinak by představa „přibližování“ ztratila smysl. Tím se fallibilisus liší od radikální skepse, relativismu i od některých myslitelů tzv. postmoderny. Člověk musí přijímat nejisté hypotézy a teorie, na jejichž základě dělá své pokusy. Nesmí však zapomenout, že jsou to hypotézy, a musí být ochoten uznat, je-li některá z nich vyvrácena. Teorie (čili otázky) tedy nejsou zobecnění experimentů, ale základem a motivem pro výběr a konstrukci experimentu jako odpovědi. Popperova filosofie zde lépe odpovídá vědecké praxi, neboť teorie se sice vytvářejí na základě zkušeností, ale přirozeně dřív, než se podle nich dá začít experimentovat. Proto také kritický racionalismus uznává pluralismus teorií a hypotéz a může se smířit i s konstruktivistickou tezí, že člověk přírodní zákony konstruuje, že je – jak říká Kant – přírodě předpisuje, ovšem pod podmínkou, že se nechá poučit zkušeností.\n\nVědecké hypotézy a teorie tedy nelze podle Poppera nikdy s konečnou platností dokázat čili verifikovat. Aby ale mohly tímto způsobem vést ke zdokonalení poznání, musí obsahovat tvrzení, která se dají empiricky vyvrátit čili falsifikovat. „Empiricko-vědecký systém musí být s to na zkušenosti ztroskotat.“ Teorie a hypotézy, které takovou možnost nenabízejí, nejsou proto sice podle Poppera zbytečné nebo nesmyslné, protože mohou lidi inspirovat, nejsou ovšem vědecké. Různé výpovědi přitom mohou být falsifikovatelné v různé míře. Hypotéza je dokonce tím cennější, čím víc toho tvrdí a čím přísnější podmínky si klade, jinými slovy, čím snazší je její falsifikace. Tak tvrzení, že existují jednorožci, lze falsifikovat jen velmi obtížně a má tedy jen malou hodnotu, kdežto opačné tvrzení, že jednorožci neexistují, má poznávací hodnotu daleko větší, neboť k jeho falsifikaci by stačil jediný exemplář.\n\nJeště odvážnější a tedy i cennější jsou tvrzení „s velkým kvantifikátorem“, týkající se všech prvků nějaké množiny. Na tvrzení, že existují bílé labutě, není nic zvláštního, ale tvrzení, že všechny labutě jsou bílé, je z poznávacího hlediska velmi cenné – i když se ukázalo jako nepravdivé. Tomu odpovídá i praktická cena takového tvrzení. Tvrzení, že lano unese až pět tun, není prakticky k ničemu; zato záruka firmy, že každé její lano unese nejméně tři tuny, je jednak snadno falsifikovatelné, jednak umožňuje konstrukci výtahů. Na opačném konci stojí „nevyvratitelné hypotézy“, například: „I když se lidé snaží nejednat egoisticky, dělají to z egoistické snahy nevypadat jako egoisté“; jejich výpovědní i praktická hodnota je tudíž nulová.\n\nNa rozdíl od positivismu, který metafysické otázky i teorie pokládal za prázdné a nesmyslné, vidí v nich Popper důležitý zdroj inspirace, z něhož mohou naokonec čerpat i vědecké teorie. Jako příklad uvádí Parmenidovu představu homogenního Vesmíru, Démokritův atomismus, Platónův program geometrizace, Aristotelovo pojetí věd, renesanční fysiku, Newtonovu myšlenku světa sil a další. Pro interpretaci kvantové teorie navrhl zvláštní pojetí „objektivní pravděpodobnosti“, propensity či sklonu, chápané jako jakási tendence pokusného uspořádání dávat určité výsledky. Tím se liší jak od teorie Bayesovy, která pokládá pravděpodobnost za stupeň přesvědčení, i od teorie četnosti, která ji odvozuje pouze z počtu případů.\n\nSvé pojetí pravdy sice Popper výslovně nerozebírá, z kritického racionalismu však plyne, že pravdu je třeba odlišit od pravdivosti jako vlastnosti výroků: pravdivé výroky jsou nám běžně dostupné, pravda sama nikoli. Klasický výměr pravdy jako „souhlasu výpovědi a skutečnosti“ míní tedy pravdivost výroku, nikoli pravdu samu. Ta je však přesto nezbytná, aby se dalo hovořit o zdokonalování poznání. Popperovo pojetí pravdy samé tedy není daleko od pojetí M. Heideggera, který pravdu chápe jako jakési světlo, díky němuž lze rozlišovat pravdivé a nepravdivé.\n\nPopper sám chápal svoji filosofii jako „životní postoj“, který by měl platit i v běžném životě a v úvahách o společnosti. Kritický racionalismus spočívá na dvou – samozřejmě nedokazatelných – volbách:\n\nZ kritického racionalismu především vyplývá cena svobody, kterou člověk i společnost nutně potřebuje, aby se mohla rozvíjet, hledat a experimentovat. Proto byl Popper tak ostrým (a občas nespravedlivým) kritikem nejen totalitních režimů, ale i filosofických systémů, které podle něho umožnily svobodu omezovat až potlačit. Popper je obviňoval také z „historicismu“, z názoru o osudové určenosti člověka, která svobodu samozřejmě popírá. Se svobodou ovšem nerozlučně souvisí také lidská odpovědnost, neboť „bez odpovědnosti – zejména intelektuální – se ztrácí i svoboda“. Dalším podstatným důsledkem kritického racionalismu je zdůvodnění a ocenění tolerance a pluralismu jakožto vzájemného uznání různých pokusů o hledání pravdy nebo lepšího uspořádání lidského života.\n\nZe zásad kritického racionalismu lze hájit Popperovo pojetí „otevřené společnosti“ jako té, která nejlépe využívá možností racionálního hledání pravdy i dobra. Na principu podobném Popperově falsifikaci konečně spočívá i teorie demokracie. Ta totiž nepředpokládá, že si lidé zvolí dokonalou vládu, ale že každou (špatnou) mohou legitimně odvolat v pravidelných volbách.\n\n\n\n"}
{"id": "55914", "url": "https://cs.wikipedia.org/wiki?curid=55914", "title": "Karel Filsak", "text": "Karel Filsak\n\nKarel Filsak (10. října 1917, Jindřichův Hradec – 1. července 2000, Praha) byl významný český moderní architekt. \n\nVedl skupinu architektů, ke které patřili mimo jiné Karel Bubeníček, Jiří Louda a Jan Šrámek.\nS touto skupinou se v 60. letech 20. století postavil proti politicky vnucovanému socialistickému realismu a prosadil v Československu skutečnou moderní architekturu. \n\nJeho architektura je pro používání drsných betonových povrchů považována za českou obdobu brutalismu.\n\nNarodil se v rodině stavitele Josefa Filsaka. V období 1939 – 1942 byl vězněn v koncentračním táboře Sachsenhausen. Po internaci pracoval v letech 1943 – 1945 v ateliéru Josefa Gočára jako konstruktér. Po válce v roce 1947 studoval architekturu na Českém učení technickém v Praze. V období 1949 – 1958 byl zaměstnancem Stavoprojektu v Praze a do roku 1960 v Konstruktivě. V období 1960 – 1967 pracoval v Československých aeroliniích, kde založil založil projekční skupinu určenou pro řešení návrhů letištních budov a interiérů kanceláří ČSA. Od roku 1968 pracoval v \"Projektovém ústavu hlavního města Prahy\" a od poloviny 70. let 20. století ve svobodném povolání, ve spolupráci se svým synem Karlem Filsakem ml. (*1944).\n\n\n"}
{"id": "55915", "url": "https://cs.wikipedia.org/wiki?curid=55915", "title": "Kantos Hyperionu", "text": "Kantos Hyperionu\n\nKantos Hyperionu (anglicky \"Hyperion Cantos\") je nejznámější dílo amerického spisovatele Dana Simmonse, za nějž byl oceněn mnohými cenami. Je to science-fiction román rozdělený do čtyř dílů. Cyklus je inspirován básněmi Johna Keatse, na něž je v textu řada odkazů.\n\n\nHyperion se odehrává v 28. století, v době, kdy lidstvo již dávno zničilo Zemi a jeho jednotlivé národy obsadily jiné planety a vytvořily tak nové kultury. \n\nHlavním centrem celého „světa“ je planeta \"Tau Ceti Centrum\", kde sídlí kancléřka i všechny instituce \"Hegemonie člověka\", meziplanetární federativní organizace sdružující více než 100 planet. Ty jsou propojené tzv. Branami – supersložitým technickým zařízením, umožňujícím komukoliv cestovat pouhým jejím projitím na jakoukoliv planetu Sítě (Síť tvoří planety Hegemonie a některé jí přidružené). Bohatí lidé si dokonce staví domy propojené Branami, které se nacházejí na několika planetách. Hlavními komunikacemi jsou řeka \"Tethys\", která protéká díky síti veřejných bran přes desítky světů, a \"Promenáda\", která je její obdobou, mající podobu ulice. \n\nVedle Hegemonie, pod jejíž vládou žijí stamiliardy lidí existují ještě tzv. \"Vyvrženci\", s nimiž Hegemonie vede již léta vleklou válku. Je to společenství lidí, které se přizpůsobilo kosmu, opustilo planety a žije na asteriodech a umělých městech v kosmu. Z pohledu Hegemonie to nejsou lidé ale zrůdy, které musí být zničeny. Přesto mnoho obyvatel Hegemonie s vyvrženci sympatizuje. \n\nSamostatnou entitou je \"Technojádro\" - společenství strojů, které sleduje své vlastní cíle a ne vždy spolupracuje s Hegemonií. Technojádro má ohromný podíl na technologickém vybavení Hegemonie, a to včetně technologie Bran.\n\nÚstřední planetou celého příběhu je planeta Hyperion, která se nachází na okraji známého \"kolonizovaného\" vesmíru. Na třech kontinentech Hyperionu žije přibližně 4-5 milionů lidí a má o jednu pětinu nižší gravitaci než Země. Planeta nepatří do \"Hegemonie člověka\", ale ta se o ní zajímá kvůli několika podivnostem. Nacházejí se zde totiž tzv. \"Hrobky času\" – zvláštní struktury, obklopené tzv. antientropickými poli. Věda Hegemonie nedokáže rozluštit technologii těchto staveb, které záhadným způsobem cestují časem nazpět. V jejich blízkosti se vyskytuje i \"Štír\" – tajemná postava, kterou někteří proklínají a někteří uctívají, která způsobuje lidem bolest (od toho pochází jeho přezdívka \"Pán Bolesti\"). Kromě toho je Hyperion ještě planetou labyrintů – v útrobách planety se nacházejí ohromné podzemí labyrinty s hladkými stěnami čtvercového průřezu, neznámého účelu.\n\nHlavní hrdinové \"Hyperionu\" a později i \"Pádu Hyperionu\" jsou \"Konzul Hegemonie\", voják \"Fedhman Kassad\", pravý hlas stromu (kapitán stromolodi Yggdrasil) řádu templářů \"Het Masteen\", žid \"Sol Weintraub\", detektivka \"Brawne Lamia\", katolický kněz \"Lenar Hoyt\" a básník \"Martin Silenus\". Všichni se vydávají na Hyperion rozluštit záhady této planety, které se dotkly jejich životů.\n\nVětšina obyvatel Hegemonie 28. století vyznává Zenový gnosticismus, který se vyvinul tak, aby nalezl odpovědi na jejich otázky, není ale žádnou radikální vírou. Jako malá církev existuje i Římskokatolická církev, Judaismus a Islám, na planetě Hyperion je zastoupena i \"Církev Štíra\", která uctívá již zmíněnou postavu, nazývanou \"Pán Bolesti\".\n\nEndymion a Vzestup Endymionu se odehrává 272 let po předchozích dvou dílech. \n\nV známém vesmíru došlo k ohromným změnám, které vedly k totální přestavbě společnosti. Válka mezi Hegemonií a Vyvrženci ještě před hlavní bitvou, která měla být právě v systému Hyperionu neproběhla; \"Hegemonie\" naopak ukončila v jednom okamžiku ze strachu před rostoucím vlivem Technojádra provoz Bran, čímž však způsobila zánik sebe sama a začala novou dobu temna. Po době anarchie se ustanovila nová vláda – stala se jí kdysi nevýznamná Katolická církev, se sídlem na planetě \"Pacem\". \n\nOrganizaci, které vládne, se říká v době 31. století \"Pax\" (z latinského výrazu pro mír). Díky technojádru má, stejně jako její předchůdkyně, technologie, díky nimž dokáže ovládat celou společnost. Nedisponuje sice branami, ale tzv. \"kruciformem\" – parazitem ve tvaru kříže, který je schopen oživovat mrtvé. Každý občan Paxu ho má umístěný na těle a de facto je tedy nesmrtelný. Hlavou Paxu je papež; v době, kdy se odehrává Vzestup Endymionu, je jím Urban XVI.\n\nHlavní hrdinkou příběhu je \"Aenea\", dívka, která má postavení spasitele a je zamilovaná do dalšího hrdiny, \"Raula Endymiona\", dezertéra armády Paxu. Je dcerou detektiva \"Brawne Lamii\". Pár doprovází také android \"A. Bettik\". Proti nim všem stojí Pax v čele s kapitánem lodi \"Paxu Federico DeSoya\". Další významnou postavou je také kybrid Johna Keatse, který byl spojený s myslí všech poutníků z 28. století.\n\nRachel se stala známá tím, že trpěla tzv. Merlinovou nemocí. Je dcerou jednoho ze sedmi poutníků, Sola Weintrauba.\n\nRachel se brzy projevila jako velmi nadějná studentka, studovala univerzity na několika planetách. Merlinovou nemocí se nakazila na planetě Hyperion když jí bylo 26 let při archeologickém průzkumu Hrobek Času, obklopených anti-entropickými poli a cestujícími časem nazpět. \n\nNemoc, kterou se nakazila, způsobovala každý den poté, kdy Rachel usnula, její omládnutí o den a ztrátu paměti. Nedokázala ji vyléčit či pochopit ani lékařská věda 28. století s předními odborníky celé Hegemonie Člověka. \n\nJak děvčátko postupně mládlo, její otec byl nakonec donucen zjistit příčinu nemoci sám. Od okamžiku, kdy se jeho dcera nakazila, se Solovi zdál pokaždé sen, kdy k němu někdo promlouvá a přikazuje mu, aby Rachel obětoval Štírovi. Nakonec se tak vydal spolu s šesti dalšími poutníky k Hrobkám Času, kam Rachel přinesl jako nemluvně a splnil tak, co mu bylo ve snu řečeno.\n\n"}
{"id": "55916", "url": "https://cs.wikipedia.org/wiki?curid=55916", "title": "Schottkyho dioda", "text": "Schottkyho dioda\n\nSchottkyho dioda (pojmenovaná po německém fyzikovi W. Schottkym) využívá usměrňujících účinků styku polovodiče a kovu. Polovodičem bývá nejčastěji křemík nebo GaAs typu N, kovem zlato nebo hliník. Schottkyho diody se nejčastěji zhotovují planárně epitaxní technologií.\n\nVedení proudu se v Schottkyho diodě účastní pouze majoritní nosiče a při difúzi se na okrajích hradlové vrstvy neakumulují minoritní nosiče, proto je doba mezi vznikem a zánikem hradlové vrstvy značně menší. Z tohoto důvodu se mohou Schottkyho diody využít při usměrňování vyšších frekvencí.\n\nZákladní část krystalu tvoří destička tloušťky asi 0,2 mm s velkou koncentrací příměsí s vodivostí typu formula_1 Na ní je epitaxí vytvořena vrstva polovodiče stejného typu vodivosti tloušťky několik μm. Koncentrace příměsí je mnohem menší než v základní destičce. Povrch epitaxní vrstvy je očištěn a pokryt oxidem, ve kterém je vyleptán otvor pro napaření kovové elektrody diody.\n\nTato jednoduchá konstrukce diod má však nevýhodu v tom, že umožňuje vznik elektrických polí velké intenzity v okrajových oblastech ochuzené vrstvy (strmé okraje, existence kladných nábojů na rozhraní SiO), což vede k nárůstu proudu v těchto oblastech, nízkým průrazným napětím a špatným šumovým vlastnostem diod.\n\nTento nedostatek odstraňuje konstrukce diody s kovovou elektrodou překrývající oxidovou vrstvu. Ochuzená vrstva je pod kondenzátorem zaoblena a její ostré okraje způsobující měkký průraz jsou eliminovány. Oblasti překrytí oxidové vrstvy musí být malé, aby se vlivem přídavné kapacity nezhoršovaly kmitočtové vlastnosti diody. Některé diody se proto opatřují ještě ochranným prstencem.\n\nOproti diodám s PN přechodem má Schottkyho dioda menší úbytek napětí v propustném směru (Schottkyho dioda 0,3 V, křemíková dioda s PN přechodem 0,7 V) a vyšší proud (až stovky nA) v závěrném směru .\nVýhodou proti hrotovým diodám je také vyšší mechanická odolnost a kratší tzv. zotavovací doba. Schottkyho diody mohou přejít z vodivého do nevodivého stavu za dobu menší než 1 ns. Jednoduchost výroby umožňuje vyrábět diody s velmi malou plochou přechodu.\n\nVýše zmíněné parametry předurčují Schottkyho diody pro využití v extrémně rychlých spínacích obvodech ve výpočetní technice, radarových zařízeních či k usměrnění malých napětí s frekvencí až do desítek GHz.\n\nTaké byly vyvinuty výkonové verze těchto diod, které se s oblibou využívají k usměrňování malých napětí ve spínaných zdrojích (například počítačové zdroje). Zde se sice jedná pouze o kmitočty stovek kHz, ale proudy dosahují desítek ampér.\n\n"}
{"id": "55918", "url": "https://cs.wikipedia.org/wiki?curid=55918", "title": "Thorium", "text": "Thorium\n\nThorium (chemická značka Th) je druhým prvkem z řady aktinoidů, radioaktivní kovový prvek. Díky velmi dlouhému poločasu rozpadu jader thoria se dá tento prvek najít v horninách zemské kůry a je potenciálním palivem v jaderné energetice.\n\nThorium je velmi slabě radioaktivní kovový prvek (zářič α), který nemá žádný stabilní izotop.\n\nJe to stříbřitě bílý kov, který se na vzduchu pomalu pokrývá vrstvou našedlého oxidu. Zahřátím na vzduchu se kovové thorium může i vznítit. V běžných minerálních kyselinách se rozpouští jen zvolna, koncentrovaná kyselina dusičná jej pasivuje vytvořením inertní vrstvičky oxidu thoričitého ThO na povrchu kovu. Ve sloučeninách se vyskytuje pouze v mocenství Th.\n\nObjevil jej již roku 1828 švédský chemik Jöns Jacob Berzelius a pojmenoval jej po Thórovi, bohu blesku ve skandinávské mytologii.\n\nThorium je v zemské kůře poměrně silně zastoupeno, vyskytuje se v průměrné koncentraci 9,6 mg/kg (neboli ppm). Jeho obsah v mořské vodě je udáván okolo 7 μg/l. Ve vesmíru připadá jeden atom thoria na 500 miliard atomů vodíku.\n\nV přírodě se thorium vyskytuje pouze vzácně ve formě minerálu \"thorianitu\", chemicky ThO, a \"thoritu\", chemicky ThSiO. Obvykle doprovází prvky skupiny lanthanoidů a nejčastější průmyslově zpracovávanou surovinou jsou \"monazitové písky\", směsné fosforečnany typu (Ce, La, Th, Nd, Y)PO, ve kterých je hmotnostní podíl thoria až 6 %, a dále například minerál \"euxenit\" (Y, Ca, Ce, U, Th)(Nb, Ta, Ti)O.\n\nVelká ložiska na thorium bohatých rud se nalézají v Austrálii, Indii, Skandinávii, USA, Číně, Brazílii, Indonésii a Kanadě.\n\nPři průmyslové výrobě thoria se rudy nejprve digerují roztokem louhu a vysrážené nerozpustné hydroxidy lanthanoidů a thoria se oddělí filtrací. Po jejich rozpuštění v kyselině chlorovodíkové se postupným snižováním pH z roztoku nejprve oddělí hydroxidy thoria a uranu. Soli čistého thoria se z tohoto materiálu získávají po rozpuštění v HCl kapalinovou extrakcí tributylfosfátem nebo methylisobutylketonem.\n\nČistý kov se obvykle připravuje elektrochemicky z taveniny směsi fluoridu thoričitého ThF, kyanidu draselného KCN a chloridu sodného NaCl. Chemicky je možno získat elementární thorium redukcí roztaveného fluoridu thoričitého elementárním vápníkem, hořčíkem nebo sodíkem.\n\nPřestože je známa řada izotopů thoria, v zemské kůře se lze setkat pouze s izotopem Th, který se vyznačuje mimořádně velkým poločasem rozpadu 1,40×10 roku. Je to, stejně jako velká většina dalších izotopů thoria, α zářič.\n\nZ dalších izotopů se lze zmínit například o Th s poločasem rozpadu 75 400 let, Th s poločasem 7 932 let nebo Th s poločasem 1,9125 roku. Ostatní izotopy s nukleonovými čísly 208 až 239 u se rozpadají mnohem rychleji:\n\nV současné době nachází thorium hlavní využití v jaderné energetice jako potenciální zdroj štěpného materiálu. Samotná atomová jádra Th jsou pouze α-zářiči a nemůže u nich proběhnout spontánní štěpení. Záchytem neutronu se však mohou měnit na uran U, který je vynikajícím jaderným palivem a silným zdrojem neutronů.\n\nVzhledem k tomu, že thorium se v přírodě vyskytuje přibližně třikrát častěji než uran, je pochopitelné, že myšlenka na jeho energetické využití je značně lákavá. V současné době se výzkum v tomto oboru ubírá dvěma směry:\n\n1. Thorium je v jaderném reaktoru přeměňováno na U, který se dále přímo účastní další štěpné reakce a postupně se v tomto prostředí jaderně přeměňuje za vzniku energetického výtěžku. V tomto případě je do jaderného reaktoru vsazován poměrně nízký obsah thoria.\n\n2. Cílem jaderné přeměny v reaktoru je příprava maximálního množství jader U, která jsou následně oddělena a slouží jako jaderné palivo v jiném atomovém reaktoru. Zde je naopak do jaderné reakce nasazeno maximální množství Th a přeměna na U je důležitější než energetický výtěžek procesu. Zdrojem energie je v tomto případě až následné jaderné štěpení U v dalším reaktoru. Nevýhodou tohoto procesu je nutnost přepracování paliva z prvního reaktoru na čistý U, protože produkty vzniklé ozařováním thoria jsou značně silnými radioaktivními zářiči a separaci je třeba provádět za zvýšených bezpečnostních podmínek. Naopak výhoda spočívá v relativně jednoduché a nenáročné kontrole štěpení vzniklého izotopu uranu U.\n\nVýzkum v oblasti využití thoria je v současné době prováděn především v Indii, jejíž potenciální zásoby thoria patří k jedněm z největších na světě. Výzkum využití thoria pro jadernou energetiku se také dlouhodobě provádí v Česku.\n\n\n\n\n"}
{"id": "55921", "url": "https://cs.wikipedia.org/wiki?curid=55921", "title": "Iontová vazba", "text": "Iontová vazba\n\nIontová vazba (heteropolární) je druh vnitromolekulární chemické vazby, která vzniká v případě, že rozdíl elektronegativit atomů účastnících se vazby, přesahuje 1,67. Potom dochází k tomu, že jeden atom k sobě přitáhne od druhého atomu elektron příp. více elektronů, který potřebuje k dosažení stabilní elektronové konfigurace a stane se záporným iontem (aniontem); druhý atom se po jeho/jejich ztrátě stane kladným iontem (kationtem). Následně jsou atomy k sobě vázány především díky elektrostatické přitažlivé síle, jež působí mezi částicemi s opačným nábojem. Kromě toho má iontová vazba úzký vztah k polarizované kovalentní vazbě a to jako její extrémní případ, který je kvalitativně odlišný od normální varianty této vazby.\n\nTypickou vlastností sloučenin s iontovou vazbou je jejich dobrá rozpustnost ve vodě. Rozpouštění těchto sloučenin ve vodě probíhá jejich disociací (rozpadem) na ionty, z nichž jsou složeny.\n\nPříklady vzniku iontové vazby:\n\nNejsilnější iontová vazba se vyskytuje u solí kovů.\n"}
{"id": "55923", "url": "https://cs.wikipedia.org/wiki?curid=55923", "title": "Viola", "text": "Viola\n\nViola (zastarale nebo zřídka \"bráč\") je strunný smyčcový hudební nástroj se čtyřmi strunami laděnými v čistých kvintách: c, g, d¹, a¹. V orchestru a smyčcových souborech slouží jako střední altový hlas, přičemž vyšší hlasy hrají housle a nižší violoncella a kontrabasy, v lidové hudbě se používá coby harmonický nástroj a hrají se na ni dvojzvuky (u maďarských třístrunných viol s plochou kobylkou i trojzvuky).\n\nViola má velmi podobnou stavbu jako housle, je jen o málo větší a její stavba není tolik unifikovaná (jednotlivé violy se od sebe více liší). Její struny jsou laděné o kvintu níže než houslové. Zvuk violy je plný a poněkud temný a melancholický. Na nejvyšší struně a svým tónem částečně připomíná housle, chybí jí ale jejich světlost a brilantnost, zvukem tedy spíše připomíná hoboj. Naopak hrou na nejnižší struně c (zvláště ve forte) vydává viola divoký, téměř výhrůžný zvuk, čehož se často využívá například ve filmové hudbě nebo operách. Vlastnosti barvy tónu violy mají souvislost s její velikostí. Jelikož je laděna o kvintu níže než housle (čili poměr příslušných frekvencí violových a houslových strun je 2:3), aby měla stejný zvuk jako housle, musela by být o stejný poměr větší – při délce trupu houslí 36 cm by tedy musela mít trup o délce cca 54 cm. Protože je viola menší, než by z akustického hlediska měla být, vyšší harmonické frekvence jsou u ní utlumeny, což je důvodem pro jiné tónové charakteristiky, než mají housle.\n\nTrup violy měří nejčastěji 40 - 42 cm, protože člověk průměrné velikosti by měl potíže hrát na větší nástroj (například jen s obtížemi by dosáhl na začátek hmatníku). Vyrábějí se i menší varianty viol, které ale mají nižší kvalitu zvuku. Violový smyčec je o něco kratší a těžší než houslový. Smyčcové techniky jsou v podstatě totožné s houslovými, ale pro rozezvučení strun je zapotřebí větší energie.\nViola je notována ve violovém klíči; zápis v houslovém klíči by měl za následek mnoho pomocných linek a tím i menší přehlednost. Houslový klíč se obvykle používá jen pro zápis těch pasáží, kde viola hraje delší dobu vysoké tóny.\n\n\nK nejdůležitějším violovým koncertům patří:\n\n\nViola je nedílnou součástí každého smyčcového kvartetu i kvintetu (spolu s houslemi a violoncellem, popř. také kontrabasem). Existují také skladby pro neobvyklejší obsazení, např.:\n\nV symfonických orchestrech sedí nejčastěji 12 violistů. Viola má často v orchestru důležitou, ale pouze doplňující funkci – její part se omezuje na vyplňování harmonie mezi druhými houslemi a violoncellem. Přesto existuje několik výjimek, kdy skladatelé přidělili viole samostatnou melodii; nejvýznamnější pasáže pro violu se nacházejí v orchestrálních dílech Antona Brucknera (4. symfonie), Gustava Mahlera (Adagio v 10. symfonii) a v symfonické básní Richarda Strausse \"Don Quijote\".\n\n\n"}
{"id": "55925", "url": "https://cs.wikipedia.org/wiki?curid=55925", "title": "Objektivita (žurnalistika)", "text": "Objektivita (žurnalistika)\n\nObjektivita je jedno z deklaratorních nejdůležitějších kritérií zpravodajství. Poskytované informace by měly odrážet \"skutečnost\", měly by být \"spolehlivé\", \"přesné\", \"fakta\" musejí být oddělena od \"názorů\".\n\nMezi hlavní rysy objektivity patří:\n\nKritéria objektivity dle Jörgena Westerståhla (1983):\n\nŽurnalistická objektivita s sebou nese i některé postupy a praktiky jako třeba:\n\nV doméně médií existují organizace zvané \"media watchdogs\" („hlídací psi médií“), které zveřejňují výše zmiňované prohřešky médií stojící za pozornost a snaží se je uvádět na správnou míru.\n\n"}
{"id": "55926", "url": "https://cs.wikipedia.org/wiki?curid=55926", "title": "Atlantis", "text": "Atlantis\n\nAtlantis může být:\n\n"}
{"id": "55930", "url": "https://cs.wikipedia.org/wiki?curid=55930", "title": "Dálnice A4 (Chorvatsko)", "text": "Dálnice A4 (Chorvatsko)\n\nDálnice A4 v Chorvatsku spojuje hlavní město Záhřeb s jihozápadním Maďarskem.\n\nStavba dlouhá 96,8 km se odpojuje od dálnice A3 na východ od hlavního města Chorvatska Záhřebu, poté vede na sever, prochází Záhřebskou župou, Mezimuřskou župou a Varaždinskou župou a končí u města Gorican, kde se napojuje na maďarskou síť (Dálnice M7). Dálnici tvoří také dva cca 400 m dlouhé viadukty. Pro motoristy byla otevřena v roce 2003.\n\n"}
{"id": "55933", "url": "https://cs.wikipedia.org/wiki?curid=55933", "title": "Ninnadži", "text": "Ninnadži\n\nChrám Ninnadži () je velký chrámový komplex na severozápadě Kjóta v Japonsku založený roku 888 vysloužilým císařem Udou.\n\nOd roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n\nOd roku 888 do roku 1869 bylo tradicí, že právě vládnoucí císař posílal svého syna do chrámu Ninnadži jako hlavního kněze, pokud se toto místo uvolnilo.\n\nVětšina dnešních budov pochází ze 17. století včetně pětipatrové pagody a sadu trpasličích třešní. V chrámu se nachází mnoho překrásně malovaných ochranných stěn a krásná obezděná zahrada.\n\nZa chrámem je miniaturní verze slavné stezky, po které putují poutníci k 88 chrámům na ostrově Šikoku.\n\n"}
{"id": "55934", "url": "https://cs.wikipedia.org/wiki?curid=55934", "title": "Václav Břicháček", "text": "Václav Břicháček\n\nVáclav Břicháček – Gigant (* 14. června 1930, Písek – 3. února 2010, Praha) byl český psycholog, vysokoškolský učitel a dlouholetý skaut, v letech 1989–1992 náčelník Junáka. .\n\nVystudoval psychologii na Filozofické fakultě UK v Praze, řadu let pracoval v Psychologickém ústavu UK. Až do poloviny roku 2009 byl pedagogem Univerzity Karlovy, v posledním období na Fakultě humanitních studií.\n\nOd mládí se angažoval ve skautském hnutí, jeho životní postoje významně ovlivnil filosof Pavel Křivský .\n\nPo obnově Junáka v letech 1968–1970 byl jeho místonáčelníkem. Podílel se jako člen Ústřední rady Junáka na jeho rozpuštění v rozporu se stanovami; je také spoluautorem \"Programu socialistické výchovy v Junáku\".\n\nPo třetí obnově v roce 1989 až do dubna 1992 náčelníkem. Valný sněm Junáka jej dne 25. dubna 1992 jmenoval „v uznání celoživotních zásluh o rozvoj skautingu v České republice“ čestným náčelníkem. Společně s Milošem Zapletalem stál u vzniku skautských kurzů FONS.\n\nAž do své smrti působil na řadě skautských kurzů a jeho výchovným působením bylo ovlivněno mnoho set mladých lidí. Je autorem řady knih psychologických i metodických zabývajících se pedagogikou volného času.\n\n\n\"Potřeba výchovy, vzdělání a mravnosti je dnes snad ještě naléhavější než dříve, a naše odpovědnost za zítřek nemůže a nesmí zmizet z našich úvah!\" Václav Břicháček v Poselství sněmu Junáka 2008\n\n"}
{"id": "55935", "url": "https://cs.wikipedia.org/wiki?curid=55935", "title": "Pohár vítězů pohárů", "text": "Pohár vítězů pohárů\n\nPohár vítězů pohárů (PVP) byla mezinárodní soutěž fotbalových týmů založená v roce 1960, která byla přístupná všem vítězům národních pohárových soutěží členských zemí UEFA a obhájci trofeje z předchozí sezóny. V případě, že vítězem domácího poháru byl i mistr země, měl právo účasti poražený finalista národního poháru. Hrálo se vyřazovacím systémem doma a venku. Finálové utkání se hrálo vždy na předem určeném místě. Vítěz měl právo účasti v Superpoháru. Především pro nižší úroveň a menší zájem diváků i médií byl Pohár vítězů pohárů v roce 1999 zrušen. Jako jediný hráč z České republiky pohár získal Pavel Nedvěd v roce 1999 v barvách Lazia Řím.\n\n\n"}
{"id": "55937", "url": "https://cs.wikipedia.org/wiki?curid=55937", "title": "Akkad", "text": "Akkad\n\nAkkad je jméno dosud neobjeveného hlavního města akkadské říše, kterou kolem roku 2340 př. n. l. založil král Sargon. Město však patrně vzniklo již dříve a Sargon je jen obnovil a přestavěl.\n\nSemitský jazyk, jímž zdejší obyvatelé hovořili a psali, akkadština, nahradila ve 2. tisíciletí př. n. l. starší sumerštinu jako obcovací jazyk (lingua franca) celé oblasti, než ji v 1. tisíciletí př. n. l. nahradila aramejština.\n\nPůvod jména Akkad bývá odvozován od slova „Agade“, které je pravděpodobně sumerského původu a objevuje se např. v Sumerském královském seznamu. Pozdější asyrsko–babylonská forma \"Akkad\" je pravděpodobně odvozena z Agade. Město Akkad je jednou zmíněno i ve Starém zákoně (Genesis 10,10), v souvislosti s „bohatýrským lovcem“ Nimrodem, snad králem Naram-Sinem, vnukem Sargonovým.\n\nV pozdější babylónské literatuře se jména „Akkad“ a „Sumer“ stala součástí královského titulu a král Babylonie byl označován jako „král Sumeru a Akkadu“. Tím slovo Akkad nabylo ještě významu celého území okolo města Akkad.\n\nPodle literárních památek bylo město Akkad v 6. století př. n. l. již zničené, ale jeho poloha byla ještě známa. Starší archeologie je hledala na západním břehu Eufratu, v okolí města Sipparu, asi 50 km jihozápadně od Bagdádu. Všechny archeologické pokusy však byly neúspěšné, proto se současní archeologové kloní spíš k domněnce, že Akkad ležel severněji, na jih od Aššuru, kde se do řeky Tigris vlévá přítok Adheim.\n\n\n"}
{"id": "55940", "url": "https://cs.wikipedia.org/wiki?curid=55940", "title": "Vývojové prostředí", "text": "Vývojové prostředí\n\nVývojové prostředí (zkratka IDE, ) je software usnadňující práci programátorů, většinou zaměřené na jeden konkrétní programovací jazyk. Obsahuje editor zdrojového kódu, kompilátor, případně interpret a většinou také debugger. Některé obsahují systém pro rychlý vývoj aplikací (zvaný RAD), který slouží pro vizuální návrh grafického uživatelského rozhraní. Pokud se jedná o nástroj pro objektově orientované programování, může obsahovat také object browser.\n\nVývojová prostředí jsou navržena tak, aby zvýšila produktivitu programátora pomocí provázaných komponent s podobným uživatelským rozhraním. To znamená, že programátor nemusí tolikrát přepínat mezi jednotlivými módy jako při použití individuálních vývojových nástrojů. Nicméně protože IDE je ze své podstaty komplikovaným softwarem, vysoká produktivita se projeví až po získání určitých zkušeností.\n\nZpravidla je IDE určeno pro konkrétní programovací jazyk, tak aby poskytovalo sadu vlastností, které se co nejvíce přizpůsobují programovacím paradigmatům daného jazyka. Nicméně existují i vícejazyková vývojová prostředí, například Eclipse, IntelliJ, ActiveState Komodo, poslední verze NetBeans, Microsoft Visual Studio. \n\nIDE obvykle představují samostatný program, v němž probíhá celý vývoj aplikací. Tento program poskytuje mnoho nástrojů pro vývoj, úpravu, překlad a ladění softwaru. Cílem IDE je shrnout schopnosti nástrojů programovacího jazyka do takové ucelené podoby, která teoreticky snižuje čas potřebný k porozumění jazyku a zvyšuje produktivitu vývojáře. Těsná integrace činností může také ještě více přispět ke zvýšení produktivity. Například zdrojový kód může být překládán ještě během psaní a k tomu navíc jsou okamžitě k dispozici zpětné informace o syntaktických chybách. Zatímco většina moderních IDE je grafická, vývojová prostředí používaná před příchodem operačních systémů Microsoft Windows byla textová, přičemž využívala funkčních i takzvaných horkých kláves k vykonání různých úkolů (Turbo Pascal je častým příkladem). Protikladem k vývoji softwaru v IDE je psaní programů pomocí samostatných nástrojů (například Vim, GCC, make a GDB).\n\nIDE se stala nezbytnými v době, kdy se programy začaly vyvíjet přes konzoli nebo terminál. Jazyk Dartmouth BASIC byl prvním, který byl vyvinut s IDE (a byl také prvním, který byl navržen pro použití na konzoli nebo terminálu). Vývojové prostředí tohoto jazyka (část z Dartmouth Time Sharing System) bylo založeno na příkazech, a proto nevypadalo jako dnes používaná grafická IDE. Přesto integrovalo editaci, správu souborů, překlad, ladění a vykonávání stejně jako moderní IDE. \n\nMaestro I je produkt firmy Softlab Munich a byl prvním integrovaným vývojovým prostředím pro software (1975). Maestro I byl po celém světě instalován pro 22 000 programátorů. Do roku 1989 existovalo například ve Spolkové republice Německo šest tisíc instalací. Maestro I byl pravděpodobně světovou jedničkou v tomto oboru v sedmdesátých a osmdesátých letech. Dnes můžeme najít jednu z posledních instalací Maestro I v Arlington Museum of Information Technology.\n\nJedno z prvních IDE s plug-in konceptem byl software s názvem Softbench. V roce 1995 časopis Computerwoche napsal, že používání IDE nebylo vývojáři dobře přijato z důvodu omezování jejich kreativity. \n\nV poslední době se zvyšuje zájem o vizuální programování (nezaměňovat s Visual Basic nebo Visual C++). Vizuální IDE umožňují uživateli vytvářet nové aplikace přemístěním programovacích stavebních bloků nebo uzlů a vytvořením vývojových diagramů nebo blokových schémat, které jsou dále přeloženy. Tyto diagramy bývají často založeny na UML (Unified Modeling Language). \n\nToto rozhraní získalo oblibu s příchodem systému Lego Mindstorms a je aktivně používáno řadou společností, které tak chtějí těžit ze schopností prohlížečů, jako například těch vytvořených v Mozille. KTechlab podporuje programování pomocí vývojových diagramů a je populárním vývojovým prostředím a simulátorem pro vývoj aplikací pro mikropočítače. Vizuální programování se také zasloužilo o rozšíření distribuovaného programování. Max, jeden z prvních softwarů pro vizuální programování, byl navržen podle analogového syntezátoru a byl v osmdesátých letech používán pro tvorbu hudebních aplikací. Dalším z průkopníků byl Prograph, původně navržený pro Macintosh a založený na principu datového toku. Grafické vývojové prostředí Grape je používáno pro programování stavebnicových robotů qfix.\n\nTento přístup je také používán u specializovaných softwarů, jako například Openlab, kde koncový uživatel požaduje maximální flexibilitu bez nutnosti dlouhého osvojování znalostí, jako je tomu u jiných programovacích jazyků. \n\nVizuální programování zastupuje v oblasti open source prostředí Mindscript, které poskytuje rozšířené funkce pro šifrování, propojení s databázemi atd.\n\nNěkterá IDE podporují více jazyků, jako například Eclipse nebo Netbeans, oboje vytvořené v Javě, nebo MonoDevelop, vytvořený v C#.\n\nPodpora pro alternativní jazyky je často poskytována prostřednictvím pluginů, které mohou být instalovány současně na stejném IDE. Například Eclipse a Netbeans mají pluginy pro C/C++, Python, Ruby, nebo PHP a některé další jazyky.\n\nNásleduje několik příkladů vývojových prostředí podle programovacích jazyků.\n\nNa svou dobu dobré nástroje, které ale běžely pouze pod DOSem, stejně jako programy v nich přeložené, a proto spolu s ním zastaraly: Turbo Pascal, Turbo C, Borland C.\n"}
{"id": "55953", "url": "https://cs.wikipedia.org/wiki?curid=55953", "title": "Roman IV. Diogenes", "text": "Roman IV. Diogenes\n\nRomanos IV. Diogenes (kolem 1030 – 1072) byl byzantský císař v letech 1068 až 1071. Pocházel z řad maloasijské pozemkové aristokracie a císařskou hodnost nabyl svatbou s ovdovělou císařovnou Eudokií Makrembolitissou. Během svého panování chtěl zastavit pokles byzantské vojenské moci a odrazit nájezdy seldžuckých Turků směřující na území byzantské říše. V roce 1071 však Seldžukové porazili byzantskou armádu v bitvě u Mantzikertu, v níž Roman padl do rukou vítězů. Zatímco prodléval v zajetí, udál se v Konstantinopoli palácový převrat a nedlouho po svém propuštění byl Roman přemožen nepřátelským rodem Duků. Následně byl oslepen a vykázán do kláštera, kde podlehl utrpěným zraněním.\n\nRoman Diogenes se narodil jako syn Konstantina Diogena, přičemž patřil k prominentnímu a mocnému kappadockému rodu, provázanému příbuzenskými svazky s většinou velkých aristokratických rodin v Malé Asii. Proslul odvahou a štědrostí, ovšem byl rovněž znám pro svoji impulzivnost a aroganci. Své válečnické nadání výtečně uplatnil při službě v armáddě, když jako správce v Serdice (dnešní Sofie) dosáhl několika menších vítězství nad Pečeněhy. V roce 1067 byl obviněn z pokusu o uzurpaci trůnu na místo synů Konstantina X. Duky. Původně vynesený trest smrti mu ale byl nejprve změněn na vyhnanství a později dokonce obdržel milost. Regentka císařovna Eudokie Makrembolitissa si ho nechala předvést, načež si ho vybrala za svého muže a ochránce svých synů. K tomuto rozhodnutí ji přivedlo vědomí potřeby silného manžela vhodného jako císaře, neboť intriky dvorské šlechty ji mohly připravit o regentství. Svoji roli sehrála také skutečnost, že v populárním Romanovi nalezla osobní zalíbení. Její záměr učinit Romana císařem se setkal jen se zanedbatelným odporem, jelikož seldžučtí Turci překonali v téže době většinu Kappadokie a dokonce obsadili důležité město Kaisareia (Kayseri). Říše si tudíž žádala zdatného a energického vojáka, jemuž by bylo možné svěřit velení v nastávajícím konfliktu.\n\nPřekážka naplnění Eudokiina plánu spočívala v císařovnině závazku zesnulému manželovi Konstantinovi X., kterému přísahala, že se nikdy znovu neprovdá. Povolala tedy patriarchu Jana Xifilina, jehož přesvědčila, aby jí odevzdal list obsahující její písemně stvrzený slib, a aby prohlásil, že je pro dobro státu nakloněn jejímu druhému manželství. Poté, co souhlasil i konstantinopolský senát, se Roman 1. ledna 1068 s Eudokií oženil a vzápětí byl korunován za císaře.\n\nRoman vystupoval jako starší císař a patron svých nevlastních synů a spoluvládců Michaela VII., Andronika Duky a Konstantia Duky. Jeho povýšení vyvolalo nevraživost u členů vlivného klanu Duků, zvláště caesara Ioanna Duky, stojícího v čele palácové opozice proti Romanovi, a u příslušníků varjažské gardy, kteří dali svoji nespokojenost otevřeně najevo při samotné svatbě. Roman se proto odhodlal upevnit svoji autoritu uspořádáním vojenské kampaně, jíž chtěl upoutat pozornost k válce s Turky. K tomuto kroku ho navíc vedlo vědomí naléhavosti a vážnosti seldžuckých útoků. Do roku 1067 podnikli Turci vpády do Mezopotámie, Sýrie, Kilíkie a Kappadokie, završené vypleněním Kaisareie a tamějšího kostela svatého Basileia. Téže zimy se utábořili na hranicích říše, kde vyčkávali příchodu nové válečné sezóny. Roman byl sebejistě přesvědčen o byzantské převaze, protože Turky nepovažoval za nic víc než hordu kořistících lupičů, jež snadno přemůže v prvním střetnutí. Při tom nevzal v potaz nevalný stav byzantského vojska potýkajícího se s následky desetiletí zanedbávání za jeho předchůdců a především za Konstantina X. Romanovy oddíly sestávaly převážně z normanských, franských, tureckých, arménských a slovanských žoldnéřů, postrádajících disciplínu, organizaci a koordinaci, a z nedostatečně vybavených a prořídlých themových oddílů. Císaři se nedostávalo času nutného ke zdokonalení výzbroje, výstroje a taktiky kdysi obávané byzantské armády.\nRomanovy první vojenské operace se vyznačovaly jistou mírou úspěšnosti a utvrdily ho v důvěře v příznivý výsledek války. V době, kdy Antiochie byla vystavena útoku Arabů z Aleppa, podporovaných Turky, zahájil tažení za účelem opětovného dobytí byzantské Sýrie. Vypravil se proto k jihovýchodní hranici říše s úmyslem vypořádat se se vzniklou hrozbou. Nicméně při postupu do thematu Lykandos obdržel zprávu o nájezdu Seldžuků do Pontu a vydrancování města Neokaisareia (Niksar). Neprodleně vyčlenil menší jízdní jednotku, v jejímž čele se vypravil přes Sebasteiu (Sivas) a thema Tefrike proti nově vyvstalému nebezpečí. Turky donutil, aby zanechali plenění a propustili své zajatce, třebaže velká část nepřátelského jezdectva unikla. Jakmile se vrátil na jih, spojil se Roman s hlavní částí armády a pokračoval k průsmykům v pohoří Taurus a dále k městu Germanikeia (Kahramanmaraş), odkud hodlal táhnout na Aleppo. Císař dobyl Hierapolis, již opevnil a opatřil posádkou kvůli ochraně jihovýchodních provincií říše před novými nájezdy. Pak se vydal na sever přes Alexandrettu (İskenderun) a Kilickou bránu do Podandu, kde zamýšlel přezimovat. Tam se doslechl o nové seldžucké výpravě do Malé Asie, při níž bylo zle poničeno město Amorion. Útočníci se ale dokázali rychle stáhnout do svých bezpečných výchozích pozic, aniž by Roman stihl proti nim jakkoli zakročit.\n\nV lednu 1069 přicestoval císař do Konstantinopole. Plány nadcházející válečné sezóny narušilo hned zkraje povstání Crispina, jednoho z Romanových normanských žoldnéřů, jenž velel franským vojákům ve službách říše. Patrně z důvodu opožděného vyplácení žoldu začali tito muži plenit území svěřené jim k obraně a napadli císařské výběrčí daní. Ačkoli Crispin byl zajat a poslán do vyhnanství v Abydu, vzbouření Frankové vytrvali ještě nějakou dobu v pustošení thematu Armeniakon. Turci mezitím opětovně napadli okolí města Kaisareia a přiměli tak Romana, aby plýtval drahocenným časem a energií při jejich vypuzení z Kappadokie. Rozmrzelý neuspokojivým začátkem tažení, nařídil popravit všechny zajatce, včetně zadrženého velitele Turků nabízejícího za své propuštění značné výkupné.\n\nJakmile zajistil klid v této provincii, vydal se přes Melitenu (Malatya) k Eufratu. Roman doufal, že se mu podaří zmocnit se pevnosti Achlat při jezeře Van, s níž by mohl lépe střežit arménské hranice. Jádro armády svěřil pod velení Filareta Vrachamia, jemuž nařídil bránit Mezopotámii, zatímco se zbytkem svých sil vyrazil do Arménie. Filareta ale zdolali Turci postupující na Ikonium (Konya), kvůli čemuž Roman upustil od svého původního záměru. Správci Antiochie přikázal zahradit průsmyky u Mopsuestie a sám zamýšlel přemoci Turky u Herakleie Kybistry (Ereğli). Turci sevření v kilických horách přesto dokázali vyváznout a vzdálit se do Aleppa, přestože kořist museli nechat na místě. Roman se poté znovu vrátil do Konstantinopole bez přesvědčivého úspěchu.\n\nRok 1070 strávil Roman v hlavním městě, neboť vnitropolitická situace se jevila natolik napjatá, že jeho delší absence mohla vyústit v převrat. Musel se rovněž vypořádat s neodkladnými administrativními záležitostmi a s bezprostředně hrozícím pádem Bari. Již od roku 1068 obléhali toto město Normané, navzdory tomu se Roman teprve po dvou letech odhodlal proti nim zasáhnout. Shromáždil podpůrné loďstvo, naložené přiměřeným množstvím zásob a mužů, s jejichž pomocí mohla být pevnost udržena. Byzantskou flotilu však porazily normanské lodě pod velením Rogera, mladšího bratra Roberta Guiscarda, v důsledku čehož byla poslední výspa byzantské moci v jižní Itálii donucena 16. dubna 1071 ke kapitulaci.\n\nMezitím Roman uskutečnil sérii nepopulárních reforem. V zájmu získání dodatečných zdrojů k placení vojáků přistoupil ke zhoršení mince snížením obsahu zlata. Omezil nadbytečné veřejné výdaje vynakládané na neužitečné dvorské ceremonie a zkrášlování hlavního města. Redukoval platby poskytované dvorské aristokracii a zvýšil daňové zatížení obchodníků. Zájem císaře o armádu jej učinil neoblíbeným u provinciálních velitelů a ve vojenské hierarchii, jelikož se rozhodl zamezit tomu, aby mohli zneužívat svého postavení ke korupci a osobnímu obohacení. Vynucováním kázně vyvolal nespokojenost žoldnéřů. Prosté poddané popudil opomíjením závodů v hippodromu a tím, že nezmírnil tíživou situaci rolníků na venkově. Z této všeobecné zášti těžily aristokratické kruhy nalézající se v opozici vůči císaři.\n\nAni tehdy Roman nepouštěl ze zřetele svůj hlavní cíl: eliminaci tureckého nebezpečí. Protože se nemohl vypravit do pole osobně, vyslal s armádou Manuela Komnena, synovce dřívějšího císaře Izáka I. a staršího bratra Alexia Komnena. Manuel Komnenos se srazil s Turky v bitvě, v níž jim podlehl a stal se zajatcem tureckého velitele. Manuel ho ale dokázal přesvědčit, aby se vydal do Konstantinopole, kde posléze uzavřel spojenectví s Romanem. Tato skutečnost pohnula samotného seldžuckého sultána Alp-Arslána k útoku na říši, načež Turci oblehli a dobyli důležitou byzantskou pevnost Mantzikert (Malazgirt).\n\nBrzy na jaře 1071 vytáhl Roman v čele početného vojska, s nímž zamýšlel opanovat Mantzikert. Záhy se jasně ukázalo, že jeho vojáci mají vážné problémy s dodržováním disciplíny, projevující se soustavným drancováním okolí míst, jimiž procházeli. Když se Roman pokusil zavést ukázněnější poměry, vzbouřil se celý oddíl germánských žoldnéřů. Císař je pak jen s velkými obtížemi přinutil k poslušnosti. Přesvědčen o tom, že Alp-Arslán se nenachází nikde v blízkosti, rozdělil Roman svoje sbory. Zhruba polovinu vojáků odeslal pod velením Josepha Tarchaneiota dobýt Achlat, nalézající se v držení Turků. Roman pokračoval s hlavním vojem k Mantzikertu, jehož turecká posádka se vzdala zanedlouho po příchodu Byzantinců. Avšak Tarchaneiotes narazil na neočekávaně silné turecké vojsko a se svými muži se spěšně stáhl do Mezopotámie. Krátce nato se Romanovy předsunuté oddíly střetly s blížícími se Turky, jimiž byly zahnány zpět k Mantzikertu. Z byzantské armády beztak oslabené Tarchaneiotovou nepřítomností navíc dezertovali turkičtí Uzové, kteří přešli na stranu nepřítele.\n\nAlp-Arslán nejspíš neprahl po konfrontaci s Byzantinci a navrhl Romanovi uzavření příměří. Císař ovšem usiloval o rozhodné vojenské vítězství, jímž by vyřešil turecký problém, a nabídku odmítl. Po vykonání nezbytných příprav se 26. srpna 1071 obě vojska seřadila do bitevního šiku. V průběhu boje se žádné ze stran nedařilo dosáhnout jednoznačné převahy nad svým protivníkem. Poté, co Roman přikázal svým mužům, aby se stáhli, zahájili Turci náhlý útok, jímž narušili pravé křídlo Byzantinců. Nastalého zmatku využil Andronikos Dukas, syn caesara Ioanna Duky, ke zradě. Místo aby se zadním vojem kryl císařův ústup, opustil bitevní pole s tvrzením, že Roman byl zabit, čímž zavdal podnět k všeobecnému útěku. Roman se pokusil zvrátit vývoj bitvy, když s tělesnou stráží vzdorovitě hájil svoji pozici a prokázal tak mimořádnou udatnost a odvahu. Zajat byl teprve potom, co pod ním padl jeho kůň a sám utrpěl zranění na pravé paži, jež mu bránilo pozvednout meč.\n\nPodle líčení byzantských historiků, včetně Ioanna Skylitze, se Alp-Arslán zpočátku zdráhal uvěřit, že prachem pokrytý a rozedraný válečník, jenž byl před něho předveden, je vskutku císař. Usazen na svém trůnu sultán symbolicky položil své chodidlo na Romanovo hrdlo. Po tomto pokořujícím rituálu Alp-Arslán pozvedl císaře ze země a nařídil zacházet s ním způsobem odpovídajícím jeho postavení. K Romanovi se po celou dobu jeho pobytu v tureckém táboře choval s pozoruhodnou laskavostí a po osmi dnech ho propustil výměnou za slib zaplacení výkupného, svatby Romanovy dcery s jedním ze sultánových synů a vydání několika pohraničních pevností a měst.\n\nOpoziční frakce intrikující proti Romanovi seznala, že situace nazrála k převratu. Caesar Ioannes Dukas se ihned po bitvě vrátil ze svého bithýnského vyhnanství a ve shodě s vlivným dvořanem Michaelem Psellem, chovajícím k císaři nenávist, přiměl Eudokii k odchodu do kláštera. Společně přesvědčili Michaela VII. Duku, aby prohlásil Romana za sesazeného a odmítl se řídit ujednáním mezi Alp-Arslánem a svrženým panovníkem. Roman shromáždil rozptýlené vojáky a rychle postupoval ke Konstantinopoli, nicméně poblíž města Dokeia se mu s ozbrojenou mocí postavil Konstantin Dukas, jemuž podlehl. Následně vyhledal záchranu v útěku do pevnosti Tyropoion, odkud se odebral dále do Adany v Kilíkii. Stíhán Andronikem Dukou, zanechal po další porážce odporu a vydal se pod podmínkou osobní bezpečnosti do rukou nepřátel. Ještě před tím shromáždil tolik peněz, kolik jen mohl, a jako projev své dobré vůle je odeslal sultánovi.\n\nAndronikos se Romanovi zavázal, že mu nebude nijak ublíženo, pokud se vzdá purpuru a odejde do kláštera. Avšak Ioannes Dukas tuto dohodu porušil a poslal muže, kteří Romana koncem června 1072 zbavili zraku. Ponechán bez pomoci, trpěl Roman trýznivou bolestí ze svých zanícených ran. Po několika dnech zemřel, načež bylo jeho manželce Eudokii povoleno vystrojit mu velkolepý pohřeb. Jeho ostatky byly uloženy na ostrově Proti v Propontidě, kam byl vypovězen.\n\n\n\n"}
{"id": "55961", "url": "https://cs.wikipedia.org/wiki?curid=55961", "title": "Fribourg (kanton)", "text": "Fribourg (kanton)\n\nKanton Fribourg ( ) leží v západní části Švýcarska, kde se rozkládá na Švýcarské plošině. Na západních hranicích se rozléhá Neuchâtelské jezero ( , ). Na jihozápadě hraničí s kantonem Vaud, na východě a severovýchodě s kantonem Bern. Kanton Vaud má ve Fribourgu jednu větší enklávu, kanton Bern dvě malé; oproti tomu má Fribourg jednu velkou a dvě menší ve Vaudu a jednu malou v kantonu Bern. Rozloha Fribourgu je 1 670,8 km² včetně enkláv, má přibližně 297 622 obyvatel (2013) převážně katolického vyznání, 60 % frankofonních, 30 % německy mluvících.\n\nNa západě se rozléhají plošiny a nížiny, ale poblíž jihovýchodní části se nachází pohoří, tato část je nazývána Freiburské Alpy (německy: Freiburger Voralpen). Nejvyšším místem ve Fribourgu je Vanil Noir se svými 2389 m.\n\nŘeka Sána (německy: Saane, francouzsky: Sarine) protéká kantonem z jihu na západ a později je přítokem řeky Aary (německy: Aare). Sána spolu se svými přítoky zavlažuje velkou část kantonu. Řeka La Broye, která protéká západní částí kantonu, se vlévá do Murtenského jezera (francouzsky: Lac de Morat, německy: Murtensee).\n\nHlavním městem kantonu je Fribourg (německy Freiburg, případně Freiburg im Üechtland, přibližně 33 000 obyvatel, z necelých 2/3 frankofonních, s více než 20 % německy mluvící menšinou má status dvojjazyčného města; německý přídomek „im Üechtland“ se užívá v mezinárodních souvislostech k odlišení od německého města Freiburg im Breisgau).\n\n"}
{"id": "55962", "url": "https://cs.wikipedia.org/wiki?curid=55962", "title": "Etnikum", "text": "Etnikum\n\nEtnikum (z řeckého ἔθνος, \"ethnos\", tj. \"lid\") je souhrn jedinců sdílejících společnou etnicitu. Používá se také jako synonymum pro etnickou skupinu, národ a kmen. Příslušníky etnika spojuje pocit sounáležitosti, víra ve společný původ a dějiny, společné označení sama sebe neboli endoetnonymum, a kulturní prvky odlišující je od jiných etnik.) Ve skutečnosti je představa společného genetického původu příslušníků jednoho etnika zavádějící, a to kvůli migraci a míšení různých etnik mezi sebou, a odborníci proto chápou etnikum spíše jen jako skupinu lidí, kteří sdílí společnou kulturu. Členové etnika mohou žít i v dlouhodobém odloučení, například rozptýlení v diasporách. V českém prostředí se tento pojem používal především v 80. a 90. letech pro skupiny sdílející společnou kulturu, ale pro svou rozvolněnost se v současnosti jako analytický nástroj nepoužívá.\n\n"}
{"id": "55965", "url": "https://cs.wikipedia.org/wiki?curid=55965", "title": "Aargau", "text": "Aargau\n\nAargau (německy \"Aargau\", francouzsky \"Argovie\", italsky \"Argovia\", rétorománsky \"Argovia\", česky též \"Argov\") je jeden ze švýcarských kantonů. Leží na severu země na levém břehu Rýna, je tvořen oblastí dolního toku řeky Aary, podle které se také jmenuje (Aargau = oblast Aary). Mimo Rýn a Aaru patří ke zdejším významnějším tokům například řeka Reuss.\n\nÚplná rozloha je 1 404 km², kanton má 644 830 (2014) obyvatel. Hlavní město je Aarau. Na severu má společnou hranici s Německem, na západě s kantony Basilej-venkov, Solothurn a Bern. Směrem na jih nalezneme kanton Lucern, z východu jej obkličují kantony Curych a Zug.\n\nV kantonu je následujících 11 okresů: (stav k 1. lednu 2013) \n\nKanton Aargau je jedním z nejméně hornatých švýcarských kantonů. Tvoří část roviny mezi Alpami a Jurou. Povrch je velmi rozmanitý. Zvlněná a zalesněná kopcovitá krajina střídající se s úrodnými údolími, zavodněnými především řekou Aarou a jejími přítoky, je pro Aargau charakteristická.\n\nNajdeme zde slavné sirné prameny Baden a Schinznach, v Rheinfeldenu jsou rozšířené solné prameny.\n\nJednou z regionálních specialit kantonu Aargau je Bundesrat Schaffner Torte, dort z piškotu, sněhových pusinek, šlehačky a pálenky Kirsch.\n\n"}
{"id": "55966", "url": "https://cs.wikipedia.org/wiki?curid=55966", "title": "Sankt Gallen (kanton)", "text": "Sankt Gallen (kanton)\n\nKanton Sankt Gallen (švýc. němčinou \"Sanggale\", francouzsky \"Saint-Gall\", italsky \"San Gallo\", rétorománsky \"Sogn Gagl\", doslovný český a zastaralý název je Svatý Havel), zpravidla a převážně uváděno oficiální zkráceninou St. Gallen, je kanton na severovýchodě Švýcarska, pojmenovaný po své metropoli městě Sankt Gallenu.\n\nJe ohraničen Bodamským jezerem na severu a na východě tokem Rýna, který tvoří hranici s Rakouskem a Lichtenštejnskem. Na jihu hraničí s kantony Graubünden, Glarus a Schwyz. Západně leží kantony Curych a Thurgau. Kanton Sankt Gallen svým územím zcela obklopuje kantony Appenzell Innerrhoden a Appenzell Ausserrhoden, historicky vzniklé jako polokantony rozdělením původního kanonu Appenzell.\n\nHlavní řeky protékající tímto kantonem jsou Rýn, Thur, Linth a Seez. Povrch se liší, jak nížiny podél \"Rýna\" a \"Bodamského jezera\" přechází v hornaté oblasti na jihu. Jedna čtvrtina země je pokryta lesy a více než polovina alpinskými pastvinami.\n\nZemědělská aktivita se skládá převážně z hospodářství mlékárenské výroby a chovu dobytka v hornatých oblastech. V nížinách převažuje produkce vinné révy a ovoce, ale také smíšené zemědělství.\n\nPrůmyslová odvětví tohoto kantonu zahrnují výrobu optického zboží, pyrotechniky, chemikálie a farmaceutika. Důležitou roli v mnoha resortech hraje turismus. Příkladem jsou lázně v Bad Ragaz a velké možnosti sportovního vyžití v zimním období.\n\nNíže jsou uvedena nejlidnatější města a obce ze 77 politických obcí nad 10 000 obyvatel.\n\nDalší obce a části:\nJiž dlouhé roky udržuje kanton St. Gallen styky s vybranými partnerskými regiony ve střední a východní Evropě a severní Itálii:\n\n\n"}
{"id": "55969", "url": "https://cs.wikipedia.org/wiki?curid=55969", "title": "Schaffhausen (kanton)", "text": "Schaffhausen (kanton)\n\nSchaffhausen (francouzsky \"Schaffhouse\", italsky \"Sciaffusa\", rétorománsky \"Schaffusa\") je ne příliš rozlehlý a zároveň nejsevernější švýcarský kanton, ležící na sever od Curychu. Hlavním městem tohoto kantonu je město Schaffhausen. Na východě je ohraničen Bodamským jezerem a jeho celková plocha čítá 298 km² (pro srovnání: moravská metropole Brno má 230,22 km²) – většina z toho je úrodná zemědělská půda.\n\nÚzemí kantonu je z velké části obklopeno Německem, které leží na sever, východ a západ od tohoto kantonu. Kanton sám o sobě je rozdělen na tři fyzicky oddělené části – Schaffhausen a exklávy Rüdligen-Buchberg a Ramsen. Pro změnu území kantonu obklopuje ze tří stran německou exklávu Büsingen am Hochrhein (součást německé spolkové země Bádenska-Württemberska).\nTéměř celý kanton se nachází na pravém břehu Rýna, pouze drobná část jeho území se nachází na levém (jižním) břehu této řeky. Většina území kantonu leží v rovině, v krajině je dominantní hora Hoher Randen (912 m). Svahy této hory se pak svažují do údolí Rýna.\nRýnský vodopád, největší vodopád v Evropě, leží na hranicích Schaffhausenu.\n\nPěstuje se zde velmi víno odrůdy ryzlink rýnský. Páteří zdejšího průmyslu je strojírenství. Je zde také zastoupen hodinářský průmysl a bižuterie. Méně významně je zastoupen textilní, sklářský, papírenský a chemický průmysl.\nMěsto Schaffhausen je důležitou železniční křižovatkou, kam přijíždějí vlaky z Německa a Švýcarska.\n\n"}
{"id": "55971", "url": "https://cs.wikipedia.org/wiki?curid=55971", "title": "Uri", "text": "Uri\n\nUri je jeden z 26 kantonů Švýcarska. Jeho území leží v údolí řeky Reuss mezi Lucernským jezerem a průsmykem St. Gottharda. Nejpoužívanějším jazykem je němčina. V Uri žije 35 000 lidí. Sídlem správy kantonu je Altdorf.\n\nUri se nachází v centrální části Švýcarska. Zabírá území o velikosti 1077 km². Přibližně polovinu tohoto území je považováno za velmi úrodnou půdu. Lesy, které pokrývají velkou část společně s ledovci tvoří 20 % neúrodné půdy. Nejvyšší horou je Dammastock (3630 m). \"Dammastock\" leží na severu průsmyku Furka.\n\nPrvní zmínka o Uri se objevuje již v roce 732, jako místo, kam alamanský vévoda Theobald poslal do exilu opata jménem Eto. Jméno \"Uri\" pravděpodobně pochází z německého slova \"Auerochs\", což znamená divoký vůl. Toto pojmenování je ještě utvrzeno znakem s hlavou býka. V roce 853 bylo toto území předáno ženskému klášteru v Curychu \"Louisem z Německa\". Roku 1291 spolu uzavřely Schwyz, Uri a Unterwalden na obranu proti Habsburkům dohodu o věčném spolku, čímž vznikla Švýcarská konfederace a Uri se stal jedním z jejích kantonů. Po vítězné bitvě u Sempachu roku 1386 započal kanton Uri se svojí územní expanzí na jih s cílem ovládnout cestu přes Svatogotthardský průsmyk. Jako první krok anektoval roku 1410 kanton Uri Urserenské údolí (které dodnes zůstává jeho součástí), nicméně ponechal tomuto údolí jeho samosprávu. Roku 1403 započal Uri s pomocí Obwaldenu se zaalpským tažením, což vedlo k získání údolí Leventina v moderním kantonu Ticino, které do té doby náleželo Milánskému vévodství. Konflikt mezi Švýcarskou konfederací a Milánským vévodstvím o území nyní tvořící kanton Ticino pokračoval během celého 15. století. Byl rozhodnut roku 1500, když konfederace dobyla Bellinzonu a těžce ji opevnila proti budoucímu dobytí. Konfederace dále v Ticinu získala roku 1512, ale období zdejší expanze se chýlilo ke svému konci a roku 1515 byla konfederace poražena v bitvě u Marignana.\n\nUri a celé střední Švýcarsko odolávalo reformaci a zůstávalo katolické. Od 16. století již územní růst kantonu nepokračoval. Vláda kantonu Uri se koncem 18. století postavila proti ideálům Velké francouzské revoluce a vzdorovala všem pokusům o institucionální reformy Švýcarska. V lednu 1798 francouzská revoluční armáda vpadla do Švýcarska. 11. dubna 1798 oznámila Francie vznik Helvétské republiky a dala kantonům 20 dní k přijetí její nové ústavy. Kantony středního Švýcarska se však postavily na odpor, ale povstání bylo poraženo a 5. května 1798 Uri přistoupilo k Helvétské republice. Kantonální armáda byla v září rozpuštěna a v říjnu byl kanton obsazen francouzskými jednotkami. V Helvétské republice byl kanton začleněn ndo nového kantonu Waldstätten, jehoz součástí dály byly kantony Zug, Obwalden, Nidwalden a vnitřní části kantonu Schwyz. Leventinské údolí bylo začleněno do nového kantonu Bellinzona, čímž bylo Uri zbaveno veškerého území jižně od Svatogotthardského průsmyku. V dubnu a květnu 1799 vedl Franz Vincenz Schmid neúspěšné povstání proti francouzské okupační armádě.\n\nV říjnu 1801 se do čela Helvétské republiky dostala nová vláda a počátkem listopadu 1801 byl kanton Waldtätten rozpuštěn a kanton Uri obnoven. Guvernér Josef Anton von Beroldingen se pokusil znovuzískat pro Uri Leventinské údolí. Po půl roce se 17. dubna 1802 v Helvétské republice opět chopili moci centralisté a oprovedli opětovnou revizi ústavy. Počátkem června 1802 Uri odmítlo novou ústavu a ve stejnou dobu ze Švýcarska odcházeli francouzští vojáci. Bez hrozby represí ze strany francouzské armády Uri úspěšně povstalo proti centrální vládě ve válce zvané Stecklikrieg. V reakci na následný kolaps Helvétské republiky vydal roku 1803 Napoleon Bonaparte novou švýcarskou ústavu zvanou Mediační akta. Kanton Uri byl opět svobodný, avšak nadále bez Leventinského údolí, které se s celým dosavadním kantonem Bellinzona stalo součástí nového kantonu Ticino. Po invazi Šesté koalice do Švýcarska 29. prosince 1813 byla mediační akta zrušena. Zatímco sousední kantony Schwyz a Nidwalden požadovaly obnovu organizace staré Švýcarské konfederace, Uri spolu s dalšími kantony pod vedením kantonu Curych usiloval o reorganizaci 19 kantonů vytořených Mediačními akty. Uri se zároveň neúspěšně pokusil znbovuzískat Leventinské údolí, ale podařilo se mu získat jen polovinu cla na obchod přes Monte Piottino do Leventiny. 5. května 1815 Uri schválil spolkovou ústavu.\n\n\n"}
{"id": "55972", "url": "https://cs.wikipedia.org/wiki?curid=55972", "title": "Jura (kanton)", "text": "Jura (kanton)\n\nRepublika a kanton Jura (francouzsky République et Canton du Jura, zkráceně Jura) je frankofonní kanton na severozápadě Švýcarska. Jeho hlavní město je Delémont. Hraničí s kantony Basilej-venkov, Bern a s Francií.\n\nKanton lze rozdělit na pohoří Jura na jihu a Jurskou plošinu na severu. Jurská plošina je kopcovitá, téměř zcela vápencová. Oblast Ajoie a Franches-montagnes leží v tomto regionu. Termín „Jurský“ je odvozen od Jurských Alp, které vznikaly v jurském období.\n\nNa severu a západě kantonu hranicí s Francií. Kantony Solothurn a Basilej-venkov jsou na východě, zatímco kanton Bern ohraničuje Juru z jihu. Řeky Doubs a Birs (\"Birs\" německy, \"La Birse\" francouzsky) odvádí vodu. Doubs se připojuje k Saôně a potom vtékají do Rhôny, zatímco řeka Birs je přítokem Rýna.\n\nKanton Jura je rozdělen do tří okresů. (Stav k 1. lednu 2013)\nVelice důležité je zdejší zemědělství, chov dobytka a koní. Vyrábí se zde především hodinky, oblečení a tabákové výrobky. Vzrůstá počet malých a středně velkých obchodů.\n\nOd středověku do roku 1792 bylo území moderního kantonu součástí Knížecího biskupství Basileje, od 18. prosince 1792 součástí Rauracké republiky anektované Francouzskou republikou 23. března 1793. Francie zde vytvořila 27. března 1793 departement Mont-Terrible, který byl zrušen 17. února 1800 a začleněn do departementu Haut-Rhin. Po porážce Napoleona zde vzniklo 27. ledna 1814 Knížectví Porrentruy existující do 25. srpna 1815, kdy ho obsadily jednotky Švýcarska. Na Vídeňském kongresu bylo rozhodnuto, že území nynějšího kantonu Jura připadne kantonu Bern jako kompenzace za ztracená území v kantonech Aargau a Vaud. Důsledkem připojení frankofonních oblastí bývalého Knížecího biskupství Basileje ke kantonu Bern však byla nespokojenost zdejšího obyvatelstva, která se projevila ve formě jurského separatismu, který vedl k tomu, že k 1. lednu 1979 vznikl nový kanton Jura. V důsledku vzniku nového kantonu se v obci Vellerat, která i nadále zůstávala součástí kantonu Bern, objevil požadavek na přechod této obce ke kantonu Jura a to proto, že silniční spojení obce je možné jen přes území nového kantonu. Za základě referenda konaného v roce 1996 pak tato obec k 1. červenci 1996 přešla z kantonu Bern do kantonu Jura, kde byla začleněna do okresu Delémont.\n\nV historickém městě Saint-Ursanne stojí na mostě socha českého světce – svatého Jana Nepomuckého.\n\n"}
{"id": "55973", "url": "https://cs.wikipedia.org/wiki?curid=55973", "title": "Ticino (kanton)", "text": "Ticino (kanton)\n\nRepublika a Kanton Ticino (italsky \"Repubblica e Cantone Ticino\", zkráceně \"Ticino\") je nejjižnější švýcarský kanton. Úředním jazykem na území kantonu je italština. Výjimkou je pouze walserská obec Bosco/Gurin, kde je úředním jazykem také němčina. Kanton svým územím zcela obklopuje italskou enklávu Campione d'Italia. Společně s oblastmi kantonu Graubünden vytváří tzv. \"Svizzera Italiana\" (italsky mluvící Švýcarsko). Lombardské dialekty (\"Ticinese\") jsou zde, zejména v údolích, stále hodně rozšířené, nemají už však oficiální status. Metropolí kantonu je Bellinzona.\n\nKanton je pojmenován podle řeky Ticino, \"Tessin\" v němčině a francouzštině (s rozdílnou výslovností).\n\nKanton Ticino se rozkládá na jihu Švýcarska. V rámci Švýcarska sousedí s kantony Wallis \"(na severovýchodě)\", Uri \"(na severu)\", a Graubündenem (na severu a severovýchodě). Jinak je obklopen Itálií.\n\nMá rozlohu 2812 km², z čehož jsou úrodné asi tři čtvrtiny. Lesy zabírají přibližně třetinu rozlohy kantonu, značnou část rozlohy zabírají také Luganské jezero a jezero Lago Maggiore.\n\nPrůsmyk Monte Ceneri dělí území kantonu na dvě části. Severní, mnohem hornatější část, zvanou \"Sopraceneri\", tvoří dvě velká švýcarská údolí kolem jezera Lago Maggiore: Ticinské údolí a údolí Maggia. Jižní část, zvaná \"Sottoceneri\", se rozkládá okolo Luganského jezera.\n\nNejdelší řekou kantonu je Ticino. Odvodňuje většinu kantonu, jímž protéká ze severozápadu přes údolí Bedretto a Leventinu, a vlévá se do Lago Maggiore blízko Locarna. Její hlavní přítoky jsou řeky Brenno v údolí Blenio, a Moesa v údolí Mesolcina, které náleží ke kantonu Graubünden. Krajina kantonu je tvarována řekou, která se ve své střední části formuje do širokého údolí, běžně známého jako \"Riviera\".\n\nZápadní část kantonu je však odvodňována řekou Maggia. Údolí Verzasca se rozkládá mezi řekami Ticinem a Maggiou. Malá část kantonu je odvodňována přímo do Luganského jezera. Většina kantonu patří k Alpám, malá část však patří k Pádské nížině, která se rozkládá převážně v severní Itálii.\n\nKantonální parlament nazývající se \"Velká rada\" (italsky \"Gran Consiglio\"), má 90 poslanců. Kanton vysílá dva zástupce do Stavovské rady a osm zástupců do Národní rady. Kantonální vláda, která má 5 členů, se nazývá Státní rada (italsky \"Consiglio di Stato\").\n\nKanton Ticino se člení na 8 okresů (italsky \"distretti\"), jejichž vymezení vychází z členění území moderního kantonu před francouzským vpádem do Švýcarska roku 1798:\n\n\nV kantonu je celkem 195 obcí \"(stav v únoru 2006)\". Obce (italsky \"comuni\") se seskupují do 38 krajů (italsky \"circoli\") a ty do 8 výše uvedených okresů.\n\n"}
{"id": "55974", "url": "https://cs.wikipedia.org/wiki?curid=55974", "title": "Bitva u Adrianopole (rozcestník)", "text": "Bitva u Adrianopole (rozcestník)\n\nProběhla řada bitev u Adrianopole, mimo jiné:\n\n"}
{"id": "55975", "url": "https://cs.wikipedia.org/wiki?curid=55975", "title": "Přírodní park Klánovice-Čihadla", "text": "Přírodní park Klánovice-Čihadla\n\nPřírodní park Klánovice-Čihadla je chráněným územím v Praze 9. Zahrnuje menší chráněná území Klánovický les - Cyrilov, Počernický rybník, V Pískovně, Xaverovský háj a Prameniště Blatovského potoka. Rozloha přírodního parku je 907,7 hektaru.\n\nV České republice je nyní přes sto přírodních parků. Přírodní park Klánovice-Čihadla je největším přírodním parkem v Praze (2222,8 ha). Na jeho ploše se také rozkládá významná plocha lesů a zahrnuje také menší chráněná území přírodní rezervace Klánovický les - Cyrilov a V Pískovně, přírodní památky Počernický rybník, Xaverovský háj a Prameniště Blatovského potoka a památné stromy (dub letní) v Klánovicích, v Dolních Počernicích, na návsi v Hostavicích a ve Farské ulici.\n\nNejvětší pražský přírodní park se rozkládá ve východní části Prahy na území Kyjí, Dolních a Horních Počernic, Běchovic, Klánovic, Újezdu nad Lesy a Úval. Přibližným tvar tohoto území je tvar lichoběžníku. Celý komplex se vyskytuje v oblasti středočeské kotliny na rozhraní mezi středočeskou vrchovinou a nížinou středního Polabí. Na tomto území je členitost terénu minimální.Dále v okolí území přírodní rezervace je hustá městská a příměstská zástavba.\n\nKlánovický les také nazývaný Vidrholec. První historická zmínka je již ze středověku. Na území Vidrholce se nacházelo pár vesnic a vedla zde císařská silnice z Prahy na Moravu. Zdejší neúrodná půda a třicetiletá válka se značně podepsaly na vesničanech. Proto v průběhu 16. a 17. století vesničané opouštěli okolí Vidrholce. Jelikož zde nikdo nežil, mohl zde vzniknout hustý lesní porost, který poskytoval ukrýt lapkům, banditům a různým zlodějům. V 17. století se na tomto území pohyboval i známý lupič Petrovský se svými muži.\n\nKlánovický les v 17. století pokrýval mnohem větší plochu, nežli je tomu dnes. Táhl se až ke Kolodějím k jejichž panství patřil. Až do 19. století byl skoro nedotčen lidmi. Kvůli výstavbě železniční tratě zde byly vykáceny stromy a byly vypuštěny rybníky Slavětický a Žák. Na nedlouho na tyto události v roce 1845, kdy byla dokončena železniční dráha, vyjel první vlak napříč Klánovickým lesem.  V těchto letech většinu lesa vlastnil rod Lichtensteinů. Roku 1945 byla ale část lesa převedena státu a druhá část obci Klánovice.\n\nPodstatnou částí parku jsou zalesněné úseky, dnes z větší části maloplošně chráněné. Na západě je to přírodní památka Xaverovský háj, východněji pak rozlehlý lesní komplex z větší části zahrnutý do přírodní rezervace Klánovický les-Cyrilov. Ještě dále k západu se pak nachází menší chráněné území přírodní rezervace V pískovně, což je bývalá pískovna (dnes zatopená) s přilehlým úsekem nivy potoka Rokytka, která se stala refugiem mokřadní květeny, význačné mokřadní entomofauny, obojživelníků, mezi jiným i skokana skřehotavého (\"Pelophylax ridibundus)\" a četných vodních ptáků.\n\nTato oblast se dělí na dvě části. Dělí se na část teplou a mírně teplou. U teplé části platí, že jsou teplá a suchá léta, mírně teplá jara a podzimy. Zima trvá relativně krátkou dobu a je chudší na srážky. Mírně teplá oblast má mírně suché a dlouhé léto a mírnou, krátkou a suchou zimu.\n\nOblast Klánovického lesa patří do povodí Vltavy. Vyskytuje se zde pár potůčků a spousta různých rašelin. Pramení zde hned dva potoky Horoušanský a Běchovický.\n\nCharakteristickým jevem je plošné zamokření oglejených půd. Nejčastěji se to dá pozorovat podél vodotečí (časté je zrašelinění).\n\nZ geologického hlediska je území tvořeno břidlicemi, drobami a pískovci ordoviku, které se nadále zhruba od linie Horní Počernice-Běchovice postupně noří pod jíly, slepence a pískovce druhohorního křídového stupně cenoman.\n\nPůdy na severozápadní části parku jsou lehčí, hlinité písky s mělkým profilem. Půdy na jihovýchodní straně komplexu jsou převážně hlubší hlinité půdy. Tyto půdy patří do propustných oligotrofních až mezotrofních hnědozemí. Je zde spousta podmáčených míst a dochází tu ke vzniku dřevité slatiny v ostrůvcích olšin.\n\nV této lokalitě žije spoustu živočichů od měkkýšů až po vzácné ptactvo. V Klánovickém lese žije okolo 20 druhů savců. Nejčastěji se dají vypozorovat druhy jako je rejsek obecný (\"Sorex araneus\"), ježek západní (\"Erinaceus europaeus\"), kuna lesní (\"Martes martes\"), myšice křovinná (\"Apodemus sylvaticus\"), zajíc polní (\"Lepus europaeus\"), bažant obecný (\"Phasianus colchicus\") a hned několik druhů netopýrů. Dále se zde také dá pozorovat srnčí a černá zvěř.\n\nLokalita je také velmi významná výskytem vzácných druhů hmyzu, především pavouků, vázaných na rašeliniště. Pouze na tomto místě byli nalezeni vzácní slíďáci \"(Hygrolycosa rubrofasciata a Pirata uliginosus)\" a plachetnatky \"(Saaristoa abnormit)\". Dále zde byl také nalezen vzácný paslíďák \"(Oxyopes ramosus)\" a punčoškář zemní \"(Coelotes terrestris)\".\n\nZ řad brouků jsme schopni nalézt střevlíčky \"(Stenolophus mixtus, Bembidion fumigatum)\" nebo velmi vzácného nosatečka \"(Eubrychius velutus)\". Také motýli se zde vyskytují, ale ty nejvýznamnější druhy, jako např. zdobníček rákosinový, vrbkovníček mokřadní nebo travařík velký, se zde vážou na porosty rákosu, které jsou hojně u Velkého počernického rybníku v Dolních Počernicích. Občas je možné zahlídnout otakárka fenyklového \"(Papilio machaon, Linné)\", který se zase váže na ovocné dřeviny v okolí.\n\nBěžně se na území vyskytují obojživelníci jako jsou např. skokan zelený (\"Pelophylax esculentus)\" a hnědý (\"Rana temporaria\"), čolek velký (\"Triturus cristatus\") nebo ropucha obecná (\"Bufo bufo)\". Z měkkýšů pak škeble rybničná (\"Anodonta cygnea\"), okružák \"(Anisus vortex)\" či bahenka \"(Viviparus contectus)\".\n\nOrnitologové zde také našli přibližně 60 druhů hnízdících ptáků. Území Počernického rybníka je významným útočištěm mnoha druhů vodních a bahenních ptáků. Místní vegetace zajistila velice příznivé podmínky pro hnízdění ptactva a velmi dobře slouží také jako odpočinková lokalita při tahu ptáků do teplejších krajin. Mezi zde hnízdící ptáky můžeme zahrnout např. potápku roháče (\"Podiceps cristatus\"), labuť velkou (\"Cygnus olor\"), kachnu divokou (\"Anas platyrhynchos\"), lysku černou (\"Fulica atra)\", slípku zelenonohou (\"Gallinula chloropus\"), moudivláčka lužního (\"Remiz pendulinus\")či strnada rákosního (\"Emberiza schoeniclus\"). Naopak z ptáku, kteří táhnou na jih, zde můžeme při větším štěstí zastihnout orlovce říčního (\"Pandion haliaetus\"), kormorána velkého (\"Phalacrocorax carbo\") nebo lžičáka pestrého (\"Anas clypeata\"). Občas zde byly také viděny druhy jako jsou ledňáček říční (\"Alcedo atthis\"), ťuhýk obecný (\"Lanius collurio\") či káně lesní (\"Buteo buteo\").\n\nPřevládají zde druhotné lesnické výsadby (borovice lesní, smrk ztepilý a dub červený). Bylinný podrost zde odpovídá především acidofilním doubravám. Význačné jsou pro toto místo také bezkolencové, lipové a bikové doubravy, které se nacházejí hojně v přírodní památce Xaverovský háj. Na hodně místech tu roste bříza pýřitá (\"Betula pubescens\"), která se dost často kříží s břízou bělokorou (\"Betula pendula\") a vznikají tu kříženci těchto dvou druhů. Dále se tu vyskytují acidofilní rostliny, které jsou v Praze vzácné, např. smilka tuhá (\"Nardus\") či prha arnika (\"Arnica montana\"). Jelikož nedaleko je teplé Polabí je tu viditelný lehký náznak výskytu ochmetu evropského (\"Loranthus europaeus\") na dubech. Železniční trať Praha-Kolín je poseta četným počtem menších tůní s rašeliníkem (\"Sphagnum)\" a bublinatkou jižní (\"Utricularia australis\").\n\nDále sem spadá Přírodní rezervace V pískovně, která se rozkládá mezi Rokytkou a Svépravickým potokem. V poměrně nedávné minulosti zde skončila těžba v pískovně a území bylo poměrně rychle zatopeno. V území převládají mokřadní druhy rostlin jako kosatec žlutý, žluťucha lesklá, kakost měkký, ostřice pašáchor či dvojzubec trojdílný.\n\nVelký počernický rybník má kolem sebe vysoké ostřicové porosty. V litorálu rybníka roste rákos obecný (\"Phragmites australis\"), orobinec úzkolistý (\"Typha angustifolia\" L.) a chrastice rákosovitá (\"Phalaris arundinacea\"). Z vodní vegetace můžeme jmenovat šejdarku bahenní. Na hrázi rybníka je porost starých dubů, z nichž některé dosahují velkých rozměrů a jsou tvarově zajímavé. Ve východní části na pravém břehu rybníka jsou rozsáhlé porosty vrb s několika druhy jako je vrba popelavá (\"Salix cinerea\" L.), vrba košíkářská (\"Salix viminalis\") či vrba trojmužná (\"Salix triandra\").\n\nDlouhodobě je cílem ochrany území zachovat, v co možná největším množství, rostlinná společenstva i se všemi jejich ekologickými vazbami (živočišné složky). Dále je cílem vytvářet vhodné a stabilní podmínky. Díky managementovým zákrokům se předpokládá zlepšení stavu daného území. Pojednává se o úpravy druhové skladby porostů na porosty přirozené, odstraňování geograficky nepůvodních porostů a jedinců a stanoviště nevhodných dřevin. Také je snaha o úpravu prostoru a vytvořit vhodné podmínky pro přirozené zmlazení. Také bylo nutné upravit některé používané technologie a postupy ve smyslu zjemnění dopadů na životní prostředí. Nemělo by se ale také zapomínat na zachování velmi starých dubů, které jsou tu už velice dlouhou dobu.\n\nBohužel v minulosti na tomto místě byly prováděny výsadby nevhodných a nehodících se dřevin. Na většině ploch, kde tyto výsadby byly prováděny, byla realizována obnova především borovicí a v malém procentním zastoupení pak i jinými druhy jako je bříza a dub. Škody způsobené nevhodným lesním hospodařením spočívají v preferování jehličnatých stromů (borovice, modřín).\n\nNa území Klánovického lesa musí být také prováděna myslivecká práce. Škody, které udělala zvěř v minulosti na listnatých kulturách, zde byly velmi patrné. Také je samozřejmě nutná regulace stavů zvěře.\n\nPřírodní rezervace Klánovický les - Čihadla uchovává cenná lesní společenstva. Vyskytuje se zde habrová doubrava, lipová doubrava, bezkolenová doubrava, biková doubrava, mokřady a drobná rašeliniště . Dále velice zajímavý je výskyt kříženců břízy pýřité s břízou bělokorou. Vyskytuje se zde také mnoho rostlin a živočichů. Mezi zvláště chráněné rostliny patří např. lilie zlatohlávek \"(Lilium martagon) nebo\" prha chlumní \"(Arnica montana).\" Mezi živočišné druhy chráněné evropskou unií v soustavě Natura 2000 patří např. čolek velký \"(Triturus cristatus)\", kuňka ohnivá \"(Bombina bombina),\" tesařík obrovský \"(Cerambyx cerdo)\", modrásek bahenní \"(Phengaris nausithous)\", strakapoud jižní \"(Dendrocopos syriacus)\" a skřivan lesní \"(Lullula arborea).\"\n\nVelkým problémem této oblasti byla těžba nerostných surovin. V malých lůmcích v dávné minulosti probíhala těžba písku. Ty jsou dnes zavodněné a částečně zazeměné. Zatížení prostoru způsobují také výtoky kanalizace do porostů rezervace. Navíc rezervace je všem přístupná, takže se na některých místech vyskytují odpadky. Momentálně největším problémem se jeví kůrovec, který napadá stromy po celém lese. Za zmínku také určitě stojí spor o pozemky na území Klánovického lesa. Akciová společnost Forest Golf Resort Praha, která si pronajala pozemky v okolí hřiště od Lesů ČR a v roce 2006 koupila objekt klubovny s přilehlými pozemky. Od té doby se snaží v lese vybudovat golfové hřiště. Jelikož hřiště by se mělo nacházet na území přírodního parku Klánovice-Čihalda, vznikla velká petice. Protože golfové greeny by se z biologického hlediska daly považovat za les – byly by to úzké pásy zeleně, kde by docházelo k intenzivnějšímu sešlapávání půdy, zanesení nepůvodních rostlin, okolí hřiště by ovlivňovalo hnojení, apod.\n\nKlánovickým lesem vedou turistické značené trasy Lesem také vede Naučná stezka Klánovickým lesem a Naučná stezka Lesní galerie I. a II. Cyklisté mohou využít cyklostezky A50, A500 a 8211.Dále stojí za pozornost také pozůstatky zaniklých středověkých vesnic.\n\n"}
{"id": "55977", "url": "https://cs.wikipedia.org/wiki?curid=55977", "title": "Lucern (kanton)", "text": "Lucern (kanton)\n\nLucern (německy \"Luzern\", francouzsky \"Lucerne\") je jedním ze švýcarských kantonů. Tento kanton se nachází ve středu Švýcarska a jeho populace se v roce 2001 pohybovala okolo 350 600 obyvatel. Hlavním městem kantonu je město Lucern.\n\nKanton Lucern se nachází ve středu Švýcarska na severním předhůří švýcarských Alp. Z kantonu odtékají řeky Reuss a Kleine Emme. Největší nadmořská výška byla naměřena v místě zvaném Breinzer Rothorn a čítá 2 350 m n. m. Rozloha kantonu je přibližně 1 493 km².\n\nKanton Lucern tvoří území ať už vydobytá či odkoupená převážně v letech 1380-1424. K těmto připojeným územím patřilo panství Wolhusen, hrabství Willisau, jižní část hrabství Lenzburg a různá další menší území. V roce 1332 se stal členem Švýcarské konfederace. V letech 1394-1802 měl kanton navíc ještě jednu exklávu Merenschwand, tvořenou obcemi Merenschwand (včetně území bývalé obce Berzenschwill) a Mühlau, která se pak stala součástí nového kantonu Aargau výměnou za Amt Hitzkirch. V letech 1845 – 1847 byl členem Sonderbundu, spolku šesti konzervativních kantonů a dvou polokantonů (dály byly členy kantony Uri, Schwyz, Zug, Fribourg, Valais a polokantony Nidwalden a Obwalden) které se společně postavily snaze přeměnit Švýcarsko z konfederace ve federaci. Následně byl však Sonderbund poražen vojsky Švýcarské konfederace.\n\nPřibližně 85 % celkové rozlohy kantonu Lucern představuje hospodářsky výnosná půda. Zemědělství i průmysl jsou na vysoké rovni. Nejvýznamnějšími zemědělskými přínosy jsou pěstování ovoce a obilí, chov dobytka. Nejrozvinutější průmyslová odvětví jsou: průmysl textilní, strojní, papírenský, dřevařský, tabákový a výroba metalurgického zboží.\n\nTurismus hraje velkou roli. Lucern je vstupní branou pro výletníky mířící do nedalekých Alp a je důležitým dopravním mostem mezi Německem a Itálií.\n\nVětšina populace hovoří německy a valná většina obyvatel jsou římští katolíci.\n\n"}
{"id": "55978", "url": "https://cs.wikipedia.org/wiki?curid=55978", "title": "Bójové", "text": "Bójové\n\nBójové byli keltským kmenem, který se skládal z několika větví. Jedna z nich osídlila přibližně ve 4. století př. n. l. střední a severozápadní území Čech, které začaly být později nazývány římskými historiky zemí Bójů, latinsky \"Boiohaemum\". Další území, která odvozují svůj název od Bójů jsou Bavorsko (\"Baiowaria\") a Lužice (\"Boica\").\n\nKultura Bójů se lišila od keltské skupiny usídlené v jižních Čechách. Pro ni byly typické mohylové pohřby, zatímco pro Bóje kostrové pohřbívání. Nejvýznamnější bójská oppida se postupně přeměnila ve skutečná města. Bylo to především oppidum Stradonice nedaleko Berouna, kde se razily zlaté mince, oppidum Závist, oppidum Staré Hradisko, nacházející se mezi Boskovicemi a Prostějovem, na Slovensku pak oppidum Bratislava.\n\nOd 2. století př. n. l. byli zdejší Bójové vystaveni nájezdům Germánů, proto část etnika odešla z Čech na území dnešního jihozápadního Slovenska a Rakouska. Na přelomu letopočtu již bylo Keltů v Čechách méně než Germánů. Na Slovensku se udrželi déle.\n\nJiná skupina Bójů pronikla ve 4. – 3. století př. n. l. do Itálie do oblasti kolem dnešní Boloně (latinsky \"Bononia\", předešle etrusky \"Felsina\"), odkud se v 2. století př. n. l. stáhli na území středního Dunaje. Kolem roku 60 př. n. l. byli panonští Bójové poraženi Dáky a z větší části se odstěhovali na území Galie, kde již žily keltské kmeny Helvéců a Aedů. Na jejich území byli příchozí Bójové usazeni Juliem Caesarem, který vedl se zdejšími kmeny galské války.\n\n\n"}
{"id": "55979", "url": "https://cs.wikipedia.org/wiki?curid=55979", "title": "Ženeva (kanton)", "text": "Ženeva (kanton)\n\nRepublika a Kanton Ženeva (francouzsky \"République et Canton de Genève\", zkráceně \"Genève\") je nejzápadnější švýcarský kanton, rozkládající se na jihozápadě Švýcarska při jižním břehu Ženevského jezera. V rámci Švýcarska sousedí pouze s Vaudem, jinak je obklopen francouzskými departementy Ainem a Horním Savojskem. Současné hranice kantonu byly určeny roku 1815.\n\nPodobně jako kantony Ticino, Neuchâtel či Jura, nazývá i tento kanton sám sebe \"republikou\", která je členem Švýcarské konfederace. Kanton je pojmenován po svojí metropoli Ženevě, díky níž je jednou z nejkosmopolitnějších oblastí Švýcarska. Ženeva byla také centrem kalvinistické revoluce, což má na celý kanton obrovský vliv.\n\nJako centrum kalvinistické revoluce, je Ženevský kanton tradičně baštou protestantského křesťanství. Přesto ve 2. polovině 20. století vzrostl počet katolíků díky imigrantům z alpských oblastí, z okolních francouzských území jižní Evropy. I tak je ale Ženeva stále považována za protestanskou. Od roku 1907 však v kantonu platí odluka církve od státu podle francouzského vzoru.\n\nEkonomice kantonu výrazně dominuje město Ženeva. Je centrem komerce, obchodu a peněžnictví. Velké množství švýcarských bank je umístěno v Ženevě, konkrétně banky soukromého sektoru. Z hospodářství převládají služby. Vedení mnoha mezinárodních společností a mezinárodních organizací sídlí v Ženevě, jako například některé odborné organizace OSN.\n\nKantonu dominuje město Ženeva se 190 tisíci obyvatel. Kromě ní je na území kantonu dalších 44 politických obcí. Z nich jsou největší Vernier se 30 tisíci a Lancy se 27 tisíci obyvatel. Nejmenší obce mají 400 obyvatel. Obce mají pouze malou autonomii. Kanton se nedělí na žádné okresy.\n\n"}
{"id": "55980", "url": "https://cs.wikipedia.org/wiki?curid=55980", "title": "Glarus (kanton)", "text": "Glarus (kanton)\n\nKanton Glarus (francouzsky \"Glaris\", italsky \"Glarona\", rétorománsky \"Glaruna\") je kanton na východě centrálního Švýcarska. Úředním jazykem je zde němčina. Metropolí kantonu je město Glarus. V tomto kantonu se také nalézají Glarnské Alpy.\n\nHistorie tohoto kantonu se celá točí okolo náboženství. Obyvatelé údolí Linth byli konvertováni na křesťanství v 6. století irským mnichem Svatým Fridolínem. Svatý Fridolín se stále objevuje v erbech na kabátech. Založil klášter Säckigenu blízko Basileje. Od 9. století byl celý Glarus vlastněn klášterem. Roku 1288 prohlásili Habsburkové celý klášter za svůj. Roku 1352 se Glarus stal členem Švýcarské konfederace.\n\nMezi roky 1506 a 1516 byl reformátor Huldrych Zwingli knězem v Glarusu, ale roku 1564 byli všichni jeho následovníci vyhlazeni. Přesto to ještě nebyl konec nepokojů mezi protestanty a katolíky v této oblasti. Pro zajištění míru bylo roku 1623 rozhodnuto, aby každá část měla svůj vlastní sněm zvaný Landsgemeinde a později roku 1683 bylo každé straně dovoleno založit si svůj vlastní tribunál.\n\nMezi roky 1789 a 1803 byl Glarus částí kantonu \"Linth\", který byl založen Napoleonem. Roku 1803 byl kanton Glarus opět obnoven a roku 1836 byly obě části sjednoceny pod vedením jednoho Landsgemeindu.\n\nDominantní postavení má hluboké údolí řeky Linth. Většina území je hornatá. Nejvyšší vrchol Glarnských Alp je se svými 3614 metry Tödi. Další významnější vrcholy pak jsou Oberalpstock, (3328 metrů), Clariden (3267 metrů), Vorab (3028 metrů) Glärnisch (2910 metrů). Je zde velké jezero zvané Walensee. Celková plocha kantonu Glarus činí 685 km².\n\nNejvýznamnějším odvětvím je těžba dřeva. Od 17. století probíhá těžba břidlice. Předení vlny bylo důležité v 18. století jako doplněk k tradiční vlněné přízi. Industrializace přinesla tištění vlny, vodní elektrárny, železárny a papírny.\n\nKanton Glarus je jeden z posledních dvou kantonů ve Švýcarsku, který je řízen tzv. \"Landsgemeinde\" - valným shromážděním všech občanů kantonu. Na tomto shromáždění se může rozhodovat o všech návrzích zákonů veřejným hlasováním a je na něm také volena kantonální vláda.\n\n"}
{"id": "55981", "url": "https://cs.wikipedia.org/wiki?curid=55981", "title": "Bern (kanton)", "text": "Bern (kanton)\n\nŠvýcarský kanton Bern má 1 001 281 (2013) obyvatel (11 % francouzsky mluvících a 86 % německy mluvících). Nachází se na západě středního Švýcarska a Bern je jeho hlavní město. Je druhý největší z 26 kantonů.\n\nKanton Bern vznikl roku 1353 připojením Bernského státu (Město a Republika Bern) ke Švýcarské konfederaci. Při svém vstupu ovládal tento kanton zatím jen menší část svého dnešního území, ale během druhé poloviny 14. století a na počátku 15. století se mu podařilo expanzí získat téměř celé jeho dnešní území.\n\nV roce 1979 se oddělily frankofonní části na severu a vytvořily nový kanton Jura.\n\nKantonální parlament se nazývá Velká rada (německy \"Grosser Rat\", francouzsky \"Grand Conseil\"), která se skládá ze 160 členů volených systémem poměrného zastoupení na čtyři roky. Francouzsky mluvící část kantonu, Bernská Jura, má 12 křesel garantovaných, a další tři křesla jsou rezervována pro francouzsky mluvící menšinu dvojjazyčného okresu Biel/Bienne.\n\nPo volbách v roce 2002 vypadá složení Velké rady takto:\n"}
{"id": "55982", "url": "https://cs.wikipedia.org/wiki?curid=55982", "title": "Edirne", "text": "Edirne\n\nEdirne (dříve Adrianopolis, česky též Drinopol) je město ležící v evropské části současného Turecka. Bylo založeno císařem Hadriánem jako Hadrianopolis a v současné době má cca 120 000 obyvatel. V minulosti bylo okolí města díky své strategické poloze místem řady významných bitev.\n\nToto místo bylo osídleno již dlouho před založením Hadrianopole. Podle řeckých mýtů zde založil město Orestés a pojmenoval ho po sobě – Orestias. Bezprostředně před Hadrianem zde však již stála thrácká osada. Hadrianus tuto osadu přeměnil na město, přestavěl ho a ustanovil hlavním městem thrácké provincie. Poblíž města byl roku 323 poražen Licinius a o 55 let později zde byl v bitvě s Góty (378) zabit císař Valens. V roce 813 bylo město dobyto Bulhary a chán Krum přesídlil jeho obyvatele na sever za Dunaj.\nZa dob latinského císařství, roku 1205, zde bulharský car porazil křižáky a o několik let později ho obsadil Theodoros Komnenos Dukas, kterého však Bulhaři o tři roky později porazili. Sultán Murad I. obsadil toto město roku 1360 a mezi lety 1365 a 1453 to bylo hlavní město celé Otomanské říše. Narodil se zde i sultán Mehmed II., který později dobyl Konstantinopol.\nDíky své významné poloze bylo častým terčem útoků a často se zde měnili vládcové. Město střídavě patřilo Řekům, Bulharům, Turkům nebo dokonce Rusům.\n\nEdirne, které bylo hlavním městem do roku 1453, leží na hlavní tranzitní cestě spojující Evropu s Malou Asií. Jelikož část starého města se nachází uvnitř půlkruhovité smyčky řeky Tundža, která je sice široká ale převážně mělká, byla zde postavena řada kamenných mostů spojujících staré město se severní, západní a jižní částí města. Od severu k jihu, po proudu řeky Tundže se jedná o mosty v následujícím pořadí:\n\n\n\n\n\n\n\n\n"}
{"id": "55983", "url": "https://cs.wikipedia.org/wiki?curid=55983", "title": "Volyně", "text": "Volyně\n\nVolyně je české město ležící v severozápadní části Jihočeského kraje, v okrese Strakonice, na řece Volyňce zhruba 10 km jižně od Strakonic a 15 km severovýchodně od Vimperka. Jeho historické jádro je od roku 1990 městskou památkovou zónou.\n\nMístní části Zechovice a Starov jsou vesnice, které přiléhají k centrální místní části Volyně na západní straně, leží při silnici III/1706, vedoucí do Nahořan. Místní části Černětice a Račí leží jižně od vlastní Volyně a společně tvoří exklávu města, od něhož jsou odděleny obcí Nišovice.\n\nMěsto má v současné době obyvatel.\n\nHrádek ve Volyni založen u brodu přes řeku Volyňku, na důležité obchodní stezce. První písemná zmínka je z roku 1271 – v té době byla majetkem pražské kapituly. V letech 1330–1336 bylo založeno město, obehnané hradbou se třemi branami. V téže době založen kostel, po roce 1460 zaklenutý a do roku 1509 rozšířený o jižní loď. V letech 1501-1529 postavena renesanční radnice a nově postavena i obdélná tvrz. V polovině 19. století město vyhořelo a při obnově se setřel historický ráz domů. V roce 1900 bylo ve Volyni 264 domů a 3080 českých obyvatel, němečtí 4.\n\nLze doložit, že první židovští jednotlivci žili ve Volyni již před rokem 1500. Po roce 1520 se Židé začali usazovat v části města Hradčany, v témže století byla založena i židovská obec. Na Hradčanech byl založen i židovský hřbitov. Hradčany byly v té době mimo obvod města, Židé totiž nesměli být přes noc ve městě spolu s křesťanskými obyvateli. Byli nuceni žít pohromadě v ohraničených místech jim vykázaných, v ghettech.\n\nS rozrůstáním židovského osídlení ve Volyni vyvstala potřeba přemístění celého ghetta. Proto volyňští Židé koupili místo pro nové ghetto, uprostřed něhož postavili v letech 1838–1840 synagogu, která byla roku 1890 renovována. Dodnes se v těchto místech říká V židovnech. Proti synagoze jsou dva židovské domy, stavebně jen málo změněné. Vlastní synagoga je jedna z mála synagog empírového typu, stavebně velmi vzácná.\n\nŽidovské obce v Čechách vzkvétaly nejvíce v 18. a v první polovině 19. století. Židovská obec ve Volyni čítala roku 1862 158 osob. V roce 1849 byly zrušeny zákony omezující počet židovských sňatků (dříve se směl oženit jen nejstarší syn) a zákon omezující právo volného pohybu a usídlování Židů v libovolných místech. V této době, kdy se průmysl začal bouřlivě rozvíjet, hledali Židé, většinou obchodníci, uplatnění ve velkých městech. Po roce 1890 venkov opustili téměř všichni Židé produktivního věku se svými rodinami a židovské obce na venkově začaly silně upadat.\n\nV důsledků toho docházelo na venkově ke slučování upadajících obcí. Tímto způsobem zanikly obce např. v Hošticích, Vlachově Březí nebo v Dubu u Prachatic. Majetek obcí byl většinou rozprodán s podmínkou, že pokud budou synagoga nebo hřbitov rozbořeny, na jejich půdorysu bude zřízena zahrada, aby místo nebylo nijak znesvěceno. Ve 30. letech 20. století odliv Židů do Prahy nebo zahraničí nadále pokračoval a v důsledku nacistické perzekuce se dějiny židovského osídlení v Československu staly již uzavřenou epochou.\n\nŽidovský hřbitov ve Volyni (rozloha 1357 m²) pochází z doby založení ghetta na Hradčanech, protože se tu nalézají pomníky 300 let staré. Nejstarší náhrobky jsou z bílého mramoru, barokní a je na nich patrný vliv lidového umění. Jsou zdobeny většinou poměrně velkými a neumělými rostlinnými ornamenty. Jsou zvláštním typem, který se z Volyně rozšířil na celkem asi patnáct židovských hřbitovů v širokém okolí. Náhrobky jsou na první pohled neuměle provedené, písmo je velkých rozměrů, neforemné, provedené s menším profesionálním umem. Od poloviny 19. století mají všechny náhrobky standardní řemeslnickou úroveň a jsou dílem zkušených kameníků. Písmo je kultivované, náhrobky leštěné.\n\nV roce 1912 byla provedena důkladná oprava hřbitovní zdi i pomníků. V téže době byl postaven domek pro správce hřbitova. Oprava zdi byla znovu provedena v roce 1988.\n\nMezi nejvýznamnější zaměstnavatele patří:\n\nCentrum města leží nad levým břehem Volyňky, po jejím pravém břehu (tedy východním okrajem města) prochází železniční trať 198 (Strakonice – Vimperk – Volary), na níž leží železniční stanice Volyně. U místní části Račí, ve volyňském katastrálním území Račí u Nišovic poblíž trojmezí s Černěticemi a Nišovicemi, se nachází zastávka Nišovice.\n\nSkrze centrum města probíhá silnice I/4 (Praha – Strakonice – Strážný/Philippsreut). Z náměstí Svobody vede severovýchodním směrem jako Palackého ulice na náměstí Hrdinů a dále po mostě přes Volyňku a jako Nádražní ulice údolím Volyňky souběžně s železniční tratí na Strakonice a pak dále na Prahu, směrem jihozápadním vede jako Vimperská ulice na Vimperk. Od Nádražní ulice vede východním směrem jako Wolkerova ulice silnice II/142 (Volyně – Bavorov – Netolice).\nNa jihovýchod, směrem na Nišovice a Černětice, vede jako Husova ulice silnice II/144 (Volyně – Vlachovo Březí – Husinec). Račí je se silnicí II/144 spojenou krátkou silnicí III. třídy, Černětice silnicí III/1442 vedoucí do Malenic. Z centra Volyně na severozápad ulicemi Lidickou a Školní vede silnice III/1704 směrem na Doubravici u Volyně, a z ní se na obvodě města oddělují Chomutovskou ulicí silnice III/1703 na sever do Nihošovic a západojihozápadním směrem silnice III/1706 na Zechovice, Starov a Nahořany. Za Zechovicemi se ze silnice III/1706 odděluje silnice III/17016 do Nuzína.\n\nPáteří autobusové dopravy je silnice I/4 a nejdůležitějším uzlem zastávky na hlavním volyňském náměstí, náměstí Svobody. U železničního nádraží v dolní části města aktuálně (2013) žádná dálková ani místní autobusová linka nezastavuje (zastávka je však uvedena v jízdním řádu linek 370190 a 370560). Na hlavním náměstí zastavuje několik dálkových linek různých dopravců (PROBO BUS (137441 a 137443), ČSAD AUTOBUSY České Budějovice (370001 a 370002), Stanislav Jirásek (137444)) spojujících Prahu se Šumavou a jedna linka COMETT PLUS (390210) a jedna linka ČSAD AUTOBUSY České Budějovice (370220) z Tábora na Šumavu a jedna linka ČSAD AUTOBUSY České Budějovice (370190) ze Strakonic do Vimperka. Přes Volyni dále jedou dvě linky strakonického dopravce ČSAD STTRANS ze Strakonic, jedna z nich (380200) pokračuje pos silnici 1706 přes zastávky „Volyně, MŠ“, „Volyně, Hradčany“, „Volyně, Zechovice, ACHP“, „Volyně, Zechovice“ a „Volyně, Starov“ směrem na Vacovice a Čestice, druhá (380230) vede do Volyně přes Hoštice a z Volyně směrem po silnici 142 na Litochovice a dále na Kakovice. Regionální linka ČSAD AUTOBUSY České Budějovice 370560 rovněž vede ze Strakonic, z volyňského náměstí pak pokračuje po silnici 144 přes zastávky „Volyně, Dobřanovec“, „Nišovice“, „Volyně, Černětice, žel. st. Nišovice“ a „Volyně, Černětice“ směrem na Vlachovo Březí a Prachatice. Jednotlivé spoje linek 370190 a 380200 zajíždějí do Malenic.\n\n\n\n\n\n\n\n\n\n"}
{"id": "55984", "url": "https://cs.wikipedia.org/wiki?curid=55984", "title": "Vanda", "text": "Vanda\n\nVanda může znamenat:\n"}
{"id": "55986", "url": "https://cs.wikipedia.org/wiki?curid=55986", "title": "Ceres", "text": "Ceres\n\nCeres má více významů:\n"}
{"id": "55988", "url": "https://cs.wikipedia.org/wiki?curid=55988", "title": "Xanten", "text": "Xanten\n\nXanten je město v severozápadní části německé spolkové země Severní Porýní-Vestfálsko. Nachází se v okrese Wesel. Město Xanten se skládá ze tří správních obvodů: Hochbruch, Niederbruch a centra města. Území města je rozděleno na 6 městských částí: Birten, Lüttingen, Marienbaum, Vynen, Wardt a Xanten. Na území města se rovněž nachází část přírodní rezervace Bislicher Insel.\n\nZe severu je území města ohraničeno řekou Rýn. Na severu sousedí s městem Rees, na východě s městem Wesel, na západě s městy Uedem a Kalkar a na jihu s obcemi Alpen a Sonsbeck.\n\nPrvní izolované kmeny se v této oblasti usídlily kolem roku 2000 př. n. l. V roce 15 př. n. l. byl v lokalitě Fürstenberg v oblasti dnešní části Birten Římany založen tábor Castra Vetera („starý tábor“). Tento tábor byl určen jako základna pro vojenská tažení do Germánie a až do svého zničení během povstání Batavů v roce 70 n. l. byl obýván 8 000–10 000 vojáky a sloužil jako základna římského námořnictva (\"Classis Germanica\").\n\nPo zničení Castra Vetera byl v oblasti Bislicher Insel založen nový tábor jménem Castra Vetera II, který se stal hlavní základnou Legie VI \"Victrix\". V sousedství byla založena vesnice obývaná 10–15 tisíci bývalých legionářů. Této vesnici udělil roku 110 římský císař Marcus Ulpius Traianus statut \"colonia\" a město bylo přejmenováno na Colonia Ulpia Traiana. Následně se město stalo druhým nejvýznamnějším obchodním centrem provincie \"Germania Inferior\", významnější byla jen Colonia Agrippinensis (dnešní Kolín nad Rýnem). V roce 122 se Castra Vetera II stala základnou pro Legii XXX \"Ulpia Victrix\", která nahradila VI \"Victrix\" přesunutou do Británie.\n\nV roce 275 bylo město téměř zničeno germánskými kmeny. Na území colonie proto bylo založeno nové město jménem Tricensimae, které bylo menší, ale lépe opevněné a lépe ubránitelné. Na počátku 5. století však intenzita útoků narostla do té míry, že město bylo opuštěno. Podle legend Nibelungů se v tuto dobu v ruinách kolonie narodil Siegfried z Xantenu.\n\nPředpokládá se, že křesťan Viktor z Xantenu byl spolu s 360 dalšími členy \"Thébské legie\" popraven koncem třetího století poblíž dnešní části Birten, neboť odmítl vyznávat římské bohy. Proto je Viktor z Xantenu považován za mučedníka a následně také za ochránce a patrona katedrály vystavěné nad předpokládaným místem jeho hrobu.\n\nV 5. století začali oblast dnešního Xantenu osidlovat Frankové, ale nezakládali zde žádné vesnice. V polovině 8. století byl na místě starořímského hřbitova postaven kostel pojmenovaný \"Sanctos (super Rhenum)\" (též zmiňován jako \"ad Rhenum\"). Tento\nnázev znamená „místo svatých“ a je odvozeno od předpokládaného místa hrobu mučedníka Viktora z Xantenu. Toto pojmenování se stalo etymologickým základem dnešního názvu Xanten. Založením ženského kláštera jižně od tohoto kostela vzniklo městské centrum. V roce 939 porazily v bitvě u Xantenu jednotky Otty I. franská, saská a lotrinská vojska pod velením Heinricha I.. Poté byla podepsána dohoda o přičlenění Porýní ke království Otty I. Městská práva udělil Xantenu 15. července 1228 kolínský arcibiskup Heinrich z Molenarku. Na konci 14. století bylo město obklopeno hradbami.\n\nV raném středověku žila v Xantenu početná židovská komunita. Během první křížové výpravy došlo ke dvěma masakrům (1. července a 27. července 1096). Později spáchali někteří židé sebevraždu, aby unikli řádění křižáků.\n\nV roce 1392 se severní část města dostala do vlastnictví hrabat z Kleve, zatímco jižní část zůstala v majetku arcibiskupa kolínského. Toto rozdělení bylo příčinou nepřátelství mezi Kleve a Kolínem a bylo ukončeno přechodem celého Xantenu do majetku hrabat z Kleve v roce 1444.\n\nVlivem válek a poklesu životní úrovně v područí Kleve klesl počet obyvatel z 5000 na počátku 16. století na 2500 na konci století 18. Řeka Rýn hrála klíčovou roli v obchodu, dokud nebylo koryto odkloněno od města, což způsobilo propad ekonomické situace. Řeka také několikrát zaplavila lokalitu Birten.\n\nMístní část Marienbaum přesto patřila mezi lety 1430 až 1441 mezi nejstarší poutní místa Dolního Porýní. V roce 1460 zde byl založen klášter Birgitten s opatským kostelem \"St. Mariä Himmelfahrt\" (Kostel Nanebevzetí Panny Marie), který dodnes slouží jako farní kostel.\n\nProtestantismus se ve městě začal prosazovat v roce 1572, ale na počátku 20. století se zde přesto k protestantismu hlásilo jen 5 % obyvatel. Během století se však podíl protestantské kongregace zvýšil na 20 %. Poté, co Xanten přešel v 17. století do vlastnictví hrabat Braniborska, byl protestantismus postaven na roveň katolické církvi, což bylo stvrzeno Xantenskou smlouvou 12. listopadu 1614. Následně byl na náměstí Großer Markt postaven kostel, později rozšířený o spirium.\n\nV roce 1805 byl ženský klášter zkonfiskován Napoleonem Bonaparte a jeho knihovna byla sloučena s knihovnami zrušených klášterů. Vlivem toho došlo k dalšímu prohloubení ekonomické krize. Pro snížení výdajů byla v roce 1821 zbořena městská brána \"Marstor\", v roce 1825 pak také brána \"Scharntor\" a část městských hradeb. Zbourání brány \"Klever Tor\" a mlýna \"Kreimhildmühle\" zabránila v roce 1843 městská rada. V této době ruiny Colonia Ulpia Traiana, které od pádu římského osídlení sloužily jako skládka, upoutaly pozornost archeologů a mezi lety 1819 až 1844 zde byly provedeny vykopávky. V září 1927 slavila katolická církev ve městě výročí 1600 let a v roce 1937 udělil papež Pius XI. katedrále St. Viktor právo užívat titulu \"Basilica minor\". V roce 1905 žilo v Xantenu 3770 obyvatel, z toho 30 Židů.\n\nV roce 1933 byl starosta města Heinrich Wagner obviněn z úplatkářství a uvězněn ve věži \"Meerturm\". Jeho nástupcem se stal Friedrich Karl Schöneborn a funkce místostarosty se ujal Heinrich Prang mladší. Prang již v roce 1925 založil místní buňku NSDAP. Poté, co byl rozpuštěn místní výbor Deutsche Zentrumspartei, tři z osmi členů městské rady byli z řad NSDAP. Zbývající opozici tvořili komunisté a liberálové, kteří ovšem neměli reálnou politickou moc.\n\nNásledující období se neslo v duchu pronásledování židovských obyvatel Xantenu. V této souvislosti je třeba připomenout zničení místní modlitebny a znesvěcení ostatků několika židovských obyvatel 9. listopadu 1938. Po tomto incidentu odešli všichni Židé z města. Během 2. světové války byla v lese za městem založena továrna na munici pro Luftwaffe. V listopadu 1942 a říjnu 1944 zde došlo ke dvěma nehodám, kdy explodovala uskladněná munice, což si vyžádalo životy několika dělníků. V květnu 1940 byla ve městě umístěna 256. dělostřelecká divize jako příprava na nadcházející invazi do Nizozemska.\n\nKdyž v únoru 1945 vstoupila spojenecká vojska do města, starost Schöneburn uprchl a spolu s ním odešla na východ i většina členů městské rady. Ve stejném měsíci začalo bombardování města, jehož oběťmi se stávali zejména civilní obyvatelé, a které zničilo značnou část města Xantenu. Rovněž katedrála byla zasažena a těžce poškozena bombardováním. Kanadské jednotky převzaly kontrolu nad městem 8. března 1945 Podle údajů kanadské strany zemřelo 400 spojeneckých vojáků při boji s německými Fallschirmjägery bránícími město. Tou dobou bylo 85 % zničeno a obyvatelé byli evakuováni do města Bedburg-Hau v rámci příprav na překročení Rýna poblíž Weselu. Německé dělostřelectvo dál z pravého břehu řeky ničilo město. Poté, co se 24. března 1945 podařilo spojencům překročit Rýn, válka pro Xanten skončila.\n\nO poválečnou obnovu města a katedrály se velmi zasloužil archeolog a památkář Walter Bader; tato obnova trvala do roku 1966. Díky přílivu uprchlíků z Východního Pruska, kteří se v Xantenu usadili, vzrostla populace o 40 %. V rámci územněsprávní reformy byly v roce 1969 lokality Birten, Lüttingen, Marienbaum, Obermörmter, Vynen a Wardt přičleněny k městu. Rozloha města tak vzrostla z 8 km² na 42 km², počet obyvatel dosáhl 16 000.\n\nNa rozdíl od většiny římských osad se Xanten nerozvíjel na území colonie, ale v jejím sousedství. Proto byl po částečné rekonstrukci římské Colonia Ulpia Traiana v roce 1975 založen Archeologický park Xanten (APX). Další historické budovy se nacházejí v centru města a v blízkosti \"Xantener Südsee\" a \"Xantener Nordsee\", dvou jezer spojených malým kanálem v sousedství lokalit Wardt a Vynen. V roce 1982 zde bylo otevřeno volnočasové středisko (Freizeitzentum Xanten, FZX). V roce 1988 navštívilo město 800 000 turistů, a proto Xanten jako první město v Düsseldorfském okrsku obdržel 28. listopadu 1988 titul \"Staatlich anerkannter Erholungsort\". Mezi lety 1990 až 2004 vzrostl počet obyvatel z 16 930 na 21 305 osob.\n\n\n\n"}
{"id": "55996", "url": "https://cs.wikipedia.org/wiki?curid=55996", "title": "Jaroslav Anděl (právník)", "text": "Jaroslav Anděl (právník)\n\nJUDr. Ing. Jaroslav Anděl (30. března 1905, Dobřív – 8. července 2005, Praha), zámečník, elektrotechnik, elektroinženýr (ČVUT), po válce studium práv a doktorát (1950, Karlova univerzita). Od mládí antimarxista a antikomunista (podle vlastních slov ).\n\nVe dvaceti letech založil elektrotechnickou firmu, kterou vedl do svého zatčení komunisty. V roce 1955 s rodinou násilně vystěhován z rodinného domku (který režim potřeboval pro sovětského vojenského „poradce“). Po stížnosti na ministerstvu vnitra zatčen a devět měsíců „vyšetřován“, od roku 1957 vězněn (Pankrác, Bory, Leopoldov), propuštěn v lednu 1965. Pak pracoval jako elektromontér, ale brzy, jako elektroinženýr, vedl projektový ateliér.\n\nPo srpnu 1968, v září, emigroval přes Vídeň do Švýcarska. Tam, v Curychu, Bernu a v Solothurnu, kde se usadil, pracoval jako právník. V roce 1970 založil, spolu s dalšími, Světové sdružení bývalých československých politických vězňů v exilu, jehož byl místopředsedou a předsedou. Dále spoluzaložil Spolek Masaryk a angažoval se ve Svazu spolků Čechů a Slováků ve Švýcarsku.\n\nJako angažovaný občan (ne-li politik) a odborník se aktivně zasazoval za vznik právního státu v polistopadové ČR. Ostře kritizoval laxní, smířlivý, vstřícný přístup polistopadových představitelů k totalitnímu dědictví komunismu, zneužíváni vlastenectví k nacionalismu a komunisty propagované dělení národa na občany a emigranty (\"divide et impera\", rozděl a panuj).\n\nPublikoval řadu článků o problematice posttotalitních komunistických zemí a podmínkách vznikajícího práva v nich. V tomto smyslu také aktivně vystupoval na mezinárodním politické scéně.\n\nRoku 1996 neúspěšně kandidoval do senátu na Praze 10 za Pravý Blok.\n\nV roce 2003 za svou činnost a angažmá obdržel cenu \"World Press Award\".\n\nSpoluzaložil Svaz občanské sebeobrany a zastupoval restituenty před českými soudy. Podporoval nejrůznější strany a hnutí (jako Demokratická unie, Klub angažovaných nestraníků, Pravý Blok), kritizoval ale i „postkomunistické“ praktiky jejich představitelů (např. Aleny Hromádkové, Petra Cibulky).\n\nZemřel krátce po svých stých narozeninách v Praze.\n\no svém angažmá za vznik právního systému v Č(S)R a stejná práva pro všechny její občany bez rozdílu:\n\n\n\nčlánky:\n"}
{"id": "55998", "url": "https://cs.wikipedia.org/wiki?curid=55998", "title": "Kubenské jezero", "text": "Kubenské jezero\n\nKubenské jezero ( ) je jezero v Vologdské oblasti v Rusku. V roce 1917 bylo postavením přehradní hráze na odtoku rozšířeno na rozlohu 648 km², přičemž původní jezero mělo rozlohu 407 km². Leží v bažinaté nížině v nadmořské výšce 109 m. Je 60 km dlouhé a maximálně 15 km široké.\n\nU břehů je mělké a dno je většinou písčité. Jezero je protáhnuté ze severozápadu na jihovýchod.\n\nZdroj vody je smíšený s převahou sněhového. Rozsah kolísání hladiny je do 1,5 m. Vysoké stavy jsou od května do června až září. Na jezeře jsou charakteristické silné vlny. Zamrzá v říjnu až listopadu a rozmrzá na konci dubna nebo v květnu. Hlavní přítoky jsou Kubena, Ufťuga, Porozovica (součást Severodvinského kanálu). Z jezera odtéká řeka Suchona (přítok Severní Dviny).\n\nJezero je součástí Severodvinské vodní cesty (postavena 1828, rekonstruovaná 1917), která ho spojuje s Šeksnou (povodí Volhy). Při jejím odtoku je vybudovaná přehrada pro sezónní regulaci a lodní dopravu.\n\nNa jezeře je rozvinutý rybolov (nelmy, cejni, štiky, candáti).\n"}
{"id": "55999", "url": "https://cs.wikipedia.org/wiki?curid=55999", "title": "EXE", "text": "EXE\n\nEXE ( – spustitelný) je v informatice formát spustitelného souboru a zároveň přípona souboru, ve kterém je spustitelný počítačový program uložen. EXE soubory jsou používány v operačních systémech:\n\n\nExistuje několik hlavních formátů typu EXE:\n\nDrtivá většina EXE souborů stále obsahuje řetězec MZ a za ním jednoduchý program vypisující informaci, že tento program nelze spustit v DOSu, za touto hlavičkou pak následuje \"skutečný\" program...\n\nZatímco spustitelný soubor může být ručně naprogramován ve strojovém kódu jazyka, je mnohem více obvyklé vyvíjet software jako zdrojový kód v jazyce vyšší úrovně snadno srozumitelný pro člověka, nebo v některých případech v jazyku symbolických instrukcí. Zdrojový kód je možné sestavit pro spuštění pod různými operačními systémy.\n\n\n"}
{"id": "56000", "url": "https://cs.wikipedia.org/wiki?curid=56000", "title": "Lovozero", "text": "Lovozero\n\nLovozero ( ) je jezero tektonického původu v Murmanské oblasti na jihu poloostrova Kola v severozápadním Rusku. Na východě zasahuje k masívu Lovozerských tunder. Má rozlohu 208,5 km² a je protáhlé ze severu na jih. Je třetí největší na poloostrově. Průměrná hloubka je 5,7 m a maximální 35 m.\n\nMá členité pobřeží a velké množství poloostrovů a ostrovů. Dělí se na severní, střední a jižní část, které jsou spojené úzkými průlivy. Je protáhlé z jihu na sever. Ze zátoky Moktaguby u západního břehu jižní části \"Lovozera\" je to jen 4 km k Sejdozeru, které je obklopené ze tří stran skalnatými břehy je jedno z nejkrásnějších jezer na \"Kolském poloostrově\".\n\nNa jezeře bývají často silné dlouhotrvající větry, vytvářející velké vlny. Směr větrů je ze severu na jih nebo naopak a vznikají velmi náhle. Kolísání úrovně hladiny je 1,55 m. Vyšší úroveň je v květnu až červnu a nižší před rozmrznutím. Zamrzá v říjnu nebo na začátku listopadu a rozmrzá v dubnu nebo na začátku května. Na jižním konci se do \"Lovozera\" vtéká řeka Caga. Na severním konci odtéká řeka Voroňja do Barentsova moře. Na severním břehu leží vesnice Lovozero, na kraji ní protéká řeka Virma. Ta ústí do nevelkého mělkého Popovského jezera s nízkými břehy. To je spojené širokým průtokem z \"Lovozerem\".\n\nV roce 1970 byla na řece Voroňje pod jezerem postavena Serebrjanská přehrada s vodní elektrárnou a tak bylo \"Lovozero\" přeměněno na přehradu.\n\n"}
{"id": "56002", "url": "https://cs.wikipedia.org/wiki?curid=56002", "title": "Neziderské jezero", "text": "Neziderské jezero\n\nNeziderské jezero ( , , přičemž \"fertő\" znamená bažina) je vedle Balatonu jediné velké stepní jezero v Evropě. Jezero leží na pomezí rakouské spolkové země Burgenland a maďarské župy Győr-Moson-Sopron. Rakouská část je současně největším jezerem v Rakousku. Vyznačuje se pásmem rákosí, velmi malou hloubkou, mírným a větrným klimatem. Jedinečná fauna a flóra jsou chráněny rakouským národním parkem Neusiedler See - Seewinkel a maďarským Fertő-Hanság a také zapsáním na Seznam světového dědictví UNESCO (v roce 2001).\n\nPřed 20 miliony let nastal tektonický propad v Panonské nížině, později byl zalit vodou Tethyského moře. Po poklesnutí moře před 11 miliony let vypadala Panonie jako slané brakické jezero. Obsah soli klesal tak, že se sůl ukládala v sedimentech. Na konci poslední doby ledové před 13 tisíci lety se uvolnil Dunajský ledovec a při posledním posunu byly utvářeny dnešní sedimenty v pánvi Neziderského jezera.\n\nJezero má přibližně tvar obuvnické lžíce. Severní část se nazývá \"Neziderská zátoka\" (\"Neusiedler Bucht\"), užší část se nazývá \"Illmitzer Seeenge\" a úplně na jihu leží rákosím zarostlé \"Silbersee\".\n\nRozloha jezera je podle vodní hladiny přibližně 315 km², z toho leží 240 km² v Rakousku a 75 km² v Maďarsku. Rakouská část je největší vodní plochou v Rakousku. Povodí jezera má rozlohu 1 120 km². Hlavní severojižní délka jezera je 36 km a šířka se pohybuje mezi 6 až 12 km. Výška zemského zakřivení mezi Neusiedl am See a Mörbisch je 9,6 m, takže není vidět z jednoho konce na druhý.\n\nJezero je téměř celé obklopeno rákosovým pásem, který vytváří jedinečný region pro místní faunu. Díky převládajícím severozápadním větrům roste na východním břehu méně rákosí než na západním. U Donnerskirchen dosahuje pás rákosí šířky 8 km, Podersdorf leží na jediném bezrákosovém místě dlouhém 2 km. Rákosový pás, pokrývající až čtyři pětiny jezera, je místem hnízdění vodního ptactva. V Rakousku je stejnojmenná ptačí rezervace.\n\nBřehy jsou nízké, silně bažinaté. V létě (vlhké období) se rozměry Neziderského jezera zvětšují. V zimě někdy promrzá až do dna. Jezero leží v Malé uherské nížině, západně od Velké uherské nížiny. Místa pro koupání a přístavy jsou Illmitz, Podersdorf, Weiden am See, Neusiedl am See, Jois, Breitenbrunn, Purbach, Oggau, Rust a Mörbisch v Rakousku, a Fertőrákos v Maďarsku. Další místa v okolí jsou Apetlon, Winden am See, Donnerskirchen, Oslip, Fertőboz, Fertőd, Balf, Wolfs, Mekszikópuszta, Fertőhomok, Hegykő, Sarród a Fertőújlak.\n\nHladina jezera leží v nadmořské výšce 115,45 m. Maximální hloubka jezera je 1,8 m. Průměrná hladina kolísá mezi 0,6 až 0,8 m. Nejnižší hladina byla naměřena v srpnu. Přítok do jezera zajišťují z 80 % podzemní prameny a z 20 % malá řeka Wulka. Voda v jezeře je mírně slaná. Odtok vody z jezera je kanálem Einserkanal, který byl postaven v letech 1895 až 1909. Tak je na území Maďarska jezero svázáno s povodím Dunaje.\n\n"}
{"id": "56003", "url": "https://cs.wikipedia.org/wiki?curid=56003", "title": "Basilej-město", "text": "Basilej-město\n\nBasilej-město (německy \"Basel-Stadt\", francouzsky \"Bâle-Ville\", italsky \"Basilea-Città\", rétorománsky \"Basilea-Citad\") je jeden ze 26 členů Švýcarské konfederace. Vedle hlavního města Basileje zahrnuje ještě obce Bettingen a Riehen.\n\nPůvodní jednotný kanton Basilej se připojil ke Švýcarské konfederaci roku 1501.\n\nPolokanton Basilej-město vznikl roku 1833 jeho rozdělením na polokantony Basilej-město a Basilej-venkov. K rozdělení došlo z iniciativy venkovských částí dosavadního kantonu, které neměly stejná práva jako kantonální metropole město Basilej, které se však proti rozdělení postavilo. Na novém uspořádání se od r. 2003 pracuje.\n\nSoučasná ústava (polo)kantonu pochází z roku 1889.\n\nVe státoprávním uspořádání platném od roku 2000 mají bývalé polokantony, kterých je celkem šest, stejné postavení jako kantony s tím, že mají ve švýcarské Radě stavů pouze po jednom zástupci místo obvyklých dvou.\n\nBasilej-město se nachází na severu Švýcarska. Hraničí na severu s Německem a Francií, na jihu s polokantonem Basilej-venkov. Protéká tudy řeka Rýn.\n\nRozloha polokantonu je 37 km², což z něj dělá nejmenšího člena Švýcarské konfederace.\n\nPřevažuje zde chemický a farmaceutický průmysl, který je zde na nejlepší úrovni.\n\n"}
{"id": "56009", "url": "https://cs.wikipedia.org/wiki?curid=56009", "title": "Oktáva (hudba)", "text": "Oktáva (hudba)\n\nOktáva (z lat. \"octavus\" – osmý) je interval mezi dvěma tóny, jejichž poměr frekvencí je 2:1. Tón o oktávu vyšší tedy dostaneme zdvojnásobením frekvence základního tónu. V diatonické stupnici jde o interval mezi prvním a osmým stupněm. V rovnoměrně temperovaném ladění obsahuje oktáva dvanáct půltónů. Oktáva je nejkonsonantnější hudební interval (pomineme-li primu, což je souzvuk dvou tónů se stejnými frekvencemi).\n\nDva tóny vzdálené o oktávu mají v hudbě stejné jméno, např. C, ale rozdíl ve výšce je přesto vyjádřen - oktáva k (velkému) C je (malé) c apod. Příklad: komorní a (a’ - \"a jednočárkované\") má 440 Hz, tón o oktávu vyšší (a’’ - \"a dvojčárkované\") má 880 Hz, tón o oktávu nižší (\"malé a\") má 220 Hz. \n\nJak již bylo řečeno, tóny vzdálené o oktávu jsou označovány stejným jménem (tím jsou písmena diatonické stupice - c, d, e, f, g, a, h, a značková označení pro zvýšené a snížené tóny v chromatické stupnici - cis, dis, eis atd., resp. ces, des, es atd.) Jako základní tón se pro toto názvosloví používá tón C. Důsledný zápis respektuje i umístění tónu v určité oktávě: c’ = c (\"c jednočárkované\"); C (\"C velké\"). Všechny slyšitelné tóny se tedy dají seřadit do oktáv, které mají pro rozlišení různá označení. \n\n\n\nK omezení počtu pomocných linek v notovém zápise se používá oktávová transpozice. Znázorňují ji tyto symboly:\n\n\nTón o oktávu vyšší než základní tón je osmý tón vzestupné diatonické stupnice, tón o dvě oktávy vyšší než základní tón je patnáctý tón vzestupné diatonické stupnice, proto zkrácená italská označení 8va, 8vb, \"15ma\" a \"15mb\".\n\n"}
{"id": "56010", "url": "https://cs.wikipedia.org/wiki?curid=56010", "title": "Basilej-venkov", "text": "Basilej-venkov\n\nKanton Basilej-venkov (německy \"Basel-Landschaft\", francouzsky \"Bâle-Campagne\", italsky \"Basilea Campagna\", rétorománsky \"Basilea-Champagna\", švýcarskou němčinou \"Baselland\" nebo \"Baselbiet\") leží v severním Švýcarsku. Protékají jím řeky Ergolz a Birs. Tyčí se zde pohoří Jura.\n\nKanton vznikl 25. srpna 1833 jako polokanton rozdělením do té doby jednotného kantonu Basilej, proto má jen jeden hlas v Radě stavů (\"Ständerat\") místo obvyklých dvou. K 1.lednu 1994 se ke kantonu připojil okres Laufen, náležející do té doby ke kantonu Bern.\n\nKe konci roku 2016 měl kanton Basilej-venkov 269 145 obyvatel; podíl cizinců ke konci roku 2015 byl 21,8 %. Jeho hlavním městem je město Liestal, které mělo k 31. prosinci 2016 stálé a nestálé obyvatelstvo v počtu 13 926. Největším městem kantonu je však Allschwil s 20 473 obyvateli.\n\nPopulace je převážně německy mluvící. Protestantismus je převládajícím náboženstvím. Mezi lety 1959 a 1970 byla populace kantonu Basilej-venkov nejrychleji rostoucí ve Švýcarsku. Populace se zdvojnásobila ze 108 000 na 205 000.\n\nV kantonu se nachází následujících pět okresů: V tabulce uvedený počet obyvatel je ke dni 30. září 2017.\n\n"}
{"id": "56011", "url": "https://cs.wikipedia.org/wiki?curid=56011", "title": "Neuchâtel (kanton)", "text": "Neuchâtel (kanton)\n\nNeuchâtel (francouzsky, italsky a rétorománsky \"Neuchâtel\" , německy \"Neuenburg\", švýcarskou němčinou \"Nöieburg\") je kanton, který se nachází na západě Švýcarska. Severovýchodně se nachází kanton Bern, na jihu kanton Vaud, na severozápadě Francie. Hlavním městem je Neuchâtel.\n\nNeuchâtelské jezero leží v jihovýchodní části kantonu. Kanton leží v centru Jurského pohoří. Zatímco jižní část kantonu náleží k úmoří Severního moře (Neuchâtelské jezero / Aara / Rýn), severní náleží k úmoří Středozemního moře (Doubs / Saôna / Rhôna).\n\nTento kanton se rozděluje na tři regiony.\n\nV roce 1011 nechal burgundský vládce Rudolf III. postavit nový hrad na břehu jezera dnes známého jako Neuchâtelské jezero, který postavil pro svoji ženu Irmengarde. Již v roce 1214 je uznán za město. Následující tři století byla pro město dobou rozkvětu a prosperity. V roce 1530 byly měšťany uznány ideály reformace a město se stalo nedělitelné se svým okolím. Město bylo známo jako velice liberální. Pozdější vládci města se snažili rozhodnutí o akceptování reformace zrušit.\n\nV roce 1707 po smrti kněžny Marie z Nemours připadlo knížectví Neuchâtel pruskému králi a braniborskému kurfiřtovi Fridrichovi I. a tím bylo v personální unii s Pruskem. Napoléon Bonaparte sesadil pruského krále Fridricha Viléma III. a na pozici neuchâtelského knížete dosadil jeho náčelníka štábu Louise Alexandra Berthiera.\n\nV roce 1814 bylo knížectví obnoveno Fridrichem Vilémem III. Ten o rok později povolil obyvatelům knížectví připojení do Švýcarské konfederace. Tak se Neuchâtel jediný členským státem Švýcarska mezi ostatními, který byl monarchií. Během místní mírové revoluce v roce 1848 se stal Neuchâtel také republikou, král a kníže Fridrich Vilém IV. respektoval volbu obyvatel a nevyslal proti nim vojsko. V roce 1857 se nároků na Neuchâtel vzdal.\n\n\n"}
{"id": "56012", "url": "https://cs.wikipedia.org/wiki?curid=56012", "title": "Obwalden", "text": "Obwalden\n\nObwalden či Unterwalden ob dem Wald je jeden z 26 kantonů Švýcarské konfederace. Metropolí Obwaldenu, ležícího ve střední části Švýcarska, je Sarnen. Spolu s kantonem Nidwalden vznikl jako polokanton rozdělením historického kantonu Unterwalden, jednoho ze tří zakládajících členů Staré konfederace.\n\nObwaldenské ekonomice dominují malé a střední podniky. Řada z nich se specializuje v takových oborech, jako je výroba miniaturních strojů, umělých hmot, zdravotních potřeb či nanotechnologií.\n\nStále velký význam mají tradiční obory. Z nich je důležité zejména lesnictví a s tím související obory, jako je zemědělství. Zemědělská výroba se specializuje na produkci mléčných výrobků a masa. Statky jsou rodinnými podniky.\n\nHlavním odvětvím zdejší ekonomiky je turistika. Řada zařízení vybudovaných pro turistický ruch nyní přináší zisky zdejšímu průmyslu a obyvatelstvu. V turistickém odvětví je také přímo či nepřímo zaměstnána celá jedna čtvrtina obytatelstva.\n\nObwalden má ve švýcarské Radě států pouze jednoho zástupce místo obvyklých dvou, což je pozůstatek po jeho někdejším statutu polokantonu. Kantonální parlament nazývaný „Rada kantonu“ (německy \"Kantonsrat\") má 55 poslanců. Zdejší pětičlenná vláda se nazývá „Vládní rada“ (německy \"Regierungsrat\").\n\nÚzemí kantonu se skládá ze dvou izolovaných částí: větší západní část zahrnuje šest obcí (Sarnen, Kerns, Alpnach, Sachseln, Giswil a Lungern), menší východní část je exklávou tvořenou územím obce Engelberg.\n\n"}
{"id": "56013", "url": "https://cs.wikipedia.org/wiki?curid=56013", "title": "Valais", "text": "Valais\n\nWallis či Valais (francouzsky \"Valais\", německy \"Wallis\", italsky \"Vallese\", rétorománsky \"Vallais\"), je kanton na jihu Švýcarska. Na jihu hraničí s Itálií, na jihozápadě pak s Francií. Na severu sousedí s kantony Vaud a Bern, na východě s kantony Uri a Ticinem. Hlavní město je Sion. Vedle mírně převažující francouzštiny je zde úředním jazykem také němčina.\n\nKantonu dominuje široké ledovcové údolí řeky Rhôny. Nachází se zde řada postranních údolí, která odbočují z hlavního rhônského údolí. Padesát zdejších vrcholů převyšuje 4 000 m. Také se zde nachází řada ledovců.\n\nŘeka Rhôna odtéká hlavním údolím od východu na západ až do Martigny, potom pravým úhlem zamíří k severu, kde ústí do Ženevského jezera. Hlavní údolí je na severu ohraničeno Bernskými Alpami a Walliskými Alpami na jihu. Úrodná je pouze asi polovina rozlohy kantonu.\n\nKanton má několik jak švýcarských, tak i světových „nej“. Samotný Wallis lemuje okolo 40 čtyřtisícovek, je zde i největší hora Švýcarska Dufourspitze ale i světoznámý „Dračí zub“ Matterhorn.\n\nK nejdůležitějším odvětvím zdejšího hospodářství patří produkce vína a cestovní ruch. Mezi zdejší velké turistické atrakce náleží Matterhorn poblíž obce Zermatt, nicméně oblíbené jsou i další části zdejších hor. Vedle turistiky je stále důležité i zemědělství. Zdejší vinařství má v celém Švýcarsku nejsilnější postavení.\n\n"}
{"id": "56014", "url": "https://cs.wikipedia.org/wiki?curid=56014", "title": "Kvalitativní výzkum", "text": "Kvalitativní výzkum\n\nV sociálních vědách pojem kvalitativní výzkum označuje výzkum, který se zaměřuje na to, jak jednotlivci a skupiny nahlížejí, chápou a interpretují svět.\nPodle jiných kritérií může být jako kvalitativní výzkum označován takový výzkum, který neužívá statistických metod a technik. V tomto pojetí je v opozici k výzkumu kvantitativnímu, v praxi psychologického a sociologického výzkumu jsou oba přístupy nejčastěji doplňkem jeden druhého.\n\nImpulsem pro rozšíření kvalitativního výzkumu byla reakce výzkumníků na dominanci kvantitativních metod zkoumání, které se opírají o přírodovědný a pozitivistický způsob řešení výzkumných otázek, hypoteticko-deduktivní paradigma, strukturovaný sběr dat a statistické metody testování hypotéz.\n\nKvalitativní výzkum se snaží interpretovat pohledy subjektů na zkoumaný předmět tím, že výzkumník přejímá jejich perspektivu. Využívá se podrobný popis každodenních situací. Jde o porozumění akcím a významům v jejich sociálním kontextu. Při kvalitativním výzkumu se neredukuje počet proměnných ani vztahy mezi nimi, o jejich redukci rozhodují samy zkoumané subjekty.\nJsou upřednostňovány otevřené a nestrukturované výzkumné plány, analýza vychází z velkého množství informací o malém počtu jedinců. Převažuje zájem o reálné celky, interakce mezi aktéry a individuální osudy.\nÚkolem kvalitativního výzkumu je vytvoření holistického obrazu zkoumaného předmětu, zachycení toho, jak účastníci procesů situace interpretují a zachycení interpretací těchto interpretací.\n\n\n\n\n\n\n"}
{"id": "56021", "url": "https://cs.wikipedia.org/wiki?curid=56021", "title": "Bitva u Adrianopole", "text": "Bitva u Adrianopole\n\nBitva u Adrianopole se odehrála 9. srpna 378 mezi římským vojskem pod velením východořímského císaře Valenta s Góty a Alany vedenými Fritigernem. Střetnutí se odehrálo severně od římského města Adrianopol (nynější Edirne) a skončilo drtivým vítězstvím Gótů, když v boji zahynula většina římských vojáků včetně samotného Valenta. Přestože vítězní Gótové nedokázali svého úspěchu nijak využít a o několik let později se Římanům dokonce podrobili, setrvali na území říše, přičemž se stali trvalým mocenským faktorem ovlivňujícím římskou politiku a destabilizujícím faktorem balkánské provincie. Průběh bitvy lze poměrně dobře rekonstruovat na základě popisu soudobých historiků Ammiana Marcellina, Orosia a Eunapia.\n\nV sedmdesátých letech 4. století se v oblastech severně od Černého moře objevili Hunové, nomádi původem ze střední Asie, jejichž vpád do východní Evropy je označován za počátek období stěhování národů. Hunové si při svém postupu nejprve podrobili Alany a kolem roku 375 vyvrátili říši gótských Greutungů, nacházející se na jižní Ukrajině. Značná část Greutungů se poddala vítězům, ovšem mnoho jiných před nimi uprchlo směrem na západ. Neustávající hunský tlak přiměl jinou skupinu Gótů, známou jako Tervingové, sídlící při dolním Dunaji, aby v roce 376 požádala císaře Valenta o svolení usadit se v římské provincii Moesii. Valens tehdy pobýval s jádrem své armády na východě, kde právě vedl válku s Peršany a nemohl Gótům příliš bránit v překročení Dunaje. Souhlasil proto, aby vůdci Tervingů Alavivus a Fritigern vstoupili se svými lidmi na římské teritorium a jejich příchod označil za vítanou příležitost k doplnění vojska o gótské rekruty a rozmnožení příjmů státní pokladny.\n\nŘímané často přijímali do říše příslušníky poražených kmenů a umožnili jim obdělávat půdu výměnou za vojenské služby. Nicméně množství Gótů, jež v roce 376 dorazilo k Dunaji, bylo neobvykle vysoké, Římané tudíž nebyli schopni Tervingy odzbrojit, ani jim zajistit nezbytný přísun potravin. Mezitím se k hranicím říše přiblížili i Greutungové, jejichž velitelé Alatheus a Safrax se obrátili na Valenta s obdobnou žádostí o azyl, jako před nimi představitelé Tervingů. Ačkoli tyto Góty císař odmítl vpustit do říše, Greutungové se i nadále zdržovali v blízkosti Dunaje.\n\nPřijetí Tervingů do Moesie naráželo na nesouhlas nezanedbatelné části římské společnosti. Četní politici a generálové byli přesvědčeni, že barbaři pobývající uvnitř hranic říše se jednoho dne stanou pro římský stát vážnou hrozbou. Jiní zastávali názor, k němuž se přiklonil i císař Valens, že možné výhody převáží nad případnými problémy. Naproti tomu římské obyvatelstvo žijící v oblastech zasažených přílivem Gótů nepociťovalo nadšení ze svých nových sousedů. Církev spatřovala v Gótech barbary, kteří si podrželi mnohé ze svých pohanských zvyků. Navíc valná část z nich se přiklonila k arianismu, pokládanému ostatními křesťany za herezi. Valens však těmto výhradám nevěnoval pozornost, protože byl sám arián, což mu mezi Tervingy zajišťovalo jistou míru důvěry. Krom toho nepovažoval nebezpečí vzpoury za vysoké, neboť Gótové mu poskytli hojné doklady o tom, že chtějí sloužit říši a jsou ochotni přijmout její kulturu.\n\nŘímské administrativní orgány postrádaly v nepříliš prosperujících balkánských provinciích patřičné kapacity k zabezpečení uživení enormního počtu gótských uprchlíků. Situaci dále zhoršovala nekompetentnost a hrabivost Římanů, jelikož bylo vcelku běžnou praxí, že oficiální činitelé zneužívali svého postavení k osobnímu prospěchu. Potraviny, jež měly být přiděleny Gótům, byly zabaveny jednotlivými veliteli. Comes Lupicinus a jeho podřízení je pak prodávali na černém trhu za přemrštěné ceny a těžili tak ze svízelné situace Gótů, sužovaných nedostatkem jídla. Tervingové začali záhy trpět hladem a podle popisu Ammiana Marcellina byli i gótští šlechtici nuceni prodávat vlastní děti do otroctví kvůli svému přežití. Vzhledem k rostoucímu napětí v řadách Tervingů stáhl Lupicinus některé římské oddíly, dosud střežící Greutungy na severním břehu Dunaje, do vnitrozemí, aby eskortovaly Tervingy k městu Marcianopolis (dnešní Devnja). Toho využili Alatheus a Safrax k přechodu řeky a následně se utábořili v jisté vzdálenosti od Tervingů, s nimiž navázali kontakt.\nTervingové postupovali k Marcianopoli jen velmi pomalu, aby je Greutungové mohli dostihnout. Když se Tervingové přiblížili k místu svého určení, rozhodl se Lupicinus, stále více ztrácející kontrolu nad situací, že pozve jejich předáky na hostinu do svého sídla v Marcianopoli. Zde je nejspíše hodlal unést, což by odpovídalo běžné praxi Římanů, přičemž nelze vyloučit, že jednal na příkaz císaře. Fritigern a Alavivus se dostavili s menším ozbrojeným doprovodem, zatímco ostatní Tervingové byli nuceni setrvat asi 15 kilometrů od města, do něhož jim bylo zakázáno vstoupit. To v nich vzbudilo rozhořčení a při nastalém neklidu pobili četné římské vojáky. Jakmile byl Lupicinus zpraven o těchto skutečnostech, pokusil se gótské vůdce zadržet, avšak Fritigernovi se podařilo uniknout.\n\nProradnost Římanů se stala podnětem k zahájení gótské vzpoury. K Fritigernovi se okamžitě přidali Alatheovi a Safrakovi Greutungové a společně začali plenit okolí Marcianopole. Lupicinus shromáždil všechny dostupné muže a vytáhl proti povstalým Gótům, jimiž byl ale snadno poražen. Jen nevelký počet Římanů si po této srážce zachránil život útěkem. Zbývající římské pohraniční posádky se uchýlily za hradby opevněných sídel, jež se Gótové neodvážili dobývat. K povstalcům se připojili i gótští a římští otroci a daněmi zle utiskovaní thráčtí horníci. Jistá římská jednotka tvořená Góty a umístěná v Adrianopoli změnila strany poté, co na ni zaútočili místní obyvatelé. Lupicinova porážka zbavila Římany jakékoli možnosti využít pohoří Haemus (Stara Planina) jako zátarasu bránícímu vzbouřencům v jejich dalším postupu. Gótové zanedlouho pronikli na jih, načež napadli a zdevastovali nechráněnou venkovskou krajinu v Thrákii, o čemž se barvitě zmiňuje Ammianus:\n\nValens zareagoval na tyto pohromy přesunutím několika legií z Arménie pod velením generálů Traiana a Profutura, kteří přibyli na Balkán v létě 377. Těm se brzy podařilo vytlačit Góty zpět na sever za Haemus. Valens také požádal o podporu svého synovce a západního spolucísaře Gratiana. Krátce nato přitáhl z Panonie zkušený velitel Frigeridus a comes Richomeres přivedl nevelké posily z Galie. Oba císařové započali s uvolňováním svých vojsk, doposud vázáných v operacích na Rýně a proti Persii. První oddíly odeslané proti Gótům proto ve srovnání s brannou mocí barbarů co do množství znatelně zaostávaly. Navzdory tomu se Římané odhodlali ke svedení bitvy s Góty skrývajícími se za kruhovou hradbou svých vozů u místa jménem Ad Salices. Toto střetnutí, odehrávající se zřejmě někdy v září 377, skončilo nerozhodně a obě strany v něm utrpěly vážné ztráty.\nTřebaže Římané nedokázali přemoci Góty v bitvě u Ad Salices, zablokovali průsmyky v pohoří Haemus a soustředili všechny zásoby potravin do měst, nepřístupných barbarům. Gótové tedy setrvávali v izolaci mezi tímto horským pásmem, Dunajem a Černým mořem, takže mohli být postupem času vyhladověni. Valens mezitím vyslal k Traianovi a Profuturovi velitele jezdectva Saturnina. Hladem sužovaní Gótové sevření v Moesii a Skythii (dnešní Dobrudža) se bez valného úspěchu snažili probít přes Haemus. Fritigern se posléze obrátil na hunské a alanské jezdce, jež příslibem bohaté kořisti pohnul k tomu, aby se k němu připojili. S ohledem na drtivou převahu nepřítele nezbylo Saturninovi než stáhnout své muže z průsmyků. Záplava barbarů pak s novou a ještě větší energií pohltila vše, co jí stálo v cestě, a veškeré thrácké kraje až k Rodopům byly vydány na milost Gótů.\n\nFrigeridus, vyslaný Gratianem zpět do Thrákie, zamýšlel zřídit obranné postavení u města Beroia (Stara Zagora), avšak z této pozice ho Gótové vypudili ještě před začátkem zimy. Když se Frigeridus stahoval západním směrem, porazil skupinu Taifalů vedenou gótským šlechticem Farnobiem. V únoru 378 se Gratianus, shromažďující sbory k tažení na východ, musel potýkat s nenadálým vpádem Lentijských Alamanů do Raetie, což způsobilo notné zdržení jeho výpravy. Někdy v téže době se Frigeridus opevnil v Trajánově bráně, průsmyku tvořícím spojnici mezi Thrákií a západním Balkánem, čímž zamezil pronikání Gótů do Illyrika. Po zajištění míru s Persií přesunul Valens na jaře 378 na Balkán své mobilní vojsko (\"comitatenses\"), čítající asi 30 000 až 40 000 mužů. V závěru května vstoupil do Konstantinopole, odkud se po dvanácti dnech vydal do blízkého sídla Melanthiady.\n\nNa místo Traiana, jehož činil odpovědným za nezdar u Ad Salices, dosadil Valens penzionovaného generála Sebastiana. Ten se vzápětí odebral s nevelkým počtem vybraných vojáků proti gótským nájezdníkům v okolí Adrianopole, nad nimiž dosáhl několika drobných vítězství. Fritigern znepokojený tímto vývojem následně soustředil rozptýlené Góty u města Kabyly (Jambol). V prvním srpnovém týdnu přitáhl Valens v čele svého vojska k Adrianopoli. Optimismus navozený Sebastianovým snadným úspěchem byl ještě posílen Gratianovým příchodem do Castra Martis v nynějším severozápadním Bulharsku. Průzkumné jednotky navíc Valenta informovaly o tom, že se severně od Adrianopole pohybuje sotva 10 000 Gótů, ačkoli jejich skutečný počet byl několikanásobně vyšší. Tyto příznivé zprávy povzbudily východní armádu a její důstojnický sbor, stále více se přiklánějící k okamžitému svedení bitvy.\n\nPravděpodobně 7. srpna přicestoval do Adrianopole generál Richomeres s předsunutými západními oddíly. Richomeres Valentovi vyřídil Gratianovu neodkladnou žádost o společný útok proti Fritigernovi. Během porady východního vojenského velení však nabyli vrchu zastánci neprodleného úderu. Prozíravější důstojníci sice císaři radili vyčkat spojení obou armád, ovšem netrpělivý Valens záviděl svému synovci jeho nedávné úspěchy nad Alamany. Rozhodl se tedy vrhnout do boje bez Gratiana, s nímž se nechtěl dělit o slávu ze zdánlivě jistého vítězství. Vědom si neodvratnosti bitvy poslal Fritigern k Valentovi své emisary, jejichž prostřednictvím se domáhal odevzdání Thrákie výměnou za slib míru. Císař ale nedůvěřoval Fritigernovým návrhům a vytrval ve svém odhodlání střetnout se s Góty.\n\nRáno 9. srpna 378 vytáhlo římské vojsko od Adrianopole, v jejíchž hradbách zanechalo trén a císařskou pokladnici, a zamířilo severovýchodním směrem. Postup vstříc nepříteli zabral Římanům celé dopoledne a teprve kolem druhé hodiny spatřili gótské vozy rozestavené ve tvaru kruhu. Muže i zvířata zmáhalo v závěru pochodu palčivé vedro, hlad i žízeň. Gótové ještě zhoršili útrapy svých protivníků zapálením suché trávy a roznícením požárů. Římský předvoj záhy objevil, že Gótové jsou oproti dřívějším odhadům výrazně početnější. Fritigern, usilující patrně o získání času dostačujícího k návratu Alatheových a Safrakových jezdců, vyslal k císaři dvě poselstva. Znejistělý Valens projevil ochotu vyjednávat. Nicméně při dohadování výměny rukojmí vyrazily dvě jednotky, příslušející k císařově tělesné stráži \"scholae palatinae\", předčasně do útoku, do něhož se ihned zapojil i zbytek římského vojska, jehož levé křídlo se dosud nacházelo v pochodové formaci. Boj začal, aniž by kterákoli z válčících stran byla připravena.\nPrůběh bitvy nastíněný moderními historiky se poněkud rozchází vinou nejednoznačnosti jejího popisu v antických pramenech. Podle převažujícího výkladu proniklo nejblíže k nepřátelskému ležení římské jezdectvo na levém křídle. Když zatlačilo Góty k jejich vozovému táboru, Alatheova a Safrakova nedaleko pícující jízda se společně s Alany přiřítila do bitevní vřavy a uvrhla Římany ve zmatek. Římská kavalerie na levém křídle byla v důsledku jejich náhlého a nečekaného útoku odříznuta a zahnána na útěk. Po destrukci levého křídla byla římská pohroma završena masivním úderem Gótů do obnaženého boku Valentovy pěchoty. Dle mínění některých badatelů však gótská a alanská jízda napadla nejprve římské jezdectvo na pravém křídle, na něž měla udeřit ze strany, anebo možná dokonce z týlu. Část Gótů měla potom objet římské linie a obdobným způsobem přemoci levé křídlo, čímž bylo římské jezdectvo naprosto rozprášeno.\n\nGótská pěchota mezitím opustila své obranné postavení ve vozovém kruhu a vrhla se na Římany čelně. Legionáři, opuštění jízdou a ze všech stran sevření barbary, byli natlačeni k sobě. Stěsnaní na malém prostoru, nemohli manévrovat a vést efektivní boj, v nastalé řeži proto mnozí podlehli zraněním, jež jim přivodili vlastní spolubojovníci. Vyčerpaní římští pěšáci, znavení srpnovým horkem, náročným pochodem a oslepovaní kouřem, se brzy ocitli na pokraji zhroucení. Lítý zápas trval do pozdního odpoledne, kdy se římský bitevní šik začal pod vytrvalým náporem nepřátel rozpadat. Následný úprk Římanů se změnil v krvavý masakr, který ukončila až noc znemožňující další pronásledování.\n\nGótové dosáhli navzdory veškerému očekávání ohromujícího vítězství, neboť potřeli elitní a nejcennější sbory východního vojska. Přesné údaje o počtu padlých jsou dodnes předmětem diskuzí. Ammianus poznamenává, že si stěží jedna třetina Římanů dokázala zachránit život, z čehož vyplývá, že drtivá většina příslušníků východních comitatenses nalezla v této bitvě smrt. S nimi zahynulo třicet pět tribunů a velitelů jednotek, včetně Traiana a Sebastiana, a především samotný císař Valens. Přesné okolnosti jeho úmrtí sice zůstávají neznámé, zřejmě ale zemřel mezi svými vojáky nedlouho poté, co byl během střetnutí zasažen šípem. Podle méně pravděpodobné verze jeho skonu byl zraněný odnesen do jistého stavení. To posléze obklíčili a zapálili gótští válečníci, nemající tušení o tom, kdo se ukrývá uvnitř.\n\nOkamžitě po svém velkolepém úspěchu se Gótové vydali k Adrianopoli, ovšem jejich snahy o zdolání městského opevnění se ukázaly marné. Nato krátce ohrožovali Konstantinopol, než byli zahnáni nově příchozími římskými posilami. Ani po bitvě u Adrianopole Gótové nedokázali obsadit města, v nichž bylo uschováno bohatství Římanů a zvláště nezbytné zásoby zbraní a jídla. Barbaři si i nadále museli obstarávat potraviny loupením a drancováním zemědělských usedlostí, tudíž v žádné lokalitě nemohli pobývat příliš dlouho. Vítězství paradoxně narušilo soudržnost Fritigernova vojska a oslabilo jeho pozici, jelikož gótský vůdce nemohl své muže udržet pohromadě, ani sledovat jakýkoli dlouhodobější záměr. Římané tím získali čas zotavit se z uštědřené prohry.\n\nGratianus zpočátku nepodnikl proti Gótům žádná opatření a teprve v lednu 379 ustavil hispánského důstojníka Theodosia novým východním císařem. Ten dočasně zakotvil v Soluni, odkud řídil obnovu poničené armády. Rolníci, horníci, asijští i afričtí spojenci a dokonce gótští žoldnéři byli rekrutováni v zájmu urychleného doplnění východních sborů. Gótové se zatím přesunuli z východního Balkánu přes Trajánovu bránu do Dácie a Horní Moesie. I přes jistá dílčí vítězství nebyli Římané schopni Góty rozhodujícím způsobem porazit. V roce 380 se od Fritigernových Gótů oddělili Alatheovi a Safrakovi Greutungové a Alani, mířící na severozápad do Panonie. Tam byli potom Gratianem usazeni, nebo poraženi. Naproti tomu Fritigern táhl údolím řek Velké Moravy a Vardaru na jih do Makedonie a severního Řecka. Theodosius se s těmito Góty srazil, avšak utrpěl porážku. Až roku 381 vytlačily západní oddíly barbary zpět do Thrákie.\n\nPo šesti letech vytrvalého a převážně nerozhodného zápolení, při němž přišli o život vedle Valenta i Fritigern a oba velitelé Greutungů, uzavřeli Římané s Góty 3. října 382 smlouvu (\"foedus\"), jíž byla válka ukončena. Ačkoli toto vyústění bylo prezentováno jako gótská kapitulace, ve skutečnosti si Římané mohli jen stěží nárokovat úplné vítězství. Výsledek konfliktu se odrazil i ve sjednané dohodě, jež znamenala zásadní posun v římské politice vůči barbarům usazeným na teritoriu říše. Podle mírových podmínek obdrželi Gótové půdu k usídlení a obdělávání, zachovali si vlastní zákonodárství a směli si ponechat stávající kmenové struktury, přestože žádný jednotlivec nebyl uznán za náčelníka všech Gótů. Foedus jim rovněž stanovil povinnost odvádět rekruty do římské armády a v případě nutnosti se zavazovali k všeobecné službě jako spojenci (\"foederati\") Římanů. Gótům bylo tedy garantováno jakési poloautonomní postavení v římské říši.\n\nMnoho moderních badatelů vycházelo z teze Charlese Omana pokládajícího bitvu u Adrianopole, vzhledem k vítězství gótského jezdectva nad římskou těžkou pěchotou, za okamžik zvratu v dějinách západního vojenství. Tato teorie byla zpochybněna a vyvrácena historikem Thomasem Burnsem označujícím počty gótských jezdců za silně nadsazené kvůli problémům s jejich zásobováním. Třebaže Fritigernově kavalerii náležela podstatná úloha ve vývoji bitvy, celé střetnutí se oboustranně odvíjelo jako boj pěchoty. Často bylo také uváděno, že zkáza Římanů u Adrianopole vedla ke změnám ve složení pozdně římské armády a ke vzrůstajícímu využívání jízdy. Tento proces ale započal dávno před rokem 378, neboť jezdectvo posilovalo svoji roli na úkor těžké pěchoty přinejmenším od poloviny 3. století.\n\nObdobně je tato bitva přeceňována z hlediska pozdně antických dějin. Římané žijící v 5. století spatřovali v porážce u Adrianopole slovy historika Rufina „počátek všech dalších neštěstí římské říše“. Takto na tento střet nahlížel i Edward Gibbon, jehož postoj do značné míry ovlivnil novodobé hodnocení Adrianopole. Nicméně soudobí autoři uvažovali odlišně. Ammianus Marcellinus sice završil své dílo popisem tohoto boje a srovnával ji s bitvou u Kann. Navzdory tomu ji nechápal jako neodčinitelnou katastrofu a byl optimisticky přesvědčen, že se říše s tímto nezdarem vypořádá. Každopádně nelze opomíjet, že Římany stihla nejhorší porážka od krize třetího století. Gótové uštědřili svým nepřátelům zdrcující ránu, protože zničili jádro mobilních záloh východní říše a pobili velkou část jejích velitelských kádrů. Chybějící rezervy římské armády zapříčinily nemalé obtíže při získávání nových vojáků, jež musely být řešeny i odvody Gótů, čímž se ještě zvýraznily negativní strategické a morální dopady porážky. Adrianopol přesto nesymbolizuje konec římské říše, jejíž vojenská moc byla pouze přechodně ochromena.\n\nFoedus z roku 382 vytvořil právní základ pro fakticky samostatnou existenci Gótů, kteří v roce 376 uprchli na římské území před tlakem Hunů, v římské říši a současně zajistil prostor pro jejich pozvolnou transformaci v kmenový svaz Vizigótů, což lze pokládat za nejdalekosáhlejší důsledky bitvy u Adrianopole. Římané dovolili, aby nezanedbatelná a nadto potenciálně nepřátelská síla setrvala neporažená uvnitř jejich hranic. Ta se pak v dalších desetiletích stala zdrojem četných dramatických krizí a významně se podílela na kolapsu západořímské říše.\n\n\n\n"}
{"id": "56023", "url": "https://cs.wikipedia.org/wiki?curid=56023", "title": "Bitva u Adrianopole (914)", "text": "Bitva u Adrianopole (914)\n\nByzantská Adrianopolis byla dobyta bulharskými vojsky cara Simeona I., který usiloval o vytvoření jednotné bulharsko-byzantské říše.\n"}
{"id": "56025", "url": "https://cs.wikipedia.org/wiki?curid=56025", "title": "Bitva u Adrianopole (1205)", "text": "Bitva u Adrianopole (1205)\n\nBitva u Adrianopole se odehrála 14. dubna 1205 mezi bulharskými vojsky cara Kalojana a vojsky císaře Balduina I.\n\nPo vzniku Latinského císařství si jeho vládce Balduin Flanderský činil nároky na všechna území náležející dříve Byzanci. To vzbudilo silné obavy v Bulharsku, kde vládl car Kalojan. Ještě roku 1204 obsadila jeho vojska západní Makedonii a na jaře 1205 vpadla společně s Kumány do Thrákie. Zdejší pravoslavné obyvatelstvo je podpořilo řadou povstání proti latinům a dobrovolně se poddávalo Kalojanovi. Balduinovi křižáci, kteří se postavili na odpor, byli na hlavu poraženi u Adrianopole 14. dubna 1205. Císař padl do zajetí a následujícího roku v něm za záhadných okolností zahynul. Poté museli křižáci vyklidit Thrákii.\n"}
{"id": "56027", "url": "https://cs.wikipedia.org/wiki?curid=56027", "title": "Habanero", "text": "Habanero\n\nHabanero je odrůda papriky čínské (\"Capsicum chinense Jacquin\"). Její název je odvozen ze španělského pojmenování Havany. Jedná se o jednu z nejpálivějších paprik (vůbec nejpálivější paprikou je hybridní chilli paprička Carolina Reaper, hned za ní je chilli paprička Trinidad Moruga Scorpion původem z Trinidadu). Nezralé habaneros jsou zelené, ale v průběhu zrání svou barvu mění. Nejběžnější barvy papričky jsou oranžová a červené, ale i bílá, hnědá a růžová jsou také občas k vidění. Typická zralá habanero je 2-6 cm velká.\n\nVětšina papriček habanero dosahuje pálivosti 200 000 – 300 000 Scovilleových jednotek pálivosti (SHU). Pro srovnání kajenský pepř má 30 000 – 50 000 SHU, paprička Trinidad Moruga Scorpion má 2 000 000 SHU a pepřové spreje mezi 2 000 000 až 5 300 000 SHU.\n\nPůvod papriček je pravděpodobně na Kubě, odkud se paprička dostala na Yucatán, kde se jí ročně sklidí zhruba 1500 tun. Dalšími místy, kde se ve větším množství pěstuje jsou Belize, Kostarika a některé státy USA (Texas, Idaho a Kalifornie).\n\nPálivost papričky a její delikátní chuť z ní dělá populární přísadu omáček a jídel.\n\nHabaneru se dobře daří v teplém klimatu, avšak příliš slunce může škodit listům rostliny. Jako u všech paprik se habaneru daří v oblastech s dostatkem slunce a půdou o kyselosti 5–6 pH. Rostlinky se doporučuje zalévat jen když je velké sucho. Přílišné zalévání papriček způsobuje jejich hořkost, která je nežádoucí. Chuť i vůně habanera je příjemná, připomínající citrusy.\n\nPapričky habaneros se dají dobře pěstovat ve skleníku. Rostlinu lze zařadit mezi trvalky, což znamená, že při správné péči může plodit i několik let. V tropickém a subtropickém prostředí, dokud jsou podmínky příznivé, habanero plodí průběžně po celý rok. V Česku musíme počítat s tím, že vypěstované papričky nedosáhnou takové pálivosti jako v oblastech s teplejším klimatem.\n\nKřížením červené papričky habanero s papričkou Bhut Jolokia vznikl v roce 2012 v Jižní Karolíně hybrid Carolina Reaper, v současnosti (2015) nejpálivější chilli paprička světa.\n\nTigerPaw-NR, hybridní kultivar papričky habanero vyšlechtěný roku 2006 v jihokarolínském Charlestonu, je odolný vůči většině hlístic. Jeho pálivost činí 265–328 tisíc Scovilleových jednotek.\n\n\n"}
{"id": "56031", "url": "https://cs.wikipedia.org/wiki?curid=56031", "title": "Brány Skeldalu", "text": "Brány Skeldalu\n\nBrány Skeldalu je česká počítačová hra žánru RPG, kterou v roce 1998 vytvořil Jindřich Rohlík (Skeldal). Hra kombinuje 2D a 3D grafiku, lze ji specifikovat jako krokovací dungeon staré školy. Hra byla původně napsána pro MS-DOS a určena pro operační systémy MS-DOS, Windows 95/98/ME. Prodávala se v klasickém krabicovém balení. Později ještě hra vyšla v listopadu 2000, v druhém čísle levné edice PC her zvané GAME4U. Hra byla zdarma vydána 15. ledna 2014 pro Android a iOS. V roce 2016 vyšel první díl knižní série napsané podle hry, autorem knih je také J. Rohlík.\n\nDěj hry je zasazen na pradávný ostrov Rovenland, o němž se tvrdí, že na něm pradávní bohové odpočívali po té, co stvořili svět. Díky tomu je země prosycena magií, která tam tryská v té nejryzejší podobě. Na ostrově se však usídlilo 5 mágů, kteří se snaží otevřít bránu do zakázané dimenze Zohar. Na jihu ostrova kvůli tomu postavili věž a tu až po okraj naplnili monstry a příšerami, aby je chránily při provádění rituálu. Mocný rituál však narušuje rovnováhu světa. Úkolem hráče je tyto mágy zničit a na Rovenlandu rovnováhu znovu nastolit.\n\n\nHráč začíná se skupinkou tří postav, která se postupně rozroste až na postav šest. Souboje probíhají po kolech. Postavy je možno vylepšovat přidáváním bonusových bodů k různým vlastnostem.\n\nV roce 2002 vyšlo pokračování jménem . To, přes poměrně kladné recenze, již nedosáhlo takové popularity jako první díl a sklidilo kritiku fanoušků prvního dílu, především kvůli změně žánru.\n\nK vzkříšení prvních Bran Skeldalu došlo v roce 2005, když k ní Ondřej Novák (programátor hry) dopsal zaváděcí program typu Win32 spustitelný pod Windows 2000/XP/Vista, v prosinci téhož roku se hra také objevila na coverDVD časopisu LEVEL již s novým zavaděčem. Hra se v této době též dočkala Editoru map a ikon. Díky tomu vzniklo i několik nových neoficiálních rozšíření z nichž je asi nejznámější dobrodružství Magika a její datadisk Sféra.\n\n19. prosince 2007 byla hra uvolněna volně ke stažení. 15. ledna 2008 Napoleon Games uvolnili zdrojové kódy hry na server sourceforge pod GNU GPL licencí.\nOd 7. března 2009 je též k dispozici prototyp anglické verze, přeložený google translatorem, dodnes čekající až se někdo překladu ujme a upraví ho.\n\nNa začátku roku 2014 vydalo Napoleon Games verzi pro android a iOS. Předtím založili stránku projektu na stránkách startovac.cz, kde byla požadována částka 180 000 Kč. Na podporu projektu vytvořili hru Skeldal Pexeso. Nakonec se vybralo 187 306 korun, čímž se projekt stal úspěšným. Na motivy hry vznikl několikadílný román. Spolu s ním vznikl i román Země bez zákona, jehož hlavním hrdinou je Wahrgem. Všechny tyto knihy byly vydány u nakladatelství Straky na vrbě.\n\nJindřich Rohlík také zmínil možnost vzniku třetího dílu.\n\nMinimální konfigurace pro spuštění hry s win32 zavaděčem:\nPočítač PC x86 kompatibilní\nmin. takt CPU: 350MHz,\n128MB RAM (doporučené množství paměti pro běh konkrétního operačního systému) \nOperační systém Windows 98/2000/XP/Vista\nMicrosoft DirectX 9.0c\nZvuková karta kompatibilní s DirectSound8\nKlávesnice, nainstalovaný ovladač anglické klávesnice (nemusí být aktivní)\nMyš – minimálně dvoutlačítková\nGrafická karta podporující 16bitovou HICOLOR hloubku zobrazení\n\n"}
{"id": "56032", "url": "https://cs.wikipedia.org/wiki?curid=56032", "title": "Josef Slepička", "text": "Josef Slepička\n\nJosef Slepička (* 27. července 1915 Kladno) je český malíř.\n\nŽák prof. Kuttmanna, později prof. Smutného a Trégra. V letech 1939–1941 člen Svazu českých výtvarných umělců. Působil v Olomouci. Věnoval se krajinomalbě a kresbě karikatur. Účastník řady samostatných a kolektivních výstav.\n\n"}
{"id": "56036", "url": "https://cs.wikipedia.org/wiki?curid=56036", "title": "Leden 2006", "text": "Leden 2006\n"}
{"id": "56038", "url": "https://cs.wikipedia.org/wiki?curid=56038", "title": "Blatná", "text": "Blatná\n\nBlatná je město a obec s rozšířenou působností v severozápadní části Jihočeského kraje. Své jméno získala od blat, mezi nimiž byla založena. Město je obklopeno pahorky, které na severu přecházejí v lesní masiv Brd. Soutokem Smolíveckého a Závišínského potoka zde začíná řeka Lomnice. Žije zde obyvatel. Historické jádro města je městskou památkovou zónou. Území města obsahuje jako enklávu obec Mačkov.\n\nZdejší území bylo osídleno již v 6. století. Město vzniklo na křižovatce cest mezi Pískem a Plzní a Strakonicemi a Prahou. První písemná zmínka o Blatné pochází z roku 1235, kdy Vyšemír z Blatné vystupuje jako svědek na listině krále Václava I. Ve 14. století vlastnili osadu Bavorové ze Strakonic. V 15. století a na počátku 16. století je Blatná hlavním sídlem pánů z Rožmitálu.\n\nRoku 1601 byla Blatná císařem Rudolfem II. povýšena na město.\n\nMěsto Blatná se skládá z devíti částí na osmi katastrálních územích.\nV území Blatné tvoří exklávu obec Mačkov.\n\n\n\n\n"}
{"id": "56040", "url": "https://cs.wikipedia.org/wiki?curid=56040", "title": "Bram Stoker", "text": "Bram Stoker\n\nAbraham „Bram“ Stoker (8. listopad 1847, Dublin, Irsko – 20. duben 1912, Londýn, Spojené království Velké Británie a Irska) byl irský spisovatel a divadelní kritik. V roce 1897 vydal svůj nejznámější román Dracula.\n\nNarodil se v dublinském Clontarfu jako třetí ze sedmi dětí Charlotty a Abrahama Stokerových. Téměř do jeho osmi let jej neidentifikovaná choroba držela na lůžku, která mu nedovolovala stát nebo chodit. Údajně mu matka v této době vyprávěla lidové příběhy a keltské mýty. Tato choroba a bezmoc byly traumatizující zkušeností znatelnou v jeho dílech – například jako dlouhotrvající spánek a vzkříšení z mrtvých v Drakulovi. Lékaři nepovažovali za zázrak jen jeho chorobu, ale také jeho uzdravení. Po něm začal žít normálním životem a dokonce se stal atletem a fotbalovou hvězdou na místní Dublinské univerzitě, kde studoval historii, literaturu a fyziku na Trinity College. Byl prezidentem tamní filosofické společnosti a auditorem společnosti historické.\n\nI přestože se již od mládí chtěl stát spisovatelem, nakonec nastoupil na úřednické místo na Dublinském hradě. Tato kariéra jej však nijak neuspokojovala, a tak začal také pracovat jako novinář a divadelní kritik. Jeho zájem o divadlo vedl k dlouholetému přátelství s hercem Henrym Irvingem. V této době také napsal své první dílo: \"Duties of Clerks of Petty Sessions in Ireland: Collected Works of Bram Stoker\", vydané však až v roce 1879. Publikoval své první povídky \"The Crystal Cup\" (1872), \"The Chain of Destiny\" (1875) a \"The Spectre of Doom\" (1880).\n\nV roce 1878 se oženil s Florencí Balcombeovou, tehdejší přítelkyní Oscara Wilda. Existuje domněnka, že právě kvůli tomuto sňatku opustil Oscar Wilde Irsko. Společně se svojí ženou se pak přestěhovali do Londýna, kde v roce 1878 doporučil Henry Irving Bramovi práci hereckého manažera v London's Lyceum Theatre. Zde zůstal po 27 let. Rok po přestěhování se Stokerovým narodil syn Noel. Díky svému přátelství s Irvingem se dostal do londýnské vyšší společnosti, kde se setkal, mimo jiné, s malířem Jamesem McNeilem Whistlerem a Arthurem Conanem Doylem.\n\nRoku 1882 vydal svoji první knihu \"Under the Sunset\" a román \"The Snake's Pass\" v roce 1890. Zároveň se začal připravovat na svůj další román, kterým byl \"Dracula\" vydaný v roce 1897. Po Irvingově smrti roku 1905 pokračoval Stoker v psaní a mimo jiné vydal \"The Jewel of Seven Stars\" (1903), \"Personal Reminiscences of Henry Irving\" (1906), a \"The Lair of the White Worm\" (1911). Zemřel v roce 1912.\n\nJeho bratrancem byl irský tenista a ragbista Frank Stoker.\n\n\n\n\n\n\n"}
{"id": "56041", "url": "https://cs.wikipedia.org/wiki?curid=56041", "title": "Temže", "text": "Temže\n\nTemže ( ) je řeka protékající jižní Anglií, která spojuje Londýn se Severním mořem. Je 346 km dlouhá. Povodí má rozlohu 12 935 km².\n\nPramení asi 1 km severně od vesnice Kemble, poblíž Cirencesteru ve vysočině Cotswolds. Protéká městy Lechlade, Oxford (pod latinským jménem Isis), Abingdon, Wallingford, Reading, Henley-on-Thames, Marlow, Maidenhead, Windsor, Eton, Staines, Weybridge a poté přitéká k okraji Velkého Londýna. Od hranice \"Velkého Londýna\" teče podél Syon House, Hampton Court, Kingstonu, Richmondu a Kew až se dostane do centra Londýna. Odtud protéká Greenwichem, Dartfordem a u Southend-on-Sea ústí do Severního moře, přičemž vytváří estuár. Šířka řeky v Londýně se pohybuje od 200 do 250 m, na začátku estuáru nedaleko okraje města dosahuje už 650 m a poblíž ústí téměř 16 km.\n\nZ pohledu hrabství pramení \"Temže\" v Gloucestershire, tradičně vytváří hranice jednotlivých hrabství – Gloucestershire a Wiltshire, Berkshire a Oxfordshire, Berkshire a Buckinghamshire, Berkshire a Surrey, Surrey a Middlesex a Essex a Kent.\n\nPovodí řeky je možno rozdělit na nepřílivové a přílivové.\n\nPlocha povodí \"Temže\" (pokud se započítá i povodí řeky Medway) dosahuje 12 935 km².\n\nŘeku charakterizuje dešťový (pluviální) odtokový režim. Průměrný průtok dosahuje v \"Londýně\" až k 66 m³/s. To je méně než některé další britské řeky, například Severn a Tay. Nejvyšší vodnosti dosahuje na jaře. Led se na řece vyskytuje jen ve výjimečně tuhých zimách. Výška přílivu v Londýně dosahuje 6 až 6,5 m a přílivová vlna dosahuje až k Teddingtonu, kde je koryto přehrazeno. Na ochranu okolí řeky a estuáru od zatopení byly vybudovány ochranné hráze a ve městech nábřeží.\n\nNa Temži se každoročně konají dvě významné sportovní akce. První je závod osmiveslic mezi družstvy Oxfordské univerzity a Cambridgeské univerzity z \"Putney\" do \"Mortlake\" v západním Londýně. Dalším veslařským závodem je Henleyova královská regata. Soutěž probíhá několik dní v \"Henley-on-Thames\" a je spolu s Dostihy v Ascotu a tenisovým turnajem ve Wimbledonu velkou společenskou událostí.\n\nVodní doprava je možná po celé délce toku. Menší čluny se dostanou až k Halfpenny Bridge u Lechlade (311 km od ústí). Do Londýna (London Bridge) mohou plout lodě o výtlaku až 800 t a až do Tilbury námořní lodě. Mezi ústím do moře až po Teddington Lock tvoří řeka část Londýnského přístavu. Řeka je spojena starými kanály s Bristolským zálivem, Irským mořem a s průmyslovými oblastmi v centrální části země.\nOba břehy řeky spojuje množství mostů a tunelů. Nejznámější z nich jsou Dartford Crossing, Bariéry na Temži, Blackwall Tunnel, Rotherhithe Tunnel, Thames Tunnel, Tower Bridge, London Bridge, Millennium Bridge, Hungerford Bridge, Westminster Bridge, Maidenhead Railway Bridge, Marlow Bridge.\n\nV 16. a 17. století byla Temže hlavní dopravní tepnou Londýna. Doprava zboží probíhala především mezi obchodním centrem v City a královským dvorem ve Westminsteru.\n\nV 17. a 18. století, v období nazývaném malá doba ledová, řeka v zimě zamrzala po celé ploše. V roce 1607 byl pořádán první \"Zimní trh\". Město nechalo postavit na řece stan a konaly se zde různé atrakce, včetně soutěže v kuželkách na ledě. Poté co teplota začala stoupat, řeka už od roku 1814 nikdy nezamrzla po celé ploše. Na tuto skutečnost měla vliv i výstavba nového London Bridge v roce 1825, který měl méně pilířů, takže řeka tekla rychleji.\n\nV 19. století, kdy se Londýn stal centrem Britského impéria, byla Temže jednou z nejrušnějších říčních dopravních tepen. V té době se na řece odehrála jedna z největších tragédií, když 3. září 1878 v důsledku srážky vyhlídkové lodi \"Princess Alice\" u \"Bywell Castle\" zahynulo 640 lidí.\n\nNastupující železniční a silniční doprava spolu s poklesem významu Britského impéria v období po roce 1914 způsobila pokles významu Temže jako dopravního spojení. Londýnský přístav byl přesunut níže po proudu do \"Tilbury\".\n\nNa počátku 80. let 20. století bylo postaveno obrovské protipovodňové zařízení – Bariéry na Temži. Bývá několikrát do roka uzavřeno, aby ochránilo níže položené oblasti Londýna před záplavami. Na konci 90. let 20. století byl vytvořen 12kilometrový závlahový kanál \"Jubilee River\".\n\n"}
{"id": "56048", "url": "https://cs.wikipedia.org/wiki?curid=56048", "title": "Fakulta biomedicínského inženýrství ČVUT", "text": "Fakulta biomedicínského inženýrství ČVUT\n\nFakulta biomedicínského inženýrství ČVUT (FBMI ČVUT) sídlí na Kladně.\n\nV roce 1996 bylo pod ČVUT založeno Centrum biomedicínského inženýrství (označované CBMI), v jehož čele stál MUDr. Ing. Lubomír Poušek, MBA. Centrum si dalo za cíl vytvořit hodnotné výzkumné i výukové pracoviště v oboru biomedicínského inženýrství. Podstatná byla pro centrum spolupráce s ostatními pracovišti ČVUT, především s fakultami: elektrotechnickou, strojní, dopravní, jadernou a fyzikálně inženýrskou, ale spolupráce byla navázána i s klinickými pracovišti 1. a 3. lékařské fakulty Univerzity Karlovy a s některými pracovišti Akademie věd v Praze.\n\nV roce 2002 se podařilo připravit podklady pro otevření tříletého bakalářského studijního programu Biomedicínská a klinická technika a CBMI se transformovalo na Ústav biomedicínského inženýrství ČVUT.\n\nOd počátku roku 2003 byla v čele ÚBMI prof. Ing. Miroslava Vrbová CSc. V tomtéž roce se podařilo bakalářský program akreditovat a v akademickém roce 2003/2004 byla zahájena výuka.\n\nNa základě rozhodnutí Akademického senátu ČVUT a Akreditační komise MŠMT ČR mohla transformací ÚBMI vzniknout Fakulta biomedicínského inženýrství, zaregistrovaná na MŠMT dne 27. května 2005.\n\nPrvní děkankou byla oficiálně inaugurována Miroslava Vrbová v září 2005, čímž se stala dokonce první děkankou v celé historii ČVUT.\n\nPo skončení jejího funkčního období byl novým děkanem dne 18. září 2008 jmenován prof. MUDr. Jozef Rosina, Ph.D. a v roce 2012 svou funkci obhájil, neboť ho Akademický senát v tajném hlasování opět zvolil do funkce děkana na další čtyři roky. Rozvoj fakulty v současné době dynamicky pokračuje. Fakulta nabízí devět bakalářských, čtyři magisterské a dva doktorské studijní obory. Rozvíjí se i oblast vědecko-výzkumné činnosti i díky nově vybudovaným laboratořím, které byly dokončeny na podzim v roce 2013.\n\nV letech 1997–2003 byl prorektor pro rozvoj ČVUT a v letech 2006–2014 rektor ČVUT Václav Havlíček, který za zásluhy o založení Fakulty biomedicínského inženýrství ČVUT a její působení v Kladně obdržel 17. září 2013 Čestné občanství.\n\nFakulta biomedicínského inženýrství sídlí v Kladně na \"náměstí Sítná\" v budově zvané „Kokos“ (dříve budova sekretariátu KSČ na náměstí V. I. Lenina, se sochou před budovou). Se zvyšujícím se počtem studentů a otevřením několika nových oborů byla část výuky přenesena do bývalých kladenských kasáren (Sportovců 2311, Kladno).\n\nV akademickém roce 2017/2018 jsou otevřeny tyto studijní programy a obory:\n\nNavazující magisterské studijní programy a obory\n\nDoktorské studijní programy a obory\n\n"}
{"id": "56051", "url": "https://cs.wikipedia.org/wiki?curid=56051", "title": "Napájecí kolejnice", "text": "Napájecí kolejnice\n\nNapájecí kolejnice také postranní kolejnice, třetí kolejnice nebo přívodní kolejnice je elektricky izolovaná kolejnice umístěná v malé výšce podél koleje. Obvykle bývá připevněna pomocí izolátorů a stojin k pražcům. Slouží k napájení vozidel elektrické trakce, především v provozech s vysokou hustotou dopravy a tím pádem i s vysokými nároky na trvanlivost a spolehlivost napájecího systému – v metru a v systémech městských a příměstských drah (S-Bahn). Maximální použité napětí je 1200 V (S-Bahn Hamburg), obvykle 600 – 750 V ss. Maximální rychlost vozidel při napájení třetí kolejnicí je uváděna 80 km/h, pouze v jihovýchodní Anglii 90 mph (145 km/h) a pro vlaky Eurostar dokonce 100 mph (161 km/h).\n\nKromě uvedených výhod přináší použití napájecí kolejnice i určitá omezení:\n\nZ hlediska umístění kontaktní plochy rozlišujeme vrchní, spodní a boční odběr. Nejstarší a nejjednodušší je odběr vrchní, avšak zároveň představuje největší riziko z hlediska náhodného dotyku. Používá se například v celé jihovýchodní Anglii, v berlínském metru na malém profilu nebo v Pyrenejích na úzkorozchodné dráze Villefranche – La Tour de Carol. O něco bezpečnější je spodní odběr, kdy je svrchu přívodní kolejnice chráněna izolačním krytem. Tento způsob odběru používá i Pražské metro. Boční odběr se užívá spíše výjimečně, například hamburský S-bahn, anebo berlínský S-bahn, ale ten jen na starších mostech, kde není dostatek místa pro umístění klasické přívodní kolejnice. Tomu jsou ovšem přizpůsobeny i sběrače.\n\nLondýnské metro používá přívodní kolejnici pro oba póly, čtvrtá kolejnice je umístěna v ose koleje. Je to z historických technických důvodů – jednalo se o omezení bludných proudů. Tímto komplikovaným opatřením bylo na druhou stranu umožněno zcela oddělit zabezpečovací obvody a zavést permanentní kontrolu izolačního stavu vysokonapěťové části vozidel.\n\n"}
{"id": "56054", "url": "https://cs.wikipedia.org/wiki?curid=56054", "title": "Velkovévoda", "text": "Velkovévoda\n\nVelkovévoda je panovnická hodnost (a zřídka šlechtický titul), používaný ve slovanských, baltských a germánských zemích, zpravidla označující samostatného panovníka, který je z hlediska formální hierarchie nižší než král, ale vyšší než vévoda. Území ovládané velkovévodou se nazývá velkovévodství. Velkovévoda je o trochu nižší než hodnost arcivévoda.\n\nVelkovévodům (a velkovévodkyním) přísluší oslovení \"královská Výsost\" (Königliche Hoheit). Ostatním členům velkovévodského rodu pak \"velkovévodská Výsost\" (Großherzogliche Hoheit), výjimečně pak jen \"Výsost\" (Hoheit).\n\nTitul v některých jazycích:\n\nTermín \"magnus dux\" se objevil již za raného středověku pro vrchní panovníky středo- a východoevropských států v období údělů (zejm. Ruska). V takových případech se však v češtině (na rozdíl od některých západoevropských jazyků) tradičně užívá označení \"veliký kníže\". Obdobně se pro panovníky litevské a sedmihradské, stejně jako pro příslušníky ruského imperátorského rodu, užívá v češtině titulu velkokníže, zatímco v západoevropských jazycích je překládán jako \"velkovévoda\". Tito příslušníci ruského carského rodu, ale nebyli panujícími, nýbrž šlechtickými velkovévody (velkoknížaty) a používali oslovení \"císařská Výsost\".\n\nTitul velkovévody ve své \"moderní podobě\" se začal užívat ve středověku v západoevropských zemích původně jako neoficiální označení mocných vévodů. Filip Dobrý Burgundský začal bez jakéhokoli právního základu v roce 1435 užívat ve své titulatuře i označení velkovévoda Západu.\n\nZřejmě prvním oficiálním velkovévodou se stal Kosma I. Medicejský, kterému byl roku 1569 udělen\ntitul velkovévody toskánského papežem Piem V. Svého zenitu dosáhl titul velkovévody v napoleonské a postnapoleonské Evropě, kdy se objevila Velkovévodství bádenské, bergské, frankfurtské, hesensko-rýnské, lucemburské, meklenbursko-zvěřínské a meklenbursko-střelické, oldenburské, sasko-výmarsko-eisenašské a würzburské.\n\nTyto státy však postupně zanikaly a v současnosti existuje v Evropě pouze velkovévodství lucemburské.\n\n"}
{"id": "56058", "url": "https://cs.wikipedia.org/wiki?curid=56058", "title": "Wolfova–Rayetova hvězda", "text": "Wolfova–Rayetova hvězda\n\nWolfova-Rayetova hvězda je velmi hmotná hvězda hlavní posloupnosti s velmi vysokou svítivostí a velmi krátkou dobou života (méně než milion let). Její hmotnost se pohybuje v rozsahu 25–60 hmotností Slunce. Její povrchová teplota dosahuje 25 000 K až 100 000 K, přičemž maximum vyzařování se děje v ultrafialové oblasti. Spektrální třída Wolfových-Rayetových hvězd má samostatné označení W (označení vychází z toho, že vlivem vysoké teploty jsou spektrální čáry jednotlivých prvků široké – anglicky \"wide\").\n\nWolfovy-Rayetovy hvězdy jsou dvojího typu podle zastoupení nejvýznamnějšího prvku ve spektru\n\nTyto třídy odpovídají postupnému vývoji Wolfovy-Rayetovy hvězdy: hvězdy typu N jsou vývojově mladší než hvězdy typu C.\n\nObecně platí, že pokud u velmi horkých hvězd vyhoří v jádru hvězdy vodík, začne hvězda spalovat helium na uhlík. Konvektivní zóna zasahuje do blízkosti jádra a dochází tak k proměšování hmoty v jádře a na povrchu. Proto je uhlík intenzivně vynášen do atmosféry hvězdy a lze jej pozorovat ve spektru.\n\nPo vyhoření helia začne hvězda spalovat uhlík na neon a postupně dále až k železu. Při tom trvá jenom stovky let, než je uhlík přeměněn až v železo.\n\nWolfovy-Rayetovy hvězdy velmi intenzivně odvrhují hmotu do okolního vesmíru (řádově 10 hmotnosti Slunce za rok), vlivem čehož vznikají v jejich okolí emisní mlhoviny.\n\nWolfovy-Rayetovy hvězdy po ukončení spalování hmoty vybuchují jako supernovy nebo (jak se teoreticky předpokládá) také jako hypernovy. Oba způsoby zániku hvězdy výrazně přispívají k obohacení vesmíru o těžké prvky.\n"}
{"id": "56070", "url": "https://cs.wikipedia.org/wiki?curid=56070", "title": "Vaječník", "text": "Vaječník\n\nVaječník (: \"ovarium, oophoron\") je samičí pohlavní žláza obratlovců. Vaječník, jak napovídá jeho název, uvolňuje vajíčko, tedy samičí pohlavní buňku, je to ale také důležitá endokrinní žláza.\n\nHomologicky je to stejný orgán jako samčí varlata.\n\nVaječník je párový orgán, jehož velikost je u ženy přirovnávaná k mandli či švestce. Udává se délka 3–5 cm, šířka 1,5–3 cm a tloušťka přibližně 1 cm. Hmotnost jednoho vaječníku se pohybuje od 7 do 14 gramů (jiný zdroj uvádí zhruba 6 gramů). Velikost však závisí na věku ženy. Jsou uloženy na bočních stranách pánevní dutiny, tak nízko, že při onemocnění pravého vaječníku snadno dochází k záměně s podrážděním slepého střeva.\n\nPovrch vaječníku je v dětství hladký, s přibývajícím věkem se zjizvuje v důsledku proběhlých ovulací (viz dále). Vaječník visí na části širokého děložního vazu (\"ligamentum latum uteri\") a je tak fixován na svém místě, z vazu na něj přechází pobřišnice, ale vaječník nekryje, jeho povrch je volný.\n\nV blízkosti vaječníku se nachází nálevkovité rozšíření vejcovodu, opatřené třásněmi.\n\nNa povrchu je vaječník pokrytý jednovrstevným, nízkým epitelem, který se nazývá zárodečný epitel. Ve skutečnosti je to ale obyčejný epitel krycí, a zárodečný se mu říká jenom proto, že při diferenciaci vaječníku, jeho vývoji v době před narozením, skutečně nějakou dobu zárodečný byl. Tuto funkci ale po narození ztratí a na rozdíl od zárodečného epitelu v semenotvorných kanálcích varlat se nijak nepodílí na tvorbě nových pohlavních buněk.\n\nPod zárodečným epitelem je vrstva vaziva, která se nazývá \"tunica albuginea\".\n\nSamotný vaječník se skládá ze dvou stavebně odlišných částí — z kůry a dřeně.\n\nDřeň vaječníku (\"substantia medullaris\") je tvořena řídkým vazivem, kterým probíhají velké cévy a nervy. Není obalena kůrou ze všech stran, na jednom místě přechází ve vaječníkovou branku, což je místo vstupu těch cév.\n\nKůra vaječníku (\"substantia corticalis\") je tvořena masou buněčného vaziva a obsahuje také folikuly, bezesporu nejdůležitější součást vaječníku.\n\nOvariální folikuly (vaječné váčky) jsou útvary nejrůznější velikosti, které jsou vsazeny do korové vrstvy vaječníku.\nKaždý folikul je tvořen oocytem a folikulárními buňkami, které obalují oocyt v jedné nebo více vrstvách. K tomuto obalu se dále přikládá vazivová složka z kůry vaječníku, která se nazývá theca follikuli.\n\nVaječníky novorozeného děvčete obsahují zhruba 400 000 folikulů, dozrává jich však pouze 400 – 450, zbytek zanikne ještě před dosažením zralosti v procesu zvaném atresie folikulu – takto zaniklý folikul se poté nazývá atretický folikul.\nK rychlé degeneraci a vymizení folikulů dochází v období menopauzy.\nVaječníky žen po přechodu obsahují pouze vazivové zbytky po žlutých tělíscích, zvaných bílá tělíska (corpora albicantia).\n\nFolikuly se podle velikosti a stavby rozdělují na folikulky primordiální, rostoucí (primární a sekundární) a zralé neboli Graafovy.\n\nPrimordiální folikuly se zakládají ve vaječnících ve druhém trimestru prenatálního vývoje. Nejhojněji jsou zastoupeny ve vaječnících novorozených děvčátek, u žen starších 35 let bývají vzácné.\nJsou uloženy v korové vrstvě, těsně pod tunica albuginea, jednotlivě nebo ve shlucích.\nJedná se o drobné kulovité útvary o velikosti 40-45 μm, složené z oocytu prvního řádu a 7-10 folikulárních buněk.\n\nOocyt obsahuje jedno velké světlé jádro a tzv. Balbianiho žloutkové jádro, které je tvořeno akumulovanými organelami, především Golgiho aparátem, mitochondriemi a granulárním endoplazmatickým retikulem.\n\nRozdělujeme na dva typy:\n\nMezi buňkami zrnité membrány se začínají objevovat malé tekutinou naplněné dutinky, které posléze splývají ve větší dutinu nazývanou antrum folliculi. Tato dutina obsahuje čirou viskózní tekutinu zvanou liquor folliculi, která obsahuje bílkoviny, hyaluronovou kyselinu a steroidní hormony. Tím, jak se antrum rychle zvětšuje, utlačuje okolní folikulární buňky a membrana granulosa se smršťuje. Oocyt dosahuje velikosti 100-130 μm a zaujímá místo ve vyvýšeném valu zrnité membrány, zvaném cumulus oophorus. Theca folliculi se zároveň rozdělí na vnitřní thecu a vnější thecu.\n\nZralé folikuly dosahují velikosti 1–20 mm. Většinu této velikosti tvoří zvětšené antrum, které dosáhlo takové velikosti, že je nyní folikul viditelný na vaječníku jako puchýřek na jeho povrchu. S jeho růstem se stále zmenšuje vrstva mezi dutinou folikulu a povrchem vaječníku, až nakonec dojde k prasknutí folikulu a vylití likvoru, který s sebou unáší i cumulus oophorus s oocytem. Toto uvolnění oocytu se nazývá ovulace. Oocyt je zachycen fimbriemi vejcovodu a pokračuje cestou směrem do dělohy.\n\nOogeneze, tedy vývoj vajíček, u samic neprobíhá stejně jako vývoj spermií. Spermie se tvoří po celý život samce od okamžiku dosažení pohlavní dospělosti. Základní buňky, ze kterých může vzniknout vajíčko, oogonie, se dělí už během nitroděložního vývoje, pak svůj vývoj ale zastaví, stanou se z nich oocyty I. řádu, a ty se obalí vrstvou buněk z vaziva kůry. Tento útvar, tedy nedozrálé vajíčko a vrstva buněk, které ho vyživují a chrání, se nazývá folikul. Vzniká jich velké množství, žena má v každém vaječníku založeno až 200 000 folikulů.\n\nJen některé z nich se ale začnou vyvíjet a dále růst. Vývoj folikulu je řízen FSH, estrogenem a progesteronem, a záleží tedy na pohlavním cyklu, u ženy tedy v ideálním případě každých 28 dní začne dozrávat jeden nový. Podle hormonální rovnováhy ženy a vrozených dispozic, zátěží atd atd. nejsou brány jako závažné výchylky 3–4 dnů oběma směry, pokud jde o cyklus pravidelný.\n\nJakmile folikul dostane impuls k růstu, oocyt se začne zvětšovat a folikulární buňky okolo se množí, až vznikne velký, okem snadno viditelný útvar, který tvoří bouli na povrchu vaječníku a vypadá jako puchýřek. Takovému folikulu se říká Graafův folikul. Je tvořený velkým oocytem, který dokončil 1. redukční dělení a dozrál na oocyt II.řádu. Folikulární buňky produkují hormon estrogen. Vnitřek folikulu je k naplněný tekutinou, a když pod tlakem tekutiny folikul praskne, dojde k ovulaci.\n\nOocyt, společně s jednou vrstvou buněk, která tvoří jeho ochranný obal, je doslova vystřelen do břišní dutiny, kde ho zachytí třásně vejcovodu. Vajíčko je tedy připraveno, a ve vejcovodu může čekat na spermie.\n\nZbytek prasklého folikulu se po vylití folikulárního likvoru přemění na žluté tělísko, které produkuje hormon progesteron. Progesteron brání vývoji dalšího folikulu a udržuje děložní sliznici ve stavu, kdy je schopná přijmout oplozené vajíčko. Na výstavbě žlutého tělíska se podílí membrána granulosa, theca folliculi interna a sinusoidní kapiláry.\n\nPodle toho, zda došlo k oplození vajíčka, odlišujeme corpus luteum graviditatis (pokud došlo k oplození) a corpus luteum menstruationis (pokud nedošlo k oplození).\nNedojde-li k oplození, žluté tělísko se rozloží a zmizí beze stopy.\nPokud skutečně dojde k těhotenství, žluté tělísko se zvětší a přetrvává až do druhé třetiny těhotenství. Jizva po takovém žlutém tělísku zůstane na vaječníku patrná už napořád.\n\nU všech domácích savců je základní stavba a funkce vaječníků stejná jako u člověka, vaječníky se liší jen velikostí a tvarem. Výjimkou je klisna, kde se folikuly nevyvíjí v korové vrstvě, ale v dřeňové. Je jasné, že u zvířat, které rodí víc potomků najednou, naráz dozrává větší množství folikulů a uvolňuje se více vajíček.\n\nU klisny dochází u ovulaci vždy na jednom jediném místě na vaječníku, které se nazývá ovulační jamka. Zbylý povrch je krytý pobřišnicí.\n\nU krávy může být zralý Graafův folikul na povrchu vaječníku až 22 mm velký, u klisny až 70 mm, jsou tedy hmatné rektálním vyšetřením.\n\nU ptáků se plně vyvíjí jen levostranný vaječník. V době rozmnožování se zvětšuje. Má podobnou strukturu jako u savců, ve folikulech se ale netvoří tekutina a k prasknutí dochází kvůli zvětšování samotné vaječné buňky, která se plní žloutkovými inkluzemi.\n\n\n"}
{"id": "56077", "url": "https://cs.wikipedia.org/wiki?curid=56077", "title": "Vejcovod", "text": "Vejcovod\n\nVejcovod (: \"tuba uterina\" či \"oviductus\", : \"salpinx /Falloppii/\") je úzká, ohebná trubice začínající v děložním rohu a ústící nálevkovitě do břišní dutiny, v blízkosti vaječníku. Vejcovody jsou dva, každý spojuje s dělohou jeden vaječník. Úkolem vejcovodů je, jak už napovídá jejich jméno, dopravit vajíčko po ovulaci do dělohy. Ve vejcovodu také dochází k oplození vajíčka.\n\nVejcovody ženy jsou uložené v pánevní dutině, u samic některých savců mohou zasahovat až do podbřišku. Jsou zavěšeny na duplikatuře pobřišnice, zůstávají tak stále rozepjaty mezi dělohou a vaječníky.\n\nVejcovod ženy je 10–12 cm dlouhý a 0,5 cm široký. Délka vejcovodu v podstatě záleží na velikosti samice, vejcovody kopytníků mohou být až 20 cm dlouhé.\n\nVejcovod se skládá ze tří částí:\n\n\nNálevka se otevírá do břišní dutiny. Její okraje jsou opatřeny třásněmi (\"fimbriae\"), které přisedají na povrch vaječníku. Při ovulaci se z vaječníku uvolní vajíčko, třásně ho zachytí a přesunou do vejcovodu.\n\nRozšířený úsek vejcovodu je nejdelší část vejcovodu. V ampule vajíčko čeká na spermie a dochází zde k vlastnímu oplození.\n\nZúžený úsek je krátký úsek vejcovodu před jeho vyústěním do dělohy.\n\nStěna vejcovodu je tvořena hladkou svalovinou, uvnitř se nachází vysoká sliznice, která zvláště v ampule tvoří podélné, členitě větvené řasy. Epitelové buňky vystýlající vejcovod jsou dvojího druhu: řasinkové buňky a sekreční buňky.\n\nŘasinkové buňky jsou opatřené řasinkami, které neustále kmitají směrem k děloze a tak posouvají vajíčko nebo zygotu. Sekreční buňky vylučují látky, které vyživují vajíčko nebo zygotu a umožňují \"kapacitaci\" spermií, proces, kdy spermie „nabírají sílu“ k samotnému oplození.\n\nPři nedostatečné činnosti řasinek nebo při neprůchodnosti vejcovodů se jednak nemusí vajíčko vůbec dostat do dělohy a místo odchodu dělohou a pochvou se vstřebá, což může být ženou vnímáno i dost bolestivě, jednak může dojít k zahnízdění oplodněného vajíčka do sliznice vejcovodu, tedy mimo dělohu. Mimoděložní těhotenství může vést k až prasknutí vejcovodu a k život ohrožujícímu krvácení do dutiny břišní.\n\nMechanické přerušení vejcovodů, takzvané podvázání, bylo a je používáno také jako definitivní antikoncepční metoda pomocí drobné operace. V současnosti jde o diskutovanou problematiku vzhledem k možným zneužitím neinformovanosti žen v českých nemocnicích, především za totality.\nMechanické přerušení vejcovodů mohou způsobit srůsty po zánětlivých procesech, po nastydnutích a podobně. Podvázání operatérem ani srůsty nevylučují možnost mimoděložního těhotenství, ale také je dále možné oplodnění ženy „ze zkumavky“ pomocí vlastního vajíčka.\n\n"}
{"id": "56079", "url": "https://cs.wikipedia.org/wiki?curid=56079", "title": "Guča", "text": "Guča\n\nGuča je městečko v srbské horské oblasti Dragačevo ležící v okruhu Moravice. Má asi 2 000 stálých obyvatel, jeho poštovní směrovací číslo je 32230. Nejbližší větší města jsou Čačak, Užice a Kraljevo.\n\nV roce 1892 získala Guča statut malého města (varošice), v roce 1933 v ní bylo zavedeno elektrické osvětlení a roku 1962 byla přičleněna k obci (opštině) Lučani. Za druhé světové války byla nakrátko osvobozena (součást tzv. užické republiky). 7. září 1941 město obsadily společně jednotky jak jugoslávských partyzánů, tak i zbytků jugoslávské armády, resp. četniků.\n\nGuča je známá především jako dějiště každoročního festivalu srbské dechové hudby Sabor trubača.\n"}
{"id": "56080", "url": "https://cs.wikipedia.org/wiki?curid=56080", "title": "Děložní hrdlo", "text": "Děložní hrdlo\n\nDěložní hrdlo (syn. děložní krček, lat. cervix) je nejspodnější část dělohy, která představuje bariéru mezi dutinou děložního těla a pochvou. Má velmi silnou stěnu, která je tvořena hladkou svalovinou a velkým množstvím hustého kolagenního vaziva.\n\nDěložní hrdlo ční do pochvy jako děložní čípek (\"portio vaginalis cervicis\"). Sliznice, která z poševní strany pokrývá děložní čípek, je kryta vrstevnatým dlaždicovitým epitelem a nazývá se ektocervix.\n\nKanálek děložního hrdla se otevírá do dělohy vnitřním děložním otvorem (\"ostium uteri internum\") a ústí do vaginy na děložním čípku zevním děložním otvorem (\"ostium uteri externum\")\n\nBěžně je kanálek, který prochází děložním hrdlem a spojuje pochvu a dělohu, velmi úzký. Sliznice vystýlající děložní hrdlo tvoří podélné slizniční řasy, které do sebe zapadají a tak otvor dokonale uzavírají. Sliznice je pokryta jednovrstevným cylindrickým epitelem, jehož buňky sliznice produkují hlen, jehož konzistence se mění v závislosti na pohlavním cyklu. Tato sliznice se nazývá endocervix. Uzávěra děložního hrdla zabraňuje průniku nečistot a choroboplodných zárodků do dělohy, vejcovodů a břišní dutiny. Dá se říci, že hrdlo a děložní čípek patří k ochranným bariérám dělohy.\n\nVnitřní průměr děložního hrdla ženy je 7-8 mm, během porodu ale až 10 cm.\n\nV plodných dnech ženy (nebo při říji u samic zvířat) se charakter vylučovaného hlenu mění, hlen je řidší a dovoluje spermiím proniknout do dělohy. Sledování změn hlenu pro dosažení nebo vyhnutí se početí využívají metody tzv. přirozeného plánování rodičovství. Většina druhů hormonální antikoncepce zabraňuje řídnutí hlenu, a tak vytváří bariéru proti průniku spermií.\n\nBěhem těhotenství uzavírá děložní hrdlo hlenová zátka, která chrání děložní dutinu před průnikem mikroorganismů, ale i spermií. Několik hodin před prvními porodními bolestmi se hlenová zátka uvolní.\n\nPři porodu je husté vazivo hrdla nasáklé tkáňovým mokem natolik, že se změní ve vazivo řídké, což umožní dostatečné rozšíření pro umožnění průchodu plodu. Rozšířením a „spotřebováním“ hrdla a čípku při porodu začne proces konečného vypuzení plodu.\nHrdlo děložní tak signalizuje změny v organizmu, například těhotenství již zmíněnou hlenovou zátkou, která je rozeznatelná již v prvních týdnech gravidity.\n\nBěhem menstruace se kanálek děložního hrdla mírně roztáhne, aby se mohlo vylučovat odumřelé endometrium. Roztahování děložního krčku může být příčinou křečovitých bolestí v podbřišku, které menstruaci mohou doprovázet.\n\nBěhem ženského orgasmu se děložní krček smrští a zevní děložní otvor se roztáhne. Doktor R. Robin Baker a dr. Mark A. Bellis z Manchesterské univerzity jako první vypracovali teorii, podle které tato reakce slouží k nasátí semene z pochvy do dělohy, tedy ke zvětšení pravděpodobnosti, že dojde k otěhotnění. Později ale vědci, hlavně doktorka Elisabeth A. Lloyd, zpochybňovali smysl této teorie a kvalitu experimentálních dat, které byly použity k jejímu podložení.\n\nPoměrně běžným problémem je ektropium, stav, kdy endocervix začne přerůstat do pochvy. Protože tyto buňky produkují hlen, může se projevovat výtoky. Léčí se laserem.\n\nRakovina děložního hrdla se dá poměrně snadno odhalit pomocí preventivních výtěrů, i tak ale často bývá smrtelným onemocněním. V poslední době se ukazuje, že jistý podíl na propuknutí rakoviny má pohlavně přenášený virus (HPV). Žena, která měla více partnerů, by proto neměla opomíjet nutnost preventivních prohlídek u odborníka.\n\nKonizací čípku potom rozumíme seříznutí přečnívající části děložního hrdla do pochvy. Je to ještě dnes praktikovaná operace, která odstraňuje nádorovými buňkami poškozený čípek. Komplikací po několika dnech může být silné krvácení po odloučení strupu.\n\n\n"}
{"id": "56081", "url": "https://cs.wikipedia.org/wiki?curid=56081", "title": "Svatý Havel", "text": "Svatý Havel\n\nSvatý Havel (lat. \"Gallus\"; 550 Irsko–16. října 640, podle jiných pramenů 620 nebo 646-650, Arbon ve Švýcarsku) byl irský mnich, misionář, který působil v oblasti Bodamského jezera.\n\nPodle tradice byl Havel mnich, jeden z dvanácti žáků a společníků svatého Kolumbána mladšího na jeho misii směřující na evropský kontinent. Roku 610 doprovázel sv. Kolumbána na jeho cestě proti proudu Rýna do Bregenzu. Na další cestě do Itálie však Havel kvůli nemoci musel zůstat v Arbonu. Zde žil jako poustevník v blízkosti řeky Steinach. Zemřel zde zřejmě mezi roky 640 a 650, jeho svátek připadá na 16. října. Podle novějších výzkumů pocházel z okolí Vogéz v dnešní severní Francii a ke Kolumbánově misii se přidal až tam. \n\nPo Havlově smrti byl v tomto místě roku 719 zbudován kostel, který obklopil velkolepý stavební komplex opatství sv. Havla, nejstarší a největší klášter benediktinů severně od Alp a největší komplex kamenných budov benediktinů v Evropě. Prvním opatem byl zvolen svatý Otmar. Dochovaný půdorysný plán se stal vzorem pro mnohé další stavby. Klášter, jeho hospodářské a zemědělské zázemí se staly jádrem osídlení kantonu Sankt Gallen ve východním Švýcarsku. Klášter byl nezávislý na kostnickém biskupovi. Opatství se za Ludvíka Pobožného stalo císařskou institucí a působilo velmi vlivně na okolní prostředí až do sekularizace kláštera roku 1798.\n\nOd konce 7. století se šířila legenda o životě a zázracích sv. Havla, tzv. \"Vita sancti Galli vetustissima\", z níž se dochovaly jen fragmenty. Podle ní Havel údajně zbavil kněžnu Fridiburgu posedlosti démonem. Fridiburga či Fridigunda byla přitom zasnoubená se Sigebertem II., franským králem, který poustevníkovi z vděčnosti věnoval pozemky v okolí Arbonu, kde byl později zřízen jmenovaný klášter. Dále se traduje, že si Havel postavil dřevěnou poustevnu vlastníma rukama, a že mu při stavbě pomáhal medvěd. Proto je světec někdy vyobrazován s medvědem, také na znacích. \n\nZ první poloviny 9. století pocházejí dva celé životopisy, první od Wettina, mnicha benediktinského v kláštera Reichenau, a kolem roku 833 vznikla rozšířená legenda, jejímž autorem je švábský benediktin Walafrid Strabo.\n\nSvatý Havel je patronem města Sankt Gallen, dnes metropole stejnojmenného švýcarského kantonu, patronem Švýcarska a Alsaska.\n\nSvatý Havel ve středověku patřil k oblíbeným světcům období německé kolonizace pustin. V Čechách mu je zasvěceno několik desítek kostelů, k nejstarším patří románské stavby v Poříčí nad Sázavou a v Myšenci, k nejvýznamnějším kostel sv. Havla na Starém Městě pražském. Další významné kostely najdeme v Sázavě - Černé Budy, Kuřivodech, Volečicích, Tuhani, ale především také v malé obci Skvrňov na Kolínsku, kde stojí kostel sv. Havlu zasvěcený již od první čtvrtiny 13. století.\n\n"}
{"id": "56087", "url": "https://cs.wikipedia.org/wiki?curid=56087", "title": "Heinz Fischer", "text": "Heinz Fischer\n\nHeinz Fischer (; * 9. října 1938 Štýrský Hradec) je rakouský politik, právník, člen sociálně-demokratické strany. Od 8. července 2004 do 8. července 2016 zastával po dvě funkční období (podruhé zvolen roku 2010) úřad rakouského spolkového prezidenta.\n\nAbsolvoval humanitní gymnázium ve Vídni. V roce 1961 získal doktorát práv na univerzitě ve Vídni. V letech 1963-1970 byl tajemníkem parlamentního klubu Sociálně demokratické strany Rakouska, v letech 1975-1983 předsedou parlamentního klubu SPÖ, 1979-2004 místopředseda SPÖ, 1987-1990 opět předsedou parlamentního klubu. Roku 1968 se oženil s Margit Binderovou, se kterou má syna Philipa a dceru Lisu. Od roku 1970 byl členem Národní rady, dolní komory rakouského parlamentu, a v letech 1990 až 2002 pak jejím předsedou. V letech 1983–1987 zastával post ministra pro vědu a výzkum. Roku 1993 byl jmenován profesorem politologie na univerzitě v Innsbrucku. Od roku 1992 do roku 2004 byl místopředsedou Strany evropských socialistů (PES). Ve volbách 2004 porazil ministryni zahraničí Benitu Ferrero-Waldner.\n\nV roce 2009 obdržel, u příležitosti státní návštěvy ČR, od českého prezidenta Václava Klause nejvyšší státní vyznamenání Řád bílého lva. V roce 2016 přijel do Prahy za účelem dvoudenní státní návštěvy ČR vlakem, s prezidentem Milošem Zemanem společně odhalili pamětní desku, „\"která připomíná první setkání prezidenta Tomáše Garrigua Masaryka a jeho rakouského protějšku Michaela Hainische v roce 1921\"“.\n\n"}
{"id": "56094", "url": "https://cs.wikipedia.org/wiki?curid=56094", "title": "Olmékové", "text": "Olmékové\n\nOlmékové a jejich kultura se poprvé objevili v Mexiku okolo roku 1200 př. n. l. Jejich hlavní středisko se nacházelo v oblasti Veracruz na pobřeží Mexického zálivu. Počet obyvatel v této oblasti rostl mnohem rychleji než v okolních oblastech, možná i kvůli tomu, že zde byly vhodné podmínky pro zemědělství. Pojménování Olmékové (v jazyce nahuatl \"kaučukoví lidé\") není moc přesné, protože příslušníci etnika Olméků žili v oblasti pobřeží Mexického zálivu až v době Aztéků ve 13.-16. století. Jazyk tvůrců Olmécké kultury asi patřil k jazykové rodině mixe soque.\n\nPosvátné míčové hry hráli již mixe-zoqueové (to dokazuje hřiště v Paso de la Amada, 1600 př.n.l), Hrálo se s míčem z kaučuku, bohužel byl to právě tento míč, jehož vlastnost odrážet se tak překvapila Evropany, že se při těch několika málo příležitostech, kdy měli možnost sledovat hru, soustředili jen na něj a nikoliv na pravidla. Hřiště mělo v různých kulturách a průběhem času jiný tvar. Lišil se jak počet hráčů – Mayské nádoby často vyobrazují utkání mezi dvěma vládci nebo bohy až po velká družstva – tak i tvar hřiště. Hráči nesměli dopustit, aby jim míč spadl na zem. Aby to bylo ještě složitější, nesměli ho ve hře udržet pomocí rukou a nohou, směli k tomu používat pouze ramena, boky, kolena a lokty, které jim chránily kožené chrániče. A ještě složitější bylo to, že míč se musel prohodit kruhem uprostřed hřiště. Tato hra byla významnou rituální událostí. Často se stávalo, že poražené družstvo bylo popraveno a obětováno bohům.\n\nDůležitou součástí olméckých obřadních center byly kurty, na kterých se hrála již výše uvedená míčová hra. Olmékové měli v historii dvě takováto hlavní obřadní centra. První z nich bylo postaveno v San Lorenzu a používalo se od roku 1200 př. n. l. do roku 900 př. n. l. Nové středisko stálo v La Ventě, používalo se do roku 400 př. n. l. Nejvýraznějšími prvky těchto středisek byly pyramidy nebo mohyly. Tyto mohyly mívaly často tvar sopek, protože v oblasti Mezoameriky bylo mnoho činných sopek a lidé je uctívali. Dalšími posvátnými monumenty byly v obřadních centrech oltáře zdobené reliéfy a vodní nádrže. Plastiky Olméků nám dokazují, že tento národ daroval bohům spoustu dospělých obětí. Pravděpodobně byl rozšířen i rituální kanibalismus.\n\nOlmécká kultura vznikla jako první z kultur na pobřeží Mexického zálivu. Olmékové byli rovněž první, kdo začal na tomto území stavět monumentální chrámy a posvátná místa. Většina odborníků se přiklání k názoru, že se jednalo o mluvčí miše-sokeských jazyků, není však známo jméno, kterým sami sebe nazývali – označení Olmékové znamená v jazyce mnohem pozdějších Aztéků ‚Lidé ze země kaučuku‘. Jejich největšími středisky byly La Venta, San Lorenzo, Laguna de Los Cerros a Tres Zapotes, kde se nacházejí i jejich největší památky. Za vznikem této bohaté civilizace patrně stejně jako v případě Mezopotámie stály příznivé přírodní podmínky, které tehdejším lidem zajistily blahobyt a rozkvět. Olméckou kulturu v roce 1929 poprvé identifikoval a od mayské kultury odlišil Marshall H. Saville, který byl ředitelem newyorského Muzea amerických indiánů.\n\nOlmékové obývali různé regiony dnešního Mexika v období přibližně od roku 1450 př. n. l., přičemž rozkvět olmécké civilizace nastal někdy kolem roku 950 př. n. l. Ve svých střediscích mimo monumentálních obřadních staveb Olmékové tesali z kamene obrovité hlavy, které jsou hlavním poznávacím znamením jejich kultury, dalšími charakteristickými prvky jejich civilizace byly obrovské vytesané oltáře, stély a tyrkysové mozaiky. Olmécká kultura se pak postupně rozšiřovala po území celého Mexického zálivu a do severního i jižního vnitrozemí.\n\nNejvíce pozornosti si patrně zaslouží sedmnáct dochovaných obrovitých hlav vytesaných z kamene, jejichž účel není znám. Každá z hlav je zcela jiná a má jiné detaily, společným prvkem jsou jakési vytesané helmy, které se rovněž od sebe navzájem liší. I jejich rozměry jsou různé – od největší o výšce 3,4 metru po nejmenší, která měří 1,47 m. Hlavy byly vytesány vždy z jednoho bloku sopečného čediče, který se nacházel v pohoří Tuxtlas, a následně byly na místo svého určení dopraveny do značných vzdáleností po vodě i pevnině. Některé hlavy byly zakopány nebo přetesány na nové podoby, některé byly zničeny patrně při dobytí novou civilizací.\n\nOlmékové uctívali celou řadu božstev, z nichž některá uzdravovala a některá ovládala temné síly, náboženství bylo významnou součástí jejich života i kultury. Praktikovali šamanismus a věřili, že každý člověk v sobě má také ducha zvířete. Nejvýznamnější postavou olméckých božstev byl jaguár, který byl uctíván prostřednictvím mnoha soch, uctíváno bylo také dítě jaguár-člověk, které bylo potomkem jaguářího otce a lidské matky, a které ovládalo blesk, hrom a déšť. Tomuto božstvu pak byla obětována krev při velkých obřadech, které se konaly v květnu. Obřady obvykle vedl šaman, který se dostal blíže božstvům užitím tabákového prášku nebo kouřením směsi tabáku a bylin. Kouř se podle jejich náboženství dostal až k oblakům, odkud pak padal blahodárný déšť.\n\nDalšími božstvy Olméků byla první matka a první otec, který byl rovněž znám jako kukuřicový bůh a opeřený had a který byl zakladatelem jejich civilizace a stvořitelem vesmíru. Dvojčata Hunahpu a Xbalanque překonala smrt a byla praotci lidstva. Kukuřičný bůh byl zosobněním života a smrti, které vyjadřoval prostřednictvím své stále se opakující cesty po obloze a podsvětí. Jeho hlava vypadala jako kukuřičný klas, což bylo patrně inspirací pro modifikaci lebek mayských novorozenců z urozených rodin.\n\nOlmékové patrně praktikovali rituální pouštění krve, neboť se v jejich chrámech našlo velké množství keramických trnů. O přítomnosti lidských obětí nebyly doloženy zásadní archeologické důkazy, i když bylo na nalezišti El Manatí objeveno několik poškozených lebek, stehenních kostí i celých koster novorozenců.\n\nOlmékové znali již pravděpodobně kolem čtvrtého století koncept nuly, tedy několik století před tím, než nulu začal používat Ptolemaios. Byli dobrými matematiky a astronomy a jejich znalosti stály i za vznikem komplexního kalendáře.\n\nPád olmécké kultury způsobil velký rozvoj mayských měst, který narušil rovnováhu v oblasti. Roku 400 př.n.l byla opuštěna La Venta a La Libertad. Opuštění La Libertadu znamenalo zánik olmécké kultury.\n"}
{"id": "56098", "url": "https://cs.wikipedia.org/wiki?curid=56098", "title": "Déjà vu", "text": "Déjà vu\n\nDéjà vu (francouzsky „již viděno“, vyslovováno []) označuje v psychologii jev, kdy má člověk z ničeho nic intenzivní pocit něčeho už dříve prožitého, viděného nebo slyšeného.\n\nV běžné řeči nebo např. v divadelní kritice může ale znamenat také prostě něco, co „jsme už viděli“, co není originální, původní.\n\n\"Déjà vu\" jako psychologický termín poprvé použil francouzský psycholog Émile Boirac roku 1876 a zpopularizoval v knize \"Budoucnost psychologických věd\" (\"L'Avenir des sciences psychiques\", 1917). Prožitek \"déjà vu\" je obvykle doprovázen pocitem důvěrné známosti, ale také něčeho zvláštního, neobvyklého až tajemného, dotyčný si je vědomý, že tento pocit známosti není opodstatněný. „Předchozí“ zkušenost je často přikládána předchozímu snu, ale mnohdy je přítomen pocit, že tato zkušenost byla jistě prožita v minulosti.\n\nZkušenost \"déjà vu\" se zdá být dosti běžná, jelikož průzkumy uvádějí, že asi 20 % populace uvádí, že pocit \"déjà vu\" alespoň jednou zažilo. Odkazy na zkušenost s \"déjà vu\" lze nalézt také v literatuře v minulosti, což značí, že nejde o nový fenomén.\n\nPsychologové jev druhého nebo opakovaného, již známého prožitku vysvětlují určitou podobností současnosti se vzpomínkou nebo krátkodobým výpadkem pozornosti a jakýmsi zapomenutím toho, co jsme nesoustředěně pozorovali. Jev je s oblibou využíván v literatuře jako určitá předzvěst, varování před nebezpečím, upozornění na věštecké sny a podobně. Lidé z okolí psychotroniků popisují tuto schopnost jako určitý minimální náhled do budoucnosti. Ve vypjatých životních obdobích jsou lidé schopni různých průniků do parapsychologie apod. a projev viděného, slyšeného a již zažitého je někdy jedním z průvodních jevů v těchto stavech.\n\nExistuje několik teorií, které popisují vznik tohoto pocitu. Jedna z nich nachází příčinu v časovém sladění mezi levou a pravou hemisférou našeho mozku. Každá vnímá a zaznamenává informace a události nezávisle na té druhé. Neustálá komunikace mezi oběma stranami pak vyvolává iluzi jejich jednoty. Pokud však dojde ke krátkému zpoždění přenosu z „nedominantní“ (obvykle pravé) do „dominantní“ (obvykle levé) hemisféry, obdrží dominantní strana mozku stejnou informaci dvakrát – jednou přímo a jednou s určitým zpožděním. Mozek pak v momentě, kdy „dorazí“ druhý obraz, zjistí, že „tam už byl“. Nedokáže totiž rozlišit, jestli ta „první“ informace přišla před půl sekundou nebo před rokem a tím vyvolá dojem, že danou scénu jsme již jednou prožili.\n\nJiná teorie tvrdí, že tento jev může být způsoben únavou. Podle nejnovější studie Milana Brázdila, oceněné cenou Johanna Gregora Mendela, má déjà vu neurologický původ a je způsobeno určitými strukturami v mozku. Lidé, kteří pocit často zažívají, mají menší oblast zodpovědnou za paměť a uchovávání vzpomínek. Souvisí též s vyšší dráždivostí hipokampu. Podle Brázdila pak pocit častěji zažívají lidé s vyšším vzděláním.\n\nZ určitého hlediska lze jamais vu chápat jako přímý opak déjà vu. Tyto dva jevy jsou si ve skutečnosti velice podobné, pouze zaměňují pocit a rozumovou jistotu: U \"déjà vu\" má pozorovatel pocit, že už situaci někdy viděl, ačkoli rozumově nemůže dokázat, že ji opravdu \"viděl\". U \"jamais vu\" má pocit, že situaci nikdy neviděl, ačkoli rozumově může dokázat, že ji opravdu \"viděl\".\n\nPresque vu sdílí s déjà vu spojení s minulostí jako se zdrojem zapomenutých vzpomínek. V případě déjà vu jsou však vjemy spojené se vzpomínkou znovu navozeny, zatímco u presque vu chybí.\n\n\n\n"}
{"id": "56100", "url": "https://cs.wikipedia.org/wiki?curid=56100", "title": "Josef Mengele", "text": "Josef Mengele\n\nJosef Mengele (16. března 1911 Günzburg, Německo – 7. února 1979 Bertioga, Brazílie) byl německý lékař SS, který během druhé světové války na vězních v koncentračním táboře Osvětim prováděl morbidní a sadistické experimenty. Poslal přes 400 000 vězňů do plynové komory. Po válce utekl z Německa a žil skrytě za hranicemi až do své smrti v Brazílii. Zemřel na infarkt či křeč při plavání, jeho identifikace byla provedena na základě testů DNA. Jeho přezdívka byla \"Beppo\". Často byl také označován jako Todesengel (Anděl smrti).\n\nNarodil se v Günzburgu v Bavorsku jako nejstarší ze tří synů Karla Mengeleho (1881–1959), úspěšného továrníka, a jeho ženy Wilmy (zemřela 1946). Měl dva mladší bratry Karla (1912–1949) a Aloise (1914-1974). Roku 1926 mu byla diagnostikována osteomyelitida, bakteriální infekce kosti a kostní dřeně, která způsobuje zánět a může vést ke snížení prokrvování kosti. Studoval medicínu a antropologii na Mnichovské univerzitě, Vídeňské universitě a Bonnské universitě. V Mnichově získal titul doktor filozofie za diplomovou práci z roku 1935 o rasových rozdílech ve struktuře spodní dásně, pod dohledem profesora Theodora Mollisona. Po svých zkouškách odešel do Frankfurtu, kde pracoval jako asistent Otmara von Verschuera na Frankfurtstkém univerzitním institutu dědičné biologie a rasové hygieny. V roce 1938 získal titul doktor medicíny za diplomovou práci nazvanou \"„Rodinný výzkum rozštěpu horního rtu, horního patra a dásně“\".\n\nRoku 1932, ve věku 21 let, vstoupil do Stahlhelm, Bund der Frontsoldaten (Ocelová helma, Svaz frontových vojáků). Tato organizace byla včleněna do SA roku 1939, ale vystoupil z ní krátce poté, kvůli zdravotním potížím. O členství v Nacistickém spolku zažádal roku 1937 a už v roce 1939 vstoupil do SS. Roku 1939 se oženil s Irenou Schoenbeinovou. Od roku 1938 do roku 1939 sloužil půl roku u speciálně cvičeného pluku Gebirgsjäger (Horských jednotek). Roku 1940 byl přeložen do záložního doktorského sboru a poté sloužil v jednotce Waffen-SS, mezinárodní divize SS s krycím názvem Wiking. V roce 1942 byl zraněn na ruské frontě, prohlášen za neschopného boje a povýšen na hauptsturmführera (kapitána).\n\nZískal také Železný kříž prvního řádu a Železný kříž druhého řádu za statečnost v boji. Jeho Železný kříž první třídy byl udělen za SS-OStuf. Pod nepřátelskou palbou vytáhl dva členy posádky z hořícího tanku, čímž zachránil jejich životy. Mezi jeho další vojenská ocenění patří Medaile za zranění a Medaile za péči o německý národ.\n\nJeho dalším působištěm byla Osvětim, kde vystřídal jiného doktora, který onemocněl. Dne 24. května 1943 se stal vedoucím doktorem v úseku BIIe (cikánský tábor) koncentračního tábora Auschwitz-Birkenau. V srpnu 1944 byl tento táborový úsek zlikvidován a všichni zajatci zplynováni. Následovně se stal nejvyšším lékařem hlavního tábora v Birkenau. Nebyl nejvyšším lékařem Auschwitzu, nadřízeným mu byl SS-Standortarzt (pevnostní lékař) Eduard Wirths.\n\nDíky jednadvaceti měsícům pobytu v Auschwitzu byl později znám jako „\"Anděl smrti\"“. Obyčejně působil v lékařské delegaci, která kontrolovala přicházející vězně a vyšetřovala, kteří jsou vhodní pro práci a experimenty a kteří budou okamžitě posláni do plynové komory.\n\nDostal příkaz, aby se zabýval možností, jak uměle zvýšit pravděpodobnost, že žena porodí dvojčata, případně vícerčata. Už na začátku druhé světové války bylo totiž Hitlerovi a jeho poradcům jasné, že i německá žena je těhotná devět měsíců, a tak brzy nebude dostatek Němců pro ovládnutí celého světa. Od roku 1943 byla dvojčata vybírána a umisťována do speciálních budov s mírnějším režimem. Většina dětí vybraných na experimenty byli Židé a Romové držení v Auschwitzu. Z 1500 případů přežilo kolem 100 . Nejméně jednou se pokusil uměle spojit dvojčata sešitím jejich tepen dohromady. Tento pokus se nezdařil a způsobil vážné zanícení rukou obou dětí. Mezi jeho další údajné experimenty patřilo ponořování lidí do kotlů s vařící vodou, aby viděl jak velkou teplotu může lidské tělo vydržet před smrtí. Údajně také zkoušel, jak dlouho přežije novorozeně hned po porodu bez potravy. Vězni, kteří experimenty přežili, byli krátce potom zavražděni kvůli pitvě. Někteří byli pitváni zaživa.\n\nZajímal se také o trpaslíky. Nalezl liliputánskou hereckou společnost, ve které 7 z 10 členů byli trpaslíci. Často je nazýval „Svojí trpasličí rodinou“ a často na nich prováděl své experimenty. Byl fascinován jejich strukturou, menšími končetinami a normálním trupem.\n\nOsvětimský vězeň Alex Dekel řekl: \"\"Nikdy jsem nepřijal fakt, že sám Mengele věřil, že dělal skutečný výzkum. Ne proto, jak nedbale svůj výzkum prováděl. On si jen vychutnával moc. Mengele provozoval jatka. Větší operace byly prováděny bez umrtvení. Jednou jsem byl svědkem operace žaludku, Mengele odstraňoval kusy žaludku bez umrtvení. Jindy to bylo srdce, které bylo odstraněno, opět bez umrtvení. Bylo to strašné. Mengele byl doktor, který se zbláznil kvůli moci, kterou dostal. Nikdo se ho nikdy nezeptal: 'Proč tento pacient zemřel?' 'A proč tento?' On nemocné nepočítal. Tvrdil, že dělá to, co dělá, ve jménu vědy, ale byla to šílenost na jeho straně.\"\n\nAuschwitz opustil a odešel do koncentračního tábora Gross-Rosen, kde prováděl pokusy na zajatých sovětských vojácích. Snažil se vyvinout vakcínu proti nemocem jako byl například skvrnitý tyfus. V dubnu 1945 uprchl na západ Evropy jako řadový německý voják. Byl zadržen jako válečný zajatec a držen nedaleko Norimberku. Ačkoliv byl v zajateckém táboře zapsán pod svým jménem, spojenci vůbec netušili, o koho se jedná, a tak byl propuštěn. K tomu mu velkou měrou pomohl fakt, že si nenechal pod paží vytetovat svoji krevní skupinu (což byla pro příslušníky SS povinnost; po válce pak bylo díky tomuto možno příslušníky SS snadno odhalit). V táboře pomohl Mengelemu získat novou totožnost doktor Fritz Ulmann, dal mu osobní doklady na své jméno, které byly posléze padělané na jméno Fritz Hollmann. Po opuštění tábora se zkontaktoval se svým známým lékárníkem Millerem, který se stal spojkou mezi ním a jeho rodinou. Poté se skrýval jako nádeník v Rosenheimu v Horním Bavorsku. Jeho rodina byla přesvědčena o jeho nevině a často jej navštěvovala. Rodinní příslušníci mu také pomohli sehnat falešné cestovní doklady na jméno Ludwig Gregor a lístek do Jižní Ameriky. Dne 20. června 1949 vyplul na lodi North King z Janova do Argentiny, kde nalezlo útočiště mnoho dalších nacistických důstojníků. Se ženou Irenou se rozvedl a v roce 1958 si vzal vdovu po svém bratru, Martu. Ona i její syn se přestěhovali také do Argentiny, kde se na čas k němu připojili, ale po několika letech se vrátili do Evropy.\n\nJeho rodina se o něj doma finančně postarala a v 50. letech pracoval v prosperující farmaceutické společnosti. Po tomto krátkém období žil spíše chudě. Roku 1959 ho objevili lovci nacistů a tak po varování uprchl do Altosu v Paraguayi. Marta se nikdy nesmířila s novým životem a opustila ho. Později se přesunul o něco jižněji do paraguayského Hohenau a od konce 60. let žil nedaleko São Paula v Brazílii až do své smrti roku 1979, kdy dostal infarkt či se utopil, když ho zasáhla křeč při plavání v plážovém městě Bertioga, nedaleko brazilského Embu, ve státě Sao Paolo.\n\nPřes mezinárodní snahu ho chytit, nebyl nikdy objeven a žil 35 let skryt pod falešnými jmény. Chycení Adolfa Eichmanna, jeho odsouzení a poprava v Izraeli ho vystrašily a donutily k častému stěhování. Mosad ho na nějaký čas vystopoval, ale Izrael nařídil, vzhledem k navazování přátelských vztahů s Paraguayí, hledat nepřátele blíže k domovu. Nebyl objeven lovci nacistů až do 6. června 1985, kdy bylo nalezeno jeho tělo a pomocí DNA identifikováno v roce 1992.\n\n\n"}
{"id": "56101", "url": "https://cs.wikipedia.org/wiki?curid=56101", "title": "Křtiny", "text": "Křtiny\n\nSlovo Křtiny může označovat:\n"}
{"id": "56107", "url": "https://cs.wikipedia.org/wiki?curid=56107", "title": "VLC media player", "text": "VLC media player\n\nVLC media player (zpočátku VideoLAN Client) je původně linuxový multimediální přehrávač z projektu VideoLAN. Přehrávač VLC je zcela otevřeným globálním projektem francouzských studentů z francouzské technické školy École Centrale Paris v Chatenay Malabry u Paříže. Nabízí komplexní podporu pro video soubory mnoha typů: MPEG-1, MPEG-2, MPEG-4, WMV, ASF, AVI, Matroska, WebM, Ogg, FLV, 3GP, VideoCD, DVD, digitální satelitní kanály, digitální televizní kanály a živé video z internetu v unicast / multicast režimu v rámci širokopásmové sítě IPv4 nebo IPv6. Plně podporuje všechny důležité audio formáty – AAC, AC3 (A52), ADPCM, DTS, DV Audio, FLAC, MPEG Layer 1 / 2, Vorbis, Opus, WMA 1 / 2 a samozřejmě MP3.\n\nVLC je jedním z nejvíce na platformě nezávislých přehrávačů na trhu. K dispozici jsou kvalitní verze pro Linux, Microsoft Windows, OS X, iOS, Android, Windows Phone, BSD, Solaris, Syllable, BeOS, QNX. Přitom používá knihovnu kodeků libavcodec z projektu FFmpeg, aby mohl ovládat mnoho ze svých podporovaných formátů. Také používá speciální knihovnu libdvdcss pro rozluštění a přehrávání zakódovaného DVD záznamu.\n\nNa Microsoft Windows, Linuxu, a některých dalších platformách, VLC poskytuje Mozilla plugin, který dovoluje lidem dívat se na některé QuickTime a Windows média soubory vložené do internetových stránek, bez používání produktů Microsoftu nebo Applu. VLC od verze 0.8.2 také poskytuje ActiveX plugin, který dovoluje lidem dívat se na některé QuickTime a Windows média soubory vložené do internetových stránek, když používají aktuální prohlížeč Windows Internet Explorer.\n\n\n"}
{"id": "56108", "url": "https://cs.wikipedia.org/wiki?curid=56108", "title": "Ctirad Mašín", "text": "Ctirad Mašín\n\nCtirad Mašín (11. srpna 1930 Olomouc – 13. srpna 2011 Cleveland; domácky \"Radek Mašín\"; v USA \"Ray Masin\") byl syn československého důstojníka Josefa Mašína, člen protikomunistické guerrillové skupiny bratří Mašínů.\n\nPocházel z rodiny příslušníka československých legií v Rusku a pozdějšího hrdiny protifašistického odboje Josefa Mašína, který byl v červnu 1942 nacisty popraven. Po druhé světové válce byl Ctirad vyznamenán prezidentem Benešem československou medailí Za chrabrost. V té době absolvoval Kolej krále Jiřího v Poděbradech, v letech 1950 až 1951 studoval na Českém vysokém učení technickém v Praze. Následně pracoval v různých dělnických profesích.\n\nNa počátku padesátých let založil s bratrem Josefem protikomunistickou skupinu. Při přepadení služeben Sboru národní bezpečnosti (SNB), kterých se skupina dopustila na podzim 1951, podřezal Ctirad příslušníka SNB, který byl při usmrcení omámený a svázaný. V srpnu 1952 byl odsouzen ke dvěma a půl roku odnětí svobody za přípravu ilegálního přechodu státní hranice. Až do propuštění v červnu 1953 byl vězněn v jáchymovských uranových dolech. V září 1953 pak spolu s Václavem Švédou v okolí Pivína zapálil několik stohů slámy a při následné potyčce s místními dobrovolnými hasiči vystřelil jednomu z nich oko.\n\nNa podzim 1953 se skupina rozhodla dostat do Západního Berlína. Ctirad se tam dostal 2. listopadu 1953 na podvozku vlakové soupravy berlínské S-Bahn. Zanedlouho dorazili i Josef Mašín a těžce zraněný Milan Paumer. V západní zóně vyslovili zájem vrátit se do Československa jako parašutisté. Následně se stali frekventanty americké armády. Do Spojených států amerických připluli lodí v březnu 1954. Následoval vojenský výcvik, po němž se bratři a Paumer rozhodli vstoupit do '. Působištěm se jim tak stala základna Fort Bragg v Severní Karolíně. Jako příslušníci 77. SFG (') se zúčastnili několika manévrů, poté nastoupili oba bratři jako instruktoři do 82. vzdušně-výsadkové divize.\n\nPo uplynutí pětiletého závazku služby v americké armádě, jenž byl potřebný pro získání amerického občanství, odešli bratři do civilu a začali se věnovat podnikání. U Ctirada se v průběhu roku 1961 navíc objevily těžké zdravotní obtíže související s nádorovým onemocněním lymfatického systému. Transplantace vlastních i dárcovských krvetvorných buněk byla úspěšná. Po odchodu do civilu bratři podnikali společně s Paumerem, po roce se jejich cesty rozešly a Ctirad vedl autoservis a po letech společnost nabízející jeho vynálezy.\n\nV roce 1996 vyzval otevřeným dopisem prezidenta České republiky Václava Havla, aby se vzdal svého úřadu. V roce 2005 obdržel Masarykovu cenu, kterou čeští a slovenští emigranti udělují od roku 1985 na východě Kanady v Halifaxu. Masarykova cena je uváděna v originále jako: Award by a Czech and Slovak association in the Canadian city of Halifax. Působení skupiny je historiky i českou veřejností považováno za kontroverzní, přesto jemu a jeho společníkům premiér Mirek Topolánek udělil v roce 2008 čestnou Plaketu předsedy vlády České republiky. Po smrti, na posledním rozloučení v Clevelandu v srpnu 2011, obdržel i rezortní vyznamenání Zlaté lípy.\n\nPřepadení stanice SNB v Chlumci nad Cidlinou dne 13. 9. 1951, za účelem získání zbraní. Obětí se stal příslušník SNB Oldřich Kašík. Ctirad Mašín praštil příslušníka SNB železnou tyčí zezadu po zátylku. Otřesený Kašík, ale stále při vědomí, chtěl sáhnout po služebním revolveru, Josef Mašín ho okamžitě dvěma výstřely zastřelil. Zbraně se uloupit nepodařilo, Mašínové museli ve spěchu uprchnout.\n\nPřepadení stanice SNB v Čelákovicích dne 28. 9. 1951, opět za účelem získání zbraní. Obětí se stal příslušník SNB četař Jaroslav Honzátko. Podle plánu byl příslušník vylákán k fingované nehodě, odzbrojen a spoután. Následně ho Mašínové převezli zpět na stanici do Čelákovic, přinutili ho vydat klíče. Když Mašínové získali přístup ke zbraním, nepotřebného příslušníka omámili chloroformem. Aby už po procitnutí nemohl vypovídat, podřízl mu Ctirad Mašín hrdlo, čímž byl Honzátko na místě mrtev.\n\nNázor na Václava Havla: https://youtube.com/watch?v=t1V7y8AkAew\n\n\n"}
{"id": "56113", "url": "https://cs.wikipedia.org/wiki?curid=56113", "title": "Jilm", "text": "Jilm\n\nJilm (\"Ulmus\"), zastarale \"břest\", je rod opadavých anebo částečně opadavých listnatých stromů nebo keřů z čeledi jilmovité (\"Ulmaceae\"). Zahrnuje asi 35 druhů rostoucích v severním mírném pásmu, Asii a Střední Americe. Jilmy se podle všeho mohou dožívat až 400 let (uváděno i 500 let).\n\nJméno \"jilm\", ve staročeštině také \"jilem\", do staroslověnštiny proniklo jako \"ilьmъ\" nebo do praslovanštiny jako \"*jьlьmъ\" nejspíše ze starohornoněmeckého \"elm-boum\" přes středohornoněmecké \"elme\", \"ilme\". Starohornoněmecká varianta z pragermánského \"*elmaz\". Pragermánská a latinské \"ulmus\" z praindoevropského kořene \"*el-\" (hnědý, červený) nebo \"*ol-\" (žlutohnědý, srovnej olše). Starší pojmenování jilmu – \"břest\" – postupně vymizelo. Pochází ze staročeského \"břěst\", ze staroslověnského \"brêstъ\", z \"berst-\". Břest souvisí se slovem bříza. Dále souvisí s německým slovem \"Borke\", kůra. Ve staročeštině se pro jilm někdy také užívalo slovo \"vaz\" (vaz, šlacha, jilm), někdy také jen pro jilm vaz, dnes už pouze pro něj. Pochází z praslovanského \"*vęzъ\" souvisejícího s \"vážností\", ne s \"vázat\", srovnej např. s polským \"wiąz\" (jilm), s ruským \"вяз\" (jilm) atd.\n\nZ názvu stromu jilm vzniklo pojmenování pro město Jilemnice a z archaického synonyma břest názvy pro obce Břest, Břešťany, Bříšťany, Břístev a Bříství v okrese Kroměříž.\n\nJilmy se zřejmě vyvinuly už v období miocénu, tedy asi před 40 miliony let. Původně pochází ze střední Asie, ovšem nyní jej můžeme najít po celé severní polokouli až po rovníkovou Indonésii.\n\nV Evropě se jilmy rozšířily již v třetihorách. Zalednění přežily v několika útočištích na jihu a jihovýchodě Evropy. Na dnešním českém území se objevily asi před 12 000 lety (v nejjižnější části Třeboňské pánve a na jižní Moravě) a před 10 000 lety se již začínají jako první dřevina smíšených teplomilných listnatých lesů velmi rychle šířit po celé Evropě, a to přibližnou rychlostí 1 kilometru za rok.\n\nBěhem 19. a začátkem 20. století bylo mnoho druhů a odrůd pěstováno v Evropě, Severní Americe a zčásti na jižní polokouli, jmenovitě v Australoasii. Během 18. a 19. století se kultivary jilmu těšily v Evropě velké popularitě jako okrasná rostlina, zejména díky jejich rychlému růstu a rozmanitosti forem. Toto období trvalo až do první světové války, kdy důsledky devastace (především v Německu) a vypuknutí houbové choroby grafiózy jilmů způsobily jejich rychlý a masivní ústup.\n\nKmen jilmů je kryt zpravidla tmavou, rozpraskanou borkou. Pupeny jilmů bývají špičaté, kryté větším počtem šupin. Listy jilmů jsou střídavé, drsné, porostlé štětinami, jednoduché, jednou nebo dvakrát hlouběji rýhované, se zpeřenou žilnatinou. Listy jsou proměnlivé co do tvaru i barvy podle stupně jejich vývoje a podle místa, kde na rostlině vyrůstají. Podle listu lze jilm snadno odlišit od ostatních rostlin: jejich listy jsou obvykle s asymetrickými základy (list je asymetrický), čepel na straně orientované k vrcholu větve je větší a delší. Tento znak je tak typický, že jilm tak lze snadno rozeznat od jiných druhů opadavých dřevin. Listy vhodné k určování dřeviny je vhodné odebírat ze spodní části koruny stromu nebo keře.\n\nJilmy jsou oboupohlavné, kvetou před olistěním. Jsou opylovány větrem (větrosnubné) nebo i hmyzem. Barevné, téměř nápadné dlouze stopkaté květy jsou staženy do vrcholíku. Květ se zelenými, nafialovělými obrvenými okvětními lístky, které jsou srostlé, nese nápadně fialové prašníky a dvě blizny. Plody, okrouhlé křídlaté nažky, jsou roznášeny větrem.\n\nJilmy rostoucí v Evropě silně poškodila houbová choroba grafióza. Pěstované keřovité formy mimo ní často decimují sáním roztoči (sviluška).\n\nV ČR se grafióza jilmu objevila již koncem 20. let 20. století. Jako první upozornil na výskyt grafiózy prof. Peklo, který toto onemocnění našel v jilmových alejích v Praze a v Poděbradech (Blažek, 1970; Kučera, 1991; Jančařík 1999). Způsob přenosu choroby byl dlouho předmětem dohadů a pěstitelům po celé Evropě náhle hynuly aleje a parky před očima. Rychlost postupu nákazy byla dlouho nevysvětlena, předpokládalo se, že ji mohou přenášet mšice. Dnes je známo, že chorobu přenáší brouk bělokaz pruhovaný.\n\nSamotná choroba je způsobená houbou \"Ceratocystis ulmi\" (synonymum \"Ophiostoma ulmi\"). Epidemie pochopitelně vyvolala pokles zájmu o pěstování jilmů. Ničení během druhé světové války a zejména zánik obrovské zahradnické firmy Späth v Berlíně, která vypěstovala desítky původních kultivarů, urychlilo vyřazení jilmů z používaného sortimentu dřevin. Vypuknutí nové, zdaleka více nebezpečné choroby, grafiózy jilmu Ophiostoma novo-ulmi na konci šedesátých let učinilo z jilmů během dvaceti let ohroženou a vzácnou dřevinu. Prakticky od začátku epidemie grafiózy se pěstitelé pokoušeli vyšlechtit odolného křížence, což se po čase podařilo. Například v roce 1997 v US National Arboretum byl vyšlechtěn rezistentní jilm (Valley Forge jilm), který je rezistentní k holandské chorobě.\n\nSbírka jilmů v Mortonském Arboretu obsahuje mnoho vzácných jilmů, z nichž asijské daly důležitý genetický základ k vyšlechtění a výběru hybridů rezistentních ke grafióze. Do přírody se také vracejí odolnější původní druhy. Důvodem, proč dochází k návratu jilmů (např. Ulmus glabra) do krajiny, je patrně přežití přirozeně rezistentních rostlin a trochu absurdně snad i jiná houbová choroba, která posiluje rezistenci proti smrtící grafióze.\n\nKůra obsahuje spektrum vitamínů a minerálů:\n\nOdvar z kůry jilmů se používá při průjmu a popraskání kůže, mimo to působí i svíravě a protizánětlivě, užívá se při poruchách trávení, při dyspeptických potížích nebo při překyselení žaludku, zevně ji lze použít při ekzémech a alergických kožních onemocněních, hnisavých kožních zánětech nebo na hemoroidy, ve formě kloktadla pak při zánětech dutiny ústní a hrtanu.\nKůra jilmu \"(Ulmus fulva)\" se používá v alternativním a lidovém léčitelství v mnoha zemích, v USA se nazývá se \"Slippery elm bark\", pro účinek proti mnoha bolestivým stavům.\n\nVe starověku byl tento strom symbolem smrti. V USA je jilm symbolem svobody. Ve starověké Mezopotámii byl jilm kosmickým stromem. Lidé, kterým je přisuzováno znamení jilmu podle keltských znamení, jsou prý schopni velmi pečlivě plánovat, jsou rozvážní a předvídaví, jdou rádi vlastní cestou, zasluhují se o výjimečné činy, jsou také arogantní, ale neodolatelní pro opačné pohlaví. Měsíc jilmu je listopad.\n\nVe starých severských zemích, (spisy Edd) je zaznamenáno, že muž byl stvořen z jasanu a z jilmu žena (Jméno ženy – Emila – je odvozeno z Almya, což je jilm). Jilm byl uctíván jako jeden z Varträd – strážce domu a dvora, ale také je branou mezi světem lidí a přírodních andělů.\n\nV roce 1188 se zapsalo do dějin skácení majestátního jilmu v Gisors, které bylo provázeno zázračným úkazem. Louis Régnier v \"Histoire de Gisors\" píše, že v oblasti Capville byl starý majestátní jilm hlavní atrakcí města. Peter z Tarantaise zde konal zázraky. Králové sedávali ve stínu zmíněného jilmu. Arcibiskup z Tyre odtud horlivě kázal. Smířili se zde nepřátelé Filip II. August a Jindřich II. Plantagenet. Na místo pokáceného jilmu byl zasazen kříž. Symbolem bylo i jeho \"...pokácení na příkaz krále Filipa Augusta, který tím chtěl zpřetrhat vazby s anglickou rodinou Plantegenetů... \"\n\"Asi 300 let byl jeden... ...u Richmondu v Anglii známý jako Královnin jilm...\" V Richmondu stále roste jilm, pod kterým podle legendy našla úkryt královna Elisabeth. Prastarý dubový a jilmový les Epping Forest v jihozápadním Essexu je největším veřejným prostranstvím ve velkém Londýně.\n\nJilm je státní strom amerických států Massachusetts a Severní Dakoty.\n\nJilmy byly a budou oblíbenými okrasnými stromy a keři. Řekové a Římané jilmy vysazovali na hřbitovech. Rostliny jsou cenné listem, zejména barevné kultivary.\n\nJilmy mají kvalitní, pevné kruhovitě pórovité dřevo. Dřevo je dobře ohebné a nesnadno se štípe. Jilm polní má bělové dřevo nažloutle bílé až šedé, běl úzká až široká; jádrové dřevo čokoládově hnědé. Světle hnědé má jilm horní. Textura je fládrovaná (tangenciální řez), pruhovaná (radiální řez), hrubě rýžkovaná, lesklá, velmi dekorativní.\nVe staré Anglii z jilmového dřeva byly vyráběny rakve. Jilmové dřevo je trvanlivé, bývá využíváno ve stavebnictví, kolářství a k výrobě zejména ohýbaného nábytku. Před příchodem štětinových terčů se terče vyráběly z jilmového dřeva. Jilmové dřevo je jedním z nejvhodnějších materiálů k výrobě kvalitniho luku.\n\nJilmy patří mezi stromy rychle rostoucí, v deseti letech měří 2–5 m, ve třiceti 7–12 m a ve čtyřiceti 10–16 m. Jilmy rostou dobře na většině půd, mimo evropského druhu jilmu, jilmu vazu (Ulmus laevis), který vyžaduje propustné, přiměřeně vlhké půdy. Snášejí zakouřené ovzduší, okusem příliš netrpí. Jilmy se množí dobře vegetativně, ale v některých zemích je vegetativní množení dokonce zakázáno pro možný přenos grafiózy. Jilm holandský \"(Ulmus holandica)\" je možné množit křížením, kultivary roubovat na kuří nožku. Generativní množení je také možné – semena jsou sbírána co nejdříve po opadu. Počet semen na kilogram je 65–99 tisíc, neboli hmotnost 1000 semen (HTS) = 13 gramů. Jilm habrolistý (suché semeno) je doporučeno vysít do 24 hodin po sběru. Semeno vzejde do 15 dnů. Výška zásypky (hloubka výsevu) se doporučuje 6,5 mm.\n\nDo rodu jilm se řadí dle různého taxonomického pojetí 20 až 45 druhů. Velké rozpětí tohoto čísla je způsobeno obtížným vymezením jednotlivých druhů. Jilmy se snadno kříží s uměle pěstovanými druhy, což vede ke vzniku mnoha nových, lokálně žijících hybridů.\n\n\n\n\n\n\n\n \n"}
{"id": "56133", "url": "https://cs.wikipedia.org/wiki?curid=56133", "title": "Michel Foucault", "text": "Michel Foucault\n\nMichel Foucault (IPA /miʃɛl fukoː/, česky /mišel fukó/) (15. října 1926 Poitiers – 25. června 1984 Paříž) byl reprezentant francouzské intelektuální avantgardy sedmdesátých let, profesor Collège de France, filozof, sociolog a psycholog. Byl také historik filozofie, představitel filozofického strukturalismu a postmoderní filozofie, historik a teoretik kultury. Jeho dílo lze rozčlenit do několika období, tradičně je přijímáno dělení na období „fenomenologické“, „archeologické“, „genealogické“ a „etické“.\n\nNarodil se roku 1926 ve městě Poitiers jako Paul-Michel Foucault v rodině chirurga. Po maturitě si jeho otec přál, aby se stal lékařem, ale Paula-Michela zajímal spíše dějepis a literatura. Již v době studia na jezuitské Collège Saint-Stanislas byl zvláštním žákem, ale jeho odlišnost se plně projevila až na pařížské École normale supérieure, kam byl přijat roku 1946 a kde navštěvoval školního psychologa. Několikrát se pokusil spáchat sebevraždu (byl homosexuál a se svou orientací nebyl zcela vyrovnaný). Během studií byl politicky neorganizovaný, ale v letech 1950 až 1953 byl členem komunistické strany Francie, ke které ho přivedl jeho přítel Louis Althusser. Později se z něj však stal vášnivý antistalinista.\nPo dokončení studií (filozofii skončil v r. 1948, psychologii v r. 1949) vyučoval na univerzitě v Lille jako asistent psychologie. V r. 1955 opustil Francii a strávil část svého života v Uppsale, Varšavě a Hamburku. Do Francie se vrátil až v roce 1960 a dokončil doktorát. Vyučoval na univerzitě v Clermont-Ferrand a po celou dobu jeho působení na zdejší půdě byla jeho oficiálním oborem psychologie. Od poloviny 60. let se Foucault angažoval i politicky (opozice v Brazílii, sovětští disidenti, Solidarita v Polsku). Mezi místa jeho dalšího působení patří také Tunisko a později Centre universitaire expériemental ve Vincennes, kde se Foucault stal ředitelem. Jeho kariéra zde byla přerušena, když byl zvolen do Collège de France, kde v r. 1970 přednesl svou inaugurační přednášku \"L'ordre du discours\" (česky: \"Řád diskursu\"). Později přednášel také v USA, Japonsku, Brazílii a Kanadě. Byl také dopisovatelem italského listu \"Corriere della Sera\" (zprávy o šáhově režimu v Íránu v roce 1978). Zemřel roku 1984 během příprav na cestu do Polska a Vietnamu na nemoc spojenou s tehdy ještě prakticky neznámým virem HIV.\n\nI když samotný Foucault odmítal být označován za filozofa, jeho vliv na filozofii druhé poloviny 20. století je neodmyslitelný. Důležitý vliv na filozofické smýšlení mladého Foucaulta, stejně jako většiny mladých lidí v poválečné Francii, měl marxismus. Na krátkou dobu se dokonce stal členem francouzské komunistické strany, ale po několika měsících vystoupil, protože, jak později podotkl, ztratil iluze o komunistické ideologii. Velký vliv na Foucaulta měl rovněž existencialismus a fenomenologie, nejvíce pak dílo Jean-Paula Sartra a Martina Heideggera. Foucaultova vlastní teorie se však v základech liší od těchto prvotních vlivů. Později se dokonce nechal slyšet, že: „Patřím do té studentské generace, která měla před očima horizont a limit marxismu, fenomenologie a existencialismu.“ Pro jeho intelektuální přesvědčení bylo do určité míry stimulující také prostředí francouzského strukturalismu (Jacques Lacan, Louis Althusser, Claude Lévi-Strauss, Roland Barthes, Georges Dumézil aj.). Foucault však bývá mnohými považován za představitele filosofie tzv. poststrukturalismu, čemuž odpovídá pozice radikálně vnějšího filosofujícího pozorovatele. Foucault sám však ke konci života se svým označením jako poststruktualisty nesouhlasil a za svůj největší životní vliv označil Friedricha Nietzscheho. Za mnohé dle svých slov vděčil také svému učiteli Jeanu Hyppolitovi, který svým překladem Hegelovy \"Fenomenologie ducha\" umožnil současné filosofii zhodnotit, co od Hegela přebírá, aby tomu mohla konečně uniknout.\n\nFoucaultovo starší dílo je produktem jeho snahy o porozumění společnosti skrze archeologii vědění. Jeho archeologická snaha se výrazně liší od klasického dějepisectví, protože se zabývá studii „diskurzů“ a „epistémé“ různých historických období, tj. jejich myšlenkových struktur, spíše než historickými daty a chronologickými spojitostmi. Kupříkladu, namísto faktického historického popisu vězeňských systémů se Foucaultova historická studie \"Dohlížet a trestat: Kniha o zrodu vězení\" snaží vysvětlit, jaké všeobecné myšlenkové pochody umožnily a zapříčinily způsob, jakým společnost trestá překročení zákona. Cílem tohoto Foucaultova dekonstruktivismu je uvědomění, že dogmatické uspořádání forem vědění a chápaní, stejně jako i univerzální systémy morálek, jsou produktem spontánních myšlenkových pochodů, které tvoří jednotlivé epistémé, a nesmějí být chápány jako absolutní.\n\nJeho práce se věnují kritice racionalismu a strukturalismu. Na strukturalismu kritizuje především jeho hypotézu univerzality a nadčasovosti dějin a zdůrazňuje naopak jejich diskontinuitu. Jeho dílo nese stopy vlivu S. Toulmina a P. Feyerabenda. Foucault je jedním z hybatelů postmoderního obratu ve filozofii. Jeho historicky orientované práce jsou zaměřeny na rekonstrukci uspořádávacích forem vědění. Otázka vědy je podle něj rovna otázce vědění.\nVe svých prvních textech Foucault zkoumá řád „epistémé“, která je vymezena jako souhrn diskurzivní praxe určité doby. Diskurz se podle něj ukazuje jako prostředek k prosazení moci (pojem \"bio-moc\"), která utváří vědění, společenský řád i individuální pochopení. Moc je podle něj nadlidským faktorem. Rozum je v jeho podání subjekt, který se transformuje sám od sebe na základě náhodných mutací. \n\nV knize rozhovorů Foucault říká:\n„Selekce, které bychom mohli provést, jsou nepřípustné a neměly by existovat. Měli bychom číst a studovat vše. Jinými slovy: musíme mít v daný moment k dispozici celkový archiv jistého období. A archeologie je, v striktním významu, vědou o tomto archivu.\" \n\nMoc v pojetí Foucaulta je vždy vztahový fenomén. Je všudypřítomná, není pouze represivní, ale je produktivní. Nelze ji rozumět pouze jako atributu státu a vládnoucích struktur. Je uplatňována v rámci celé společnosti. \n\nMoc je dle Foucaulta „způsob jednání, jímž jedni působí na druhé“. Odlišuje vztahy násilí od mocenských vztahů, které nejsou v jeho pojetí totožné. Žádný výkon moci se bez jednoho či druhého nemůže obejít, přičemž toto jednání podněcuje, ovlivňuje, odvádí, usnadňuje či ztěžuje, rozšiřuje či omezuje, činí více či méně pravděpodobným; v extrémním případě zabraňuje či zakazuje chování subjektu. \n\nMoc souvisí s \"vládnutím. \"Tento pojem Foucault nechápe v souvislosti s politickými strukturami, ale používá ho jako způsob, jak řídit chování jednotlivců či skupin. Jedná se o dohled nad společnostmi, který není vykonáván centrálně, ale rozptýleně prostřednictvím medicíny, vzdělávání, sociální politiky apod. \n\nDalším typem mocenských vztahů dle Foucaulta je \"dominance\". Dominance je v jeho pojetí „takový asymetrický vztah moci, ve kterém mají podřízené osoby malý prostor k manévrování, protože jejich rozpětí svobody je extrémně limitováno v důsledku moci“ Dominantní osoby se naopak snaží ovlivňovat rozhodování podřízených osob a udávat pravidla jednání. Dominance je neměnná v průběhu dějin, je ustálená v rituálech a jiných procesech, které vnucují práva a povinnosti. \n\nFoucault ji pojmenovává na základě biblické metafory „pastýřskou mocí“ Tento mocenský vztah přirovnává ke vztahu pastýře a jeho stáda. Jedná se o jednu z mocenských technik pocházející z křesťanství a kterou moderní stát integroval do svého politického aparátu.\n\nPastýřská moc je činnost, při které určitá autorita („pastýř“) provází jedince („ovce“) jejich životy. Jedná se o formu moci, která nepečuje pouze o celou komunitu, ale i zvlášť o každého jednotlivce po celý jeho život.\n\nCílem pastýřské moci je zabezpečit jedincům životní úroveň, zdraví, bezpečnost a ochranu. Cokoliv pastýř dělá, tak to vykonává pro dobro svého stáda. Pastýř zodpovídá za každého jedince i za stádo jako celek. Zároveň je od něho vyžadována permanentní poslušnost - ovce se musí neustále podřizovat pastýři, který svolává stádo dohromady, nasměrovává je a vede. Jeho samotná existence a jednání zapříčiňují existenci stáda, bez obojího by nemohla existovat ani pastýřská moc. Jejich vzájemný vztah vyvolává určitý typ vědění, kdy pastýř má přehled o stádu jako celku a zároveň o každém jednotlivci. \n\nV souvislosti s moderním státem Foucault používá pojem „nová forma pastýřské moci“, jenž se rozvinula z pastýřské moci prosazované středověkou církví.\n\nCílem této moci se stává blahobyt, posiluje se administrativa a je vykonávána veřejnými institucemi.\n\nVznik a fungování sociálního státu je možné chápat v souvislosti s technikami pastýřské moci, protože různé modely vládnutí jsou založeny na principu pastýřské moci. Model sociálního státu zahrnuje jednak politickou moc uplatňovanou nad zákonnými subjekty a jednak pastýřskou moc uplatňovanou nad životy individuí. \n\nZáměrem pastýřské moci je zajistit „blaho“ jednotlivců i celku. Pastýř kontroluje a zároveň pečuje o své stádo, avšak zároveň jsou jedincům vnucovány představy o světě a pravidla chování. Člověk je přijímá a stává se tak subjektem moci. \n\n\"(\"bio-pouvoir\", \"bio-power\"\")\n\nPředmětem zájmu státu je nejenom tělo, ale i obecná biologická kategorie života. Jedná se o moc nad životem.\n\nBio-moc nabyla dvě základní podoby. První forma bio-moci se soustředí na\" \"tělo jako stroj\". \"Tělo je dle Foucaulta nutné co nejlépe vycvičit, aby podávalo ty nejlepší výkony. Výcvik vychovává tělo poslušné, ovladatelné a snadno začlenitelné do účinných a ekonomických systémů produkce, ovládání a kontroly, přičemž jsou uplatňovány mechanismy \"dohlížet a trestat\". \n\nDruhá forma se soustředí na \"\"tělo-druh\"\", tedy na tělo jakožto bázi biologických procesů: rozmnožování, narození a úmrtí, zdravotní úrovně, pravděpodobné délky života a dlouhověkosti, a to se všemi podmínkami, které je mohou změnit. \n\nTělo je zapotřebí co nejúčinnějším způsobem porodit, zároveň je také třeba provádět jeho pravidelnou \"údržbu\" a racionálním způsobem se těla po jeho opotřebování zbavit. \n\nNejvýhodnější pro pokrok státu je, aby se rodila těla s dobrými parametry výkonnosti a dlouhověkosti, protože vyžadují nejmenší nároky na \"údržbu\" a podávají co nejvyšší výkony. \n\nDochází tak k sérii intervencí a regulačních kontrol: \"bio-politice populace\". Kontrola těl a populace otevírá éru bio-moci.\n\n\n\n"}
{"id": "56142", "url": "https://cs.wikipedia.org/wiki?curid=56142", "title": "Koclířov", "text": "Koclířov\n\nKoclířov (německy \"Ketzelsdorf\") je obcí ležící východně od okresního města Svitav, a rozkládající se po obou stranách historické česko-moravské zemské hranice, přičemž z katastru obce náleží k Moravě jen les a zemědělské plochy na jihovýchodě a asi polovina osady Hřebče, která k obci také náleží. Tato moravská část obce původně náležela ke katastrálním územím Moravská Kamenná Horka \"(dnes součást obce Kamenná Horka)\" a Boršov u Moravské Třebové \"(dnes součást města Moravské Třebové)\", a ke Koclířovu byla připojena až k 1. lednu 1953. Nadmořská výška obce je 502 metrů nad mořem. Žije zde  obyvatel. Obec patří do správního obvodu obce s rozšířenou působností Svitavy. Obec je součástí Mikroregionu Svitavsko a Místní akční skupiny MAS Svitava.\n\nPrvním pojmenováním v roce 1347 vsi byl Cunczendorf (\"Kuncova ves\"). Od roku 1412 Kecendorf a patřilo pod správu Litomyšlského panství. V roce 1815 se již začal používat český název obce, nejprve však jako Kocléřov a až později Koclířov. V roce 1850 Koclířov v okr. Litomyšl. V roce 1931 Koclířov (\"Ketzelsdorf\") v Čechách, okr. Litomyšl. V roce 1950 obec v okr. Svitavy. V roce 1991 Koclířov v okr. Svitavy.\n\nPrvní zmínka o obci z roku 1347, kdy vratislavský biskup Přeclav z Pohořelé (1342-1376) rozdělil majetek premonstrátského kláštera v Litomyšli. V období třicetileté války,a jakož i za švédského tažení na Moravu byla obec několikrát vypálena a vyrabována. Další utrpení čekalo za slezských válek.\n\nReformy císařovny Marie Terezie přinesly v roce 1766 Koclířovu založení školy, ke které byla přiškolena také osada Hřebeč.\n\nPro obec bylo významné zavedení poštovního spojení v roce 1754 z Olomouce přes Koclířov a Svitavy do Polabí\n\nV roce 1799 se vsí prohnala ruská vojska generála Suvorova, v roce 1809 francouzské ležení, roku 1866 zase rakouský armádní sbor.\n\nV polovině 19. století žilo zde obyvatelstvo vesměs německé národnosti.\n\nV letech 1990-1997 působil jako starosta obce František Blaha, 1997-2006 RSDr. Jaroslav Drozdek, 2006-2008 Bohumil Kysílko, 2008-2009 jako zastupující starostu RSDr.Jaroslav Drozdek, 2009-2013 Jaromír Lenoch, od 2013 Jiří Tesař.\n\nV roce 1848 přišel do obce první člen redemptoristického řádu a v roce 1855 vzniká hospic - první v českých zemích. V roce 1871 byl hospic povýšen na kolej, a v roce 1896 se redemptoristé přestěhovali do nově zřízeného kláštera ve Čtyřiceti Lánech u Svitav. Vystěhovanou budovu získaly školní sestry III. řádu sv. Františka a zřídily zde školu pro dívky. Činnost školy byla za okupace pozastavena a dům byl využíván jako chudobinec, po válce pak jako domov pro řádové sestry a v roce 1995 se stal sídlem Českomoravské Fatimy - Fatimského apoštolátu v ČR.\n\nV letech 1813 až 1815 vybudována silnice přes Koclířov spojující Moravskou Třebovou se Svitavami, což pomohlo obyvatelstvu pro lepší spojení do práce a pro rozvoj živností.\n\nDíky své nadmořské výšce obec patří do oblastí s důrazem na pastevectví. Půda je zde málo úrodná.\n\nZ průmyslových odvětví zde bylo drtivou většinou zastoupeno kamenictví a zejména tkalcovství.\n\n\n"}
{"id": "56146", "url": "https://cs.wikipedia.org/wiki?curid=56146", "title": "Šourek", "text": "Šourek\n\nŠourek (latinsky scrotum) je kožovitý vak, vychlípenina břišní stěny, ve kterém jsou uložena varlata. Většinou je umístěn mezi řitním otvorem a penisem.\n\nSpermie, které se tvoří ve varlatech, potřebují ke svému vývinu teplotu nižší, než je teplota zbytku těla. Zdá se, že u člověka je ideální teplota pro spermatogenezi asi 34.4 °C; 36.7 °C už může snižovat počet spermií v ejakulátu. Teplota uvnitř šourku je ovladatelná, v chladu se stěna šourku stáhne a přitáhne varlata k břišní stěně, kde se ohřejí, v teple se naopak šourek povolí.\n\nŠourek je vychlípenina břišní stěny, stavba stěny šourku je tedy v podstatě stejná.\n\n\n\nVarlata se vyvíjejí v břišní dutině, až později sestupují do šourku. U chlapců by k sestupu varlat mělo dojít do 3 měsíců věku. U některých savců dochází k sestupu už prenatálně. Nesestoupení varlat se nazývá kryptorchismus, pokud nesestoupí jen jedno varle, je to jednostranný kryptorchismus nebo také monorchismus. Oboustranný kryptorchismus vede k neplodnosti.\n\nNe všichni savci mají šourek; někteří, jako například sloni, nosorožci a kytovci, mají varlata trvale umístěná v dutině břišní. U zajícovců a vačnatců je šourek umístěn před penisem.\n\nNěkdy se u člověka vyskytne vychlíplý pobřišnicový vak, který sestupuje do šourku a následně se plní tkáňovou tekutinou a tlačí na varlata. Jedná se o tzv. vodní kýlu.\n\n\n"}
{"id": "56153", "url": "https://cs.wikipedia.org/wiki?curid=56153", "title": "Brutalismus", "text": "Brutalismus\n\nBrutalismus je moderní architektonický styl, který svůj vrchol zažíval v letech 1954–1970. Název vychází z francouzského \"(béton) brut\", („drsný beton“).\n\nV roce 1953 byla na 9. kongresu CIAM v Aix-en-Provence skupina mladých architektů pověřena organizací 10. (a posledního „skutečného“ kongresu) CIAM; ti pak v roce 1956 na 10. kongresu CIAM v Dubrovniku vytvořili buřičskou skupinu, která obvinila CIAM, že ztrácí zájem o ideály moderní architektury. Hlavním terčem jejich kritiky byla Athénská charta, které vyčítali přílišnou mechaničnost. Touto rebelií proti staré generaci architektů (především Le Corbusierovi a Walteru Gropiovi) vlastně zapříčinili rozpad CIAMu. Tato skupina se poté po rozpuštění CIAMu začala označovat jako Team 10.\n\nNa tomto kongresu rovněž získal velkou pozornost francouzský architekt řeckého původu Georges Candilis svým projektem budov v Casablance, který dovedně přizpůsobil místním kulturním a klimatickým podmínkám.\n\nTermín „nový brutalismus“ (resp. ve švédštině „“) použil poprvé v roce 1950 Švéd Hans Apslund při popisu Villy Göth v Uppsale.\n\nV roce 1954 byla v britském městě Hunstantonu dokončena budova střední školy. Jejími autory byli Alison a Petr Smithsonovi. Bloky budov odpovídaly na první pohled běžnému pojetí mezinárodního stylu. Nová na nich byla záměrná konstrukční pravdivost v extrémním přiznání materiálů a obslužných prvků. Nové tedy byly jednak surově betonové povrchy stěn a stropů, jednak způsob volného viditelného vedení potrubí. Architektonickou dominantou školy se dokonce stala kovová konstrukce nesoucí požární vodní nádrž. Sami autoři začali používat ještě v době studií termín brutalismus. V souvislosti s Le Corbusierovými pracemi v surovém betonu se pod pojmem brutalismus začaly zařazovat stavby s přiznaným, neopracovaným neomítnutým a nijak neupravovaným betonovým povrchem.\n\nProstý beton však není jediný vyjadřovací prostředek brutalistů. Svébytnou odrůdu brutalismu vytvořil britský architekt James Stirling. Používanými materiály – cihlou a prosklenou ocelovou konstrukcí – vycházel z tradice anglického industriálního stavitelství, obohacenou nezvyklými prostorovými i výtvarnými řešeními. Příkladem tohoto přístupu může být jeho budova Strojní fakulty University of Leicester, která je údajně inspirována odpalovací rampou na mysu Canaveral.\n\nCíle mladých brutalistů zřejmě nejzřetelněji shrnul teoretik Reyner Banham: „Považujeme architekturu za bezprostřední výsledek životního způsobu... Od jednotlivého stavebného díla... jsme postupovali k vyšetřování... lidského soužití a vztahu, ve kterém se... ocitají stavění a společnost. Brutalismus se pokouší... odpovídat společnosti masové produkce a vyzískat ze spletitých a mocných sil... drsnou poezii. Brutalismus žádá zapamatovatelný obraz stavby, jasné zvýraznění konstrukce a jasné vyjádření materiálu. Architekti mají postupovat podle reality daného místa v dané době.“\n\nTeoretické základy brutalismu vznikaly pod silným vlivem teoretika architektury Colina Rowea, který označil jako jeden z prvních modernu a mezinárodní styl za mrtvé. Podle jeho názoru byly i v těchto slozích používány kánony starých slohů, ačkoli samotnými architekty byly pokrytecky odmítány. Roweovy teorie nalezly uplatnění především v tvorbě jeho žáka Jamese Stirlinga.\n\nBrutalismus, stejně jako modernismus, minimalismus a internacionalismus je architektonický styl bohatý na opakování a pravidelnost. Brutalismus ovšem tuto základní koncepci obohacuje autorskými prvky, zpravidla mohutně formovanými a často také nepravidelnými betonovými plochami. Použitý beton má strukturu získanou odléváním do záměrně drsného a hrubého dřevěného bednění (tzv.pohledový beton).\n\nČastým brutalistickým prvkem, použitým mj. na Unité d'Habitation jsou mohutné rozšiřující se betonové pilíře, na nichž celá budova stojí.\n\nNa rozdíl od funkcionalismu, na který navazuje, není brutalismus mechanicky aplikovatelným systémem pravidel. Brutalistické stavby jsou naopak vždy výrazně autorským, tvůrčím počinem a mají proto známky jistého exkluzivismu. Brutalismus nikdy nedosáhl takového rozšíření, jako klasický funkcionalismus a jeho deriváty.\n\nBrutalismus je výrazně dominantní a záměrně působí ohromující jednoznačností a pádností svého projevu. Brutalistické stavby proto byly často kritizovány pro ignorování architektonických či historických hodnot okolní zástavby. Zatímco architekti brutalistickými stavbami byli fascinováni, široká veřejnost je vždy spíše odmítala.\n\n\n\n\n\n\n"}
{"id": "56158", "url": "https://cs.wikipedia.org/wiki?curid=56158", "title": "Konečník", "text": "Konečník\n\nKonečník (lat. \"rectum\", počeštěně rektum z lat. \"intestinum rectum\" „rovné střevo“) je poslední část trávicí trubice, zakončená řitním otvorem, jímž se vyměšují nestrávené zbytky potravy ven z organismu. Konečník navazuje na sestupný tračník tlustého střeva.\n\nCitlivé sliznice konečníku se již od 19. století využívají k aplikaci léků pomocí tzv. klystýru. Dnes se však používá aplikace čípků, zejména jako příprava na vyšetření, léčba různých chorob konečníku, nebo k celkové aplikaci některých léků (např. proti bolesti).\n\n\nZnámým parazitem v konečníku je roup dětský.\nVznik hemoroidů může souviset s nevhodnou životosprávou, výskyt roupů s nedodržováním základních hygienických návyků.\n\nPři závažných chorobách nebo úrazech, kdy konečník přestal plnit svoji funkci, je obvykle třeba provést umělý vývod tlustého střeva – stomii.\n"}
{"id": "56177", "url": "https://cs.wikipedia.org/wiki?curid=56177", "title": "GPU", "text": "GPU\n\nGPU (grafický procesor, ) je v informačních technologiích specializovaný mikroprocesor uvnitř počítače, telefonu a podobně. GPU zajišťuje rychlé grafické výpočty a změny obsahu videopaměti, které jsou posléze zobrazovány na monitoru. Moderní grafické procesory mohou být využívány i k jiným výpočtům, než pro zobrazování dat (například kryptoanalýza).\n\nV osobním počítači je GPU buď na samostatné grafické kartě nebo je umístěn na základní desce počítače nebo je na základní desce integrován s mikroprocesorem do jednoho čipu (tzv. APU – například Intel HD Graphics nebo AMD APU).\n\nGrafický procesor je používán v mnoha zařízeních. Jeho konstrukce je závislá na konkrétních potřebách a požadovaném výkonu. Starší počítače (např. Didaktik) obsahovaly místo GPU jen speciální zákaznický integrovaný obvod (FPGA). Současné grafické karty mají GPU ve specifických výpočtech výkonnější, než je hlavní procesor počítače (CPU). Vysoce výkonná GPU obsahují stovky milionů tranzistorů, vyžaduje intenzivní chlazení a výkonný elektrický zdroj.\n\nGrafický procesor se vůči hlavnímu procesoru počítače chová jako další paralelní koprocesor. Grafický procesor je určen zejména pro vektorové výpočty, které jsou potřeba pro vytvoření grafických scén (ve hrách, ale i v desktopovém prostředí). Obsahuje řadu obvodů, které jsou zaměřeny na co nejrychlejší výpočty, které umožňují přímo pracovat i se základními grafickými prvky a tvary, což umožňuje vykreslovat grafické objekty rychleji, než by bylo možné za použití hlavního procesoru počítače (CPU). Souhrnně se tyto urychlovací techniky označují jako (grafická) akcelerace.\n\nMezi nejběžnější operace z počátku 2D (dvourozměrné) počítačové grafiky patří operace BitBLT (kombinuje několik bitmapových vzorců pomocí RasterOp), obvykle realizované speciálním zařízením nazývaným „blitter“, a operace pro kreslení obdélníků, trojúhelníků, kruhů a oblouků. Moderní GPU kromě toho mají podporu pro 3D (trojrozměrnou) počítačovou grafiku, obsahují funkce pro renderování, podporu digitálního videa a další.\n\nPokročilejší techniky akcelerace jsou například:\n\n\n\nGrafické karty tohoto typu bývají k základní desce připojeny pomocí rozšiřujícího slotu, typicky PCI Express (PCI-E) nebo dříve používaný Accelerated Graphics Port (AGP). Výměna takovéto karty je vcelku snadná a jediným omezením pak může být například nedostatečně výkonný počítačový zdroj či nekompatibilní základní deska. Některé karty používaly také PCI sběrnici, ale limitujícím faktorem byla velmi malá propustnost sběrnice, takže se využívaly jen výjimečně, například pokud nebyl k dispozici jeden z dříve jmenovaných slotů.\n\nDedikované grafické karty nemusí být nutně vyjmutelné ze základní desky. Přestože většina karet tuto vlastnost má, název dedikované dostaly zcela z jiného důvodu a tím je paměť RAM na těchto kartách, která je určena čistě pro GPU.\n\nVětšina uživatelů stolních počítačů používá pouze jednu takovouto kartu, avšak díky technologiím CrossFireX (u karet AMD) či SLI (u karet NVIDIA) lze provozovat i dvě až čtyři GPU na jedné základní desce (pokud disponuje tolika sloty a jsou použity mezi sebou kompatibilní GPU).\n\nIntegrované grafické procesory se v současné době dělí na dvě skupiny. Jednak úzce vázané, tedy ty které sdílí paměť s procesorem, se kterým také mohou bezprostředně spolupracovat (architektura AMD GCN) a ty, které třeba i sdílí část operační paměti, ale nejsou schopny úzce spolupracovat. Systém s úzce vázanými procesory je zvláště výhodný v případě výpočetně náročných operací, kdy CPU a GPU spolupracují na stejných datech (\"každý chvilku tahá pilku\"). V tomto případě odpadá nadbytečné kopírování dat mezi pamětí CPU a GPU (je společná).\n\nIntegrované grafické procesory v současné době již nepatří mezi grafické outsidery. Například čipy APU od AMD pro hrací konzole PlayStation 4 a Xbox One, patří mezi výkonné grafické procesory, s výkonem přes 1 TFLOP, přestože jsou na jednom čipu společně s osmi klasickými mikroprocesory.\n\nVýhodou tohoto řešení je kromě lepší spolupráce i nižší spotřeba než v případě dedikovaných grafických karet.\n\nTato novější řada GPU se stala soupeřem na trhu low-end stolních počítačů s integrovanou grafickou kartou, ale hlavně pak na trhu s notebooky. Nejběžnější implementace hybridních grafických karet je HyperMemory od firmy ATI a dále pak TurboCache od firmy Nvidia.\n\nTyto grafické karty sdílejí svoji paměť se systémem a mají dedikovanou malou vyrovnávací paměť. Umožňuje to technologie v rámci PCI Express.\n\nExterní grafická karta, jak už název napovídá, je umístěna někde mimo počítač. Externí grafické karty se používají většinou u notebooků. Ti totiž většinou mají slušně velkou paměť RAM a dostatečné výkonné CPU, ale často jim právě schází výkonná grafická karta. Proto je vcelku žádané, aby si uživatel mohl připojit grafickou kartu externě přímo k notebooku. Nicméně externí grafické karty nemají a neměli tak velkou podporu od oficiálních distributorů grafických karet.\n\nV 8bitových počítačích Atari byly pro hardwarové mixování grafických a textových režimů, pozicování a zobrazování spritů (forma hardwarového blittingu) a ostatní efekty používány čipy ANTIC a CTIA. Čip Antic byl speciálně určen pro mapování textu a grafických dat do videovýstupu. Konstruktér čipu Antic, Jay Miner, následně navrhl grafický čip pro počítač Commodore Amiga.\n\nCommodore Amiga byl první masově vyráběný počítač obsahující blitter ve svém videohardwaru a grafický systém 8514 od IBM byl jeden z prvních systémů PC videokaret provádějící jednoduchou 2D grafiku.\n\nPočítač Amiga byl ve své době unikátní v tom, že obsahoval plnohodnotný grafický akcelerátor, převádějící prakticky veškeré funkce pro generování grafiky (včetně kreslení čar, výplň oblastí, blokový přenos obrázků), a grafický koprocesor se svou vlastní (i když primitivní) sadou strojových instrukcí.\n\nNa počátku devadesátých let způsobil vzestup Microsoft Windows nárůst zájmu o vysoký výkon a vysoké rozlišení 2D bitmapové grafiky (které byly dříve doménou unixových pracovních stanic a Apple Macintosh). Velikost trhu znamenala, že se prodejci PC grafik mohli soustředit na vývoj hardware, který by podporoval programové rozhraní Windows Graphics Device Interface (GDI).\n\nV roce 1991 představila S3 Graphics první jednočip s 2D akcelerací 86C911 (jeho projektanti ho pojmenovali po automobilu Porsche 911, aby zdůraznili jeho slibovanou výkonnost). Čip 86C911 vyvolal řadu napodobenin: V roce 1995 všichni hlavní výrobci grafických čipů zařadili podporu 2D akcelerace na své čipy. Časem byly drahé, víceúčelové grafické koprocesory nahrazeny specializovanými akcelerátory určenými pro prostředí Windows, kde dosahovaly větších výkonů, takže tyto víceúčelové koprocesory postupně z počítačového trhu vymizely.\n\nV průběhu 90. let se 2D akcelerace GUI nadále vyvíjela. Jak se zlepšovaly výrobní podmínky, tak se i zvyšovala úroveň integrace grafických čipů. Byly vyvinuty přídavné API pro různé úkoly, jako je grafická knihovna Microsoft WinG pro Windows 3.x a jejich pozdější rozhraní DirectDraw pro hardwarovou akceleraci 2D her ve Windows 95 a v novějších.\n\nOd začátku 90. let se stávalo renderování 3D grafiky v reálném čase běžnější v počítačových hrách a herních konzolích, což vedlo ke zvýšení zájmu o hardwarovou 3D akceleraci. Jedny z prvních masově vyráběných 3D akcelerátorů lze nalézt v páté generaci herních konzolí jako je PlayStation a Nintendo 64. První nepodařené pokusy o levné 3D čipy v počítačovém světě byly S3 ViRGE, ATI Rage a Matrox Mystigue. V podstatě byly tyto čipy zástupci předchozí generace 2D akcelerátorů s přidanými 3D vlastnostmi. Mnohé z nich byly pro jednoduchost implementace a nízké náklady dokonce pinově kompatibilní s předchozí generací čipů. Z počátku byly výkonné 3D grafické čipy na samostatných kartách určené pouze pro 3D akcelerační funkce (a zcela postrádala 2D akceleraci) jako 3dfx Voodoo. Nicméně jak se vyvíjely výrobní technologie, tak 2D akcelerace, 3D akcelerace a akcelerace videa byly integrovány do jednoho čipu. Jako jedny z prvních zástupců lze jmenovat čipsety Verite od firmy Rendition.\n\nNa počátku 90. let se objevilo OpenGL jako profesionální grafické API, které se stalo dominantou na PC a bylo jednou z hlavních hnacích sil vývoje hardwaru. V té době byly celkem běžné softwarové implementace OpenGL, ačkoliv vliv OpenGL vedl k rozšíření hardwarové podpory. Na konci 90. let se mezi herními vývojáři stalo populární rozhraní DirectX. Na rozdíl od OpenGL trval Microsoft na striktní, jednotné podpoře hardwaru. Tento přístup učinil DirectX méně populárním, jelikož mnoho GPU poskytovalo svoje specifické vlastnosti, které dokázaly využít existující aplikace OpenGL, zatímco DirectX bylo často o krok pozadu.\n\nPostupně začal Microsoft více spolupracovat s vývojáři hardwaru a zaměřoval DirectX na podporu konkrétního hardwaru. Direct3D 5.0 byla první verze rozvíjejícího se API, která získala širokou podporu na herním trhu a dokázala konkurovat mnoha hardwarově specifickým a často proprietárním grafickým knihovnám. V té době je OpenGL stále nejrozšířenější. Direct3D 7.0 představila podporu hardwarového T&L (transformace a osvětlení), které představovalo významný krok v 3D renderování. Hardwarové T&L se objevilo v 90. letech a jednalo se o předchůdce pozdějších jednotek vertex a pixel shader, které byly mnohem přizpůsobitelnější a měly širší možnost programování. První kartou na trhu s podporou této technologie byla NVIDIA GeForce 256 (známá jako NV10).\n\nS příchodem OpenGL API a obdobných funkcí v DirectX se k možnostem GPU přidaly i programovatelné jednotky shader. Každý pixel či vertex může být zpracován krátkým programem předtím, než je zobrazen. První čip, který toto umožňoval, byl GeForce 3 (NV20) od firmy Nvidia. V říjnu 2002 byl představen ATI Radeon 9700 (znám jako R300), první akcelerátor, který podporoval Direct3D 9.0. Pixelové a vertexové shadery implementovaly smyčky a matematické operace s plovoucí řádovou čárkou, které se svou flexibilitou přiblížily CPU (což umožnilo GPGPU). Pixel shading se často používá například pro bump mapping.\n\n\n"}
{"id": "56179", "url": "https://cs.wikipedia.org/wiki?curid=56179", "title": "Nomen conservandum", "text": "Nomen conservandum\n\nNomen conservandum, zkracováno obvykle nom. cons., je označení vědeckého jména taxonu, který by podle pravidel botanické nomenklatury byl neplatný, např. z důvodu, že existuje starší platně publikované vědecké jméno téhož taxonu a podle pravidla priority by mělo být používáno toto starší označení. Důvodem pro konzervaci bývá většinou okolnost, že ve vědecké literatuře je právě ono „konzervované jméno“ běžně používáno a jeho odmítnutí by vedlo ke zbytečným zmatkům v literatuře. Typickým příkladem je jméno populárního dravého dinosaura druhu \"Tyrannosaurus rex\".\n\n\"Nomina conservanda\" jsou definována článkem 14 zmíněných pravidel a jejich seznam tvoří nedílnou součást pravidel jako jejich příloha. Při plném citování vědeckého jména bývá toto označení zapisováno na konci (za autoritou a datací), obvykle kursivou a v závorce, např. \"Acanthaceae\" Durande, Notions Elém. Bot.: 265. Feb-Aug 1782 (\"nom. cons.\").\n\n\n"}
{"id": "56181", "url": "https://cs.wikipedia.org/wiki?curid=56181", "title": "Samjódžana", "text": "Samjódžana\n\nSamjódžana („pouta“ v pálí i v sanskrtu) je buddhistický termín označující deset pout, která vážou bytosti k samsáře:\n\n\nPrvních pět pout je nazýváno „nižší pouta“, protože vážou k smyslovému světu, zatímco druhých pět se označuje za „vyšší pouta“, neboť vážou k vyšším světům (k tzv. jemnohmotné a nehmotné sféře). V těchto vyšších světech je možné znovuzrození v případě nashromážděné pozitivní karmy a také je možné tyto sféry dosáhnout meditačním pohroužením v tzv. džhánách.\n\nPrvní tři pouta jsou zničena „vstupem do proudu vedoucího k nirváně“ (\"sotápanna\"), čtvrté a páté je vyhlazeno při vstupu na stezku nenávratu (\"anágámí\") a zbylých pět je zničeno dosažením nirvány (viz Nadsvětské stezky).\n"}
{"id": "56195", "url": "https://cs.wikipedia.org/wiki?curid=56195", "title": "Inverzní dioda", "text": "Inverzní dioda\n\nInverzní dioda je tunelová dioda, která má poměr minimálního a maximálního elektrického proudu blízký jedné.\n\nDioda vzniká dotací příměsmi s koncentracemi typickými pro tunelové diody (10 m) i pro usměrňující diody (10 m).\n\nInverzní dioda se vyznačuje tím, že při malých napětích vede proud lépe v závěrném směru než ve směru propustném. Z této charakteristiky také vyplývá název inverzní dioda.\n\nInverzní dioda nenašla širšího uplatnění. Typické použití bylo v osciloskopech Tesla řady BM5xx.\n\n"}
{"id": "56196", "url": "https://cs.wikipedia.org/wiki?curid=56196", "title": "Německá kuchyně", "text": "Německá kuchyně\n\nNěmecká kuchyně zahrnuje více různých regionálních kuchyní, které se od sebe někdy i velice liší. Jihoněmecká kuchyně, tedy bavorská a švábská, má mnoho podobností se švýcarskou a zejména i rakouskou kuchyní (a překrývá se tedy do jisté míry i s kuchyní českou). Sárská (a také falcká a bádenská) kuchyně je silně ovlivněna kuchyní francouzskou (a připomíná kuchyni v Alsasku či Lotrinsku). Své zásadně typické rysy má i severoněmecká kuchyně, obsahující mnoho elementů severské (skandinávské) kuchyně. V důsledku silné migrace v Německu se však – zejména ve větších městech – připravují i pokrmy z jiných oblastí.\n\nKuchyně v Německu se vůbec nevyznačuje buřtem a zelím, jak tvrdí mnohá klišé v zahraničí. Je nejen velice různorodá, ale i bohatá na celou řadu specialit či přinejmenším na výběr mnoha potravin. V Německu existuje někdy až nepřehledné množství druhů chleba, veliký sortiment masných výrobků (salámy, tlačenky, rosol, paštiky – bylo napočítáno 1500 druhů) a sýrů, mnoho příloh. Přirozeně i dnes je častý tradiční \"Eintopf\" – jídlo z jednoho hrnce.\n\nV důsledku velkého množství zde pracujících a žijících cizinců jsou však zřetelné i vlivy jiných kuchyní, zejména italské a francouzské, v mnoha městských aglomeracích pak i turecké (turecký \"döner kebab\" lze považovat za německý imbiss). Původně v mnoha směrech spíše těžká německá kuchyně doznala také jistých změn v důsledku prosazování moderního stravování se sklonem spíše k lehké, méně kalorické stravě.\n\nVepřové, hovězí a drůbeží maso tvoří značnou část německého jídelníčku. V drůbeži převládá kuře, ovšem i husa, kachna nebo krůta jsou oblíbené, stejně jako i maso jehněčí, králík nebo různé druhy divočiny. Co do množství je kuře na prvním místě, následuje krůta, pak kachna, nakonec husa – ta je oblíbeným vánočním jídlem. Jinak stojí na prvním místě vepřové, u divočiny divočák, jehož cena klesá díky přemnoženým stavům a zvýšenému odstřelu.\n\nJistou zvláštností je obliba pro syrové maso, a sice jak hovězí, zvané \"Schabefleisch\" (Schaben znamená škrabat) – může být ve zmraženém stavu strouhané, nebo jemně mleté – Beefsteaktatar), tak i vepřové (hrubě mleté, \"Mett\" nebo \"Hackepeter\"). Tatar se prodává většinou syrový nekořeněný, kdežto Mett je připraven k po(u)žití – kořeněn solí, pepřem, cibulí.\n\nVelké obliby se těší syrové druhy šunky a salámů, syrová šunka se jí často v kombinaci s restovanými brambůrky \"Bratkartoffeln\", do nichž patří kromě tuku, soli a pepře prorostlý špek a cibule, dále k chřestu a na chléb. Také kombinace studeného matjese k těmto bramborám, nebo na severu krabů a míchaných vajec, může napoprvé překvapit, jsou to však chutná a typická jídla.\n\nBohatý je též výběr rybích pokrmů a specialit, zejména v severních přímořských oblastech. Ze sladkovodních ryb je obvyklý hlavně pstruh, kapr, candát a okoun. Z mořských ryb je oblíben sleď, makrela, losos, úhoř a dnes již na pokraji vyhubení stojící treska, a přirozeně maso z větších ryb jako je tuňák, mečoun apod. Oblíbené je jejich grilování, ale i příprava v různých šťávách, velmi oblíben – např. také jako vánoční jídlo – je i kapr na modro apod. Některé ryby, zejména úhoř a přirozeně i losos se udí, sleď se v několika variantách nakládá. Velké oblíbenosti se těší i další vodní živočichové jako raci, úhoř, krevety, sépie a další.\n\nNěmecký \"Eintopf\", jídlo z „jednoho hrnce“, patří k nejstarším tradičním jídlům. Jedná se přitom o značně zahuštěnou polévku s různými přísadami, srovnatelné např. s bramborovou polévkou (často se název \"Suppe\", tedy polévka, alternativně i používá). Pokrm se skládá z různých druhů zeleniny (mrkev, čočka, pórek, hrášek, brambory a další) a z různých druhů masa (i drůbežího) či párků a buřtů.\n\nK nejznámějším patří různé druhy hrachové či čočkové polévky, \"Lübecker National\" (z tuřínu, brambor a vepřového masa), původně bavorský \"Pichelsteiner Eintopf\" (různé druhy zeleniny a masa se špekem), čistě zeleninové polévky, a další, někdy připomínající bramborovou polévku, jindy guláš. V bývalém východním Německu zase došla obliby ruská polévka \"Soljanka\", kde hlavní přísady tvoří rajčatový protlak a kyselé okurky. Základní varianty soljanky jsou masová, rybí a houbová.\n\nNejčastější přílohou německé kuchyně jsou brambory v různých provedeních, nudle (jak z tradičního těsta se žloutkem tak i italské bez), již méně rýže. Především jihoněmecká kuchyně pak disponuje několika druhy knedlíků jak houskových tak i bramborových.\n\nVšechny běžné druhy zeleniny se podávají jako příloha: mrkev, zelí (bílé i červené, a přirozeně nakládané), kapusta, špenát, fazolové lusky, kedlubny, květák, ale i poněkud cizokrajnější druhy jako rajčata, cuketa, lilky, brokolice. K mnoha pokrmům je pak obvyklé podávat i saláty, jichž jako v každé kuchyni existuje množství druhů.\n\nVyloženě veliké oblibě se těší chřest, který je během krátké sezóny porůznu připravován i několikrát týdně (sezóna začíná v půli dubna a končí tradičně 24. června); zelený chřest se podává i později.\nVelmi oblíbené a zejména na severu rozšířené zimní zeleninové jídlo je \"Grünkohlessen\" – jako Eintopf dušená zelená kadeřavá kapusta s různými druhy uzeného masa a speciálních buřtů, k tomu malé (s trochou cukru) restované brambůrky, Aquavit a pivo. Tato kapusta chutná nejlépe po prvních mrazech – obsah cukru v jejích listech mrazem stoupne.\n\nPivo patří k tradičním nápojům, existuje nepřehledné množství druhů. Nejčastějším pivem je \"Pils\" (prvotřídní světlý ležák s chmelovou chutí, který se podává chlazený na teplotu 7 – 9 °C), v jižním Německu také pšeničné pivo (\"Weizenbier\" – světlé i černé), v okolí Kolína a na západě pak kolínské (\"Kölsch\") a staré pivo (\"Altbier\"). Ročně se v Německu konzumuje kolem 100 milionů hektolitrů piva s mírně klesající tendencí (ve prospěch vína); spotřeba na hlavu za rok kolísá mezi 70 a 150 litry podle regionu.\n\nPivo se míchá někdy s limonádou a vzniká tak \"Alsterwasser\" (s oranžádou limonádou, v Hamburku) nebo \"Radler\" (s citronovou limonádou, v Bavorsku). Berlínskou specialitou je \"Berliner Weiße\", lehké pivo, které se většinou servíruje s červeným malinovým (\"Himbeer\") nebo zeleným sirupem z mařinky vonné (\"Waldmeister\").\n\nVíno je velmi oblíbený nápoj a jeho spotřeba má stoupající tendenci. Jako hlavní vinařské oblasti platí oblasti podél řek Rýn, Mosel, Mohuč a Saale; pěstují se tradiční druhy jako Silvaner a Ryzlink rýnský (Riesling) ale i mnoho dalších. Červené víno je poněkud oblíbenější než bílé, v posledních letech je pak zřetelná tendence zpět k sušším vínům. V Německu se vyrábí i velice dobré druhy šumivého vína šampaňským způsobem.\n\nI nealkoholické nápoje jsou v Německu značně rozšířeny. Mimo kávy a také čaje (ten spíš na severu) je oblíbená minerální voda a různé ovocné šťávy. V novější době se velmi rozšířil sortiment různých čajových nápojů ze všech konců světa – roiboos, máta, bílý a zelený čaj, bylinkové čaje v odrůdách a směsích. Je to vliv trendu pečovat o zdraví bez škodlivé chemie.\n\nPečivo existuje v Německu od bílé veky až po černý chléb ve velkém množství druhů. Housky a rohlíky jsou územně rozlišné, podíl bílé veky pak již v devadesátých letech značně klesl ve prospěch francouzské bagety. Snad ještě známější je však německá kuchyně mnoha druhy chleba. Chléb se v Německu vyrábí z pšeničné či žitné mouky, která se však velice často mísí, a obsahuje také různá rozdrcená či celá zrna obilí, ořechů, slunečnice, dýně atd. Známou specialitou je vestfálský \"Pumpernickel\", chléb z hrubé žitné mouky, který je zvláštní přípravou velice kompaktní a někdy zcela černý.\n\nOblíbené jsou i koláče a zejména dorty v různých variacích. Mimo ovocných dortů lze najít několik způsobů přípravy tvarohových dortů, dále pak dorty s pudinkovou či čokoládovou náplní.\n\nKuchyně jižního Německa se vyznačuje – obdobně jako rakouská nebo i česká – rustikálností a množstvím moučných jídel.\n\nJihozápadní kuchyně se vyznačuje poněkud lehčí stravou, zejména pak sárská kuchyně je silně ovlivněna kuchyní francouzskou (a alsaskou).\n\n\n\n\nKuchyně na severovýchodu Německa je ovlivněna východopruskou a slezskou kuchyní. Jako na severozápadě lze najít také mnoho rybích pokrmů.\n\n\nSkládá se z několika odlišných kuchyní. Z chudé horské kuchyně Krušných hor (\"Erzgebirge\") s bohatstvím bramborových jídel, kuchyně \"Vogtlandu\" se silnějším vlivem jihoněmecké kuchyně, dále ze slovanské kuchyně lužických Srbů a konečně vinorodé části kolem Drážďan a Míšně a nížiny kolem Lipska.\n\n"}
{"id": "56198", "url": "https://cs.wikipedia.org/wiki?curid=56198", "title": "Albánský lek", "text": "Albánský lek\n\nLek (množné číslo \"lekë\") je zákonným platidlem Albánie. Jeho ISO 4217 kód je ALL. Jedna setina leku se nazývá qindarkë (množné číslo \"qindarka\"). Pro svoji nízkou kupní hodnotu se v oběhu ovšem nevyskytují žádné mince v nominálních hodnotách qindarka.\n\nAlbánie používala až do získání samostatnosti na Osmanské říši v roce 1912 osmanský monetární systém. Mezi roky 1912 a 1926 kolovaly na albánském území mince a bankovky států, které byly zapojeny do Latinské monetární unie (především francouzský frank, řecká drachma, italská lira) i rakousko-uherská koruna.\n\nV roce 1926 byla zavedena národní albánská měna Franga (albánské pojmenování pro frank), která byla se dělila na 5 leků.\n\nBěhem 2. světové války byla albánská měna pevně navázaná na italskou liru (v poměru 1 franga = 6,25 italských lir, období 1939–1943) a později na německou marku (v poměru 1,25 franga = 1 marka, období 1943–1945). V listopadu byla albánská měna oficiálně přejmenována na lek. Zároveň byla vytvořena měnová unie mezi Albánií a Jugoslávií. Jejich měny měly paritní hodnotu (1 lek = 1 jugoslávský dinár). Tato unie byla zrušena v roce 1948 a albánský lek se pevně navázal pro změnu na sovětský rubl v poměru 12,5 leků = 1 rubl. Po rozpadu Východního bloku začala být zdejší měna volně směnitelná a začala se objevovat inflace. Zatímco v roce 1988 základní potraviny měly cenu několika leků, dnes mají hodnotu stovek, a to i přesto, že proběhlo několik měnových reforem.\n\n\n\n"}
{"id": "56199", "url": "https://cs.wikipedia.org/wiki?curid=56199", "title": "Thajská masáž", "text": "Thajská masáž\n\nThajská masáž (\"Nuat phaen boran\"- thajsky - นวดแผนโบราณ ) je metodikou práce s tělem spojující prvky akupresury a jógy. Pro velké množství protahovacích manévrů se často používají popisy jako „aplikovaná hatha jóga“ či reklamní název „jóga pro líné“. Termín, popisující umění thajské masáže obraznou formou, je „jógová masáž“.\n\nPřes intenzitu a práci s hlubokými strukturami není tradiční masáž vyčerpávající pro maséra ani pro masírovaného. Vidíte-li dobrého maséra při práci, můžete mít pocit, že tradiční masáž je vlastně meditací. Obrovské soustředění, tušená, nikoliv viditelná síla, dokonalé sladění pohybů - to je Nuad Borán (thajsky „starobylá masáž“).\n\nSestava thajské masáže začíná v uvolněné poloze na zádech s prací na přední části těla. Rytmickým houpavým pohybem masér zpracovává chodidla, pokračuje uvolňující prací na energetických liniích. Sestava vrcholí velkými jógovými ásanami, kterých netrénovaný člověk sám nedosáhne. Masér používá celého těla, ale doteky chodidel či loktů jsou vždy cílené a není používáno násilné manipulace.\n\nPředstava energetických drah, probíhajících celým tělem je základem thajského lékařského učení. Indický původ a vliv je zřetelný, neboť celá teorie stojí na filosofii jógy. V ní je životní energie (označovaná \"Prána\") přijímána společně s vdechovaným vzduchem a snědeným jídlem. Pomocí sítě energetických linií (\"Prána Nádi\") je lidská bytost napájena životní silou. Energetické linie jsou neviditelné a nedají se anatomicky prokázat. Vytvářejí „druhou kůži“ či další tělo, obalující „hrubé“ tělo fyzické. Energetické tělo (\"Pranamaya Kosha\") je složeno z množství energetických drah; udává se až 72 000. Z této záplavy vybrala thajská masáž 10 hlavních: \"sib sen\", tedy \"10 Senů\".\n\nTlakové body uložené na drahách lze považovat za jakási „okna“, otevírající se do těla. Jimi se uskutečňuje výměna energií mezi lidským tělem a jeho okolím, nastolující rovnováhu člověka a vesmíru. Poruchy v proudění energie snižují hladinu \"Prány\" v těle a vedou k rozvoji onemocnění. Práce na energetických drahách spolu s masáží tlakových bodů odstraňuje blokády, podporuje volný tok Prány a obnovuje návrat zdraví a pocitu pohody.\n\nLidé, navyklí na čtvrt až půlhodinové klasické masáže, budou možná překvapeni délkou thajské masáže. Zkušený masér zvládne kompletní sestavu za přibližně 3 hodiny. Minimální vhodná délka se udává kolem 90 minut. Celotělová sestava se svou vyvážeností vzpírá našemu spěchu. Uvolnění, které práce maséra přináší nelze vychutnat během krátké doby. Masírovaný člověk snadno ztratí pojem o času.\n\nKaždá masáž začíná meditativní modlitbou přibližně v délce jedné minuty. Ta je podmínkou k soustředění mysli na masáž a k udržení bdělého meditačního stavu během práce. Thajští maséři se v této chvíli obracejí k zakladateli umění. Modlitba je prosbou o osvobození pacienta od všech bolestí a nemocí. Prvními doteky přejímá pacient masérovo vyladění a rytmus následující sestavy. Proto je kladena taková důležitost na zklidnění mysli a koncentraci.\n\n\nLéčebné použití thajské masáže se neomezuje jen na pohybový systém. Výborné efekty jsou u bolestí zad a hlavy, vyčerpání, stresových poruch a psychosomatických obtíží. Dobré efekty má i na panické poruchy a únavový syndrom.\n\nThajská masáž není vhodná pro čerstvé poúrazové stavy, pacienty s osteoporózou a křečovými žilami. Opatrnost a určitá omezení sestavy jsou nutná u oběhových onemocnění a v těhotenství.\n\nTi, kteří znají klasickou masáž, jsou zvyklí se částečně či zcela svléknout. V Thajsku je to z tradičních důvodů zcela nemožné. Pacient i masér jsou vždy plně oblečeni, v haleně a kalhotách z hedvábí. V našich podmínkách má mít masírovaný lehký a volný oděv, nevhodné jsou jeansy a silné svetry. Oděv maséra má být obdobný, aby umožnil volný pohyb. Thajská masáž se vždy odehrává na měkké podložce přímo na podlaze. Pro velké protažení nelze použít masážní lehátko.\n\nRozdělení na severní a jižní styl není některými maséry a učiteli uznáváno. Dle jejich tvrzení existuje školní „Wat Po style“. který v minulém století převládl. Původní Nuat phaen boran dle jejich tvrzení vůbec neobsahovala jógové pozice, které se do výuky ve Wat Po dostaly na počátku 20.století.\n\n\n\nV České republice je thajská masáž vyučována ve více střediscích, jsou zprostředkovány i tematické zájezdy do thajských výukových center.\n"}
{"id": "56200", "url": "https://cs.wikipedia.org/wiki?curid=56200", "title": "František Jež", "text": "František Jež\n\nFrantišek Jež (* 16. prosince 1970 Valašské Meziříčí) je bývalý český skokan na lyžích, v současné době manažer a podnikatel.\n\nDo Světového poháru vstoupil jako sedmnáctiletý koncem roku 1987. V úvodním závodě Turné čtyř můstků v Oberstdorfu, kde vyhrál jeho krajan Pavel Ploc, se hned probojoval mezi třicítku nejlepších a skončil na 25. místě.\n\nDo užší světové špičky pronikl o dva roky později. V závodě 3. prosince 1989 v Thunder Bay skončil dvanáctý, o den později si ještě o čtyři příčky polepšil, dva týdny poté se v Sapporu dvakrát umístil na šestém místě, na Nový rok 1990 se v Garmisch-Paartenkirchenu prvně dostal na stupně vítězů (3. místo) a šest dní poté vyhrál v Bischofshofenu svůj první závod v kariéře. V sezoně 1990 vyhrál ještě ve Svatém Mořici, v Gstaadu a v Predazzu. To bylo však jeho poslední vítězství v kariéře. Ve Světovém poháru obsadil 5. místo, v Turné čtyř můstků byl stříbrný za Němcem Dieterem Thomou.\n\nPo slabší sezoně 1990/1991 následovala sezóna olympijská. V závodech Světového poháru se desetkrát vešel do první desítky, avšak pouze jednou se dostal na stupně vítězů, když v Sapporu uhájil bronz před Jaroslavem Sakalou. Ačkoli žádný závod nevyhrál, v konečném účtování SP jeho výkony stačily na 7. místo a v Turné byl pátý.\n\nNa olympiádě ve francouzském Albertville v roce 1992 skončil na 13., resp. 23. místě, ale přesto nakonec odjížděl s medailí. Se svými kolegy Jaroslavem Sakalou, Jiřím Parmou a Tomášem Goderem vyskákal bronz.\n\nSezona 1991/1992 byla poslední vydařená. V následujících letech se pouze třikrát dostal do první desítky. Do své sbírky cenných kovů však přidal stříbro z týmového závodu na mistrovství světa ve Falunu. Jež a jeho kolegové Jaroslav Sakala, Jiří Parma a Martin Švagerko nestačili pouze na norské skokany.\n\nZúčastnil se i olympiády v Naganu. Na obou můstcích obsadil 24. místo, české družstvo skončilo sedmé. Nedlouho poté v 28 letech svou kariéru ukončil. \"„Poslední závodní roky nestály za nic. Možná jsem měl odejít dřív,“\" řekl MF Dnes.\n\nPo ukončení aktivní kariéry se vrhl do obchodování. Podniká v automobilovém leasingu a finančních službách. Předtím prodával ojeté automobily a provozoval čerpací stanici.\n\nV roce 2000 se stal asistentem reprezentačního trenéra Davida Jiroutka, avšak po devíti měsících odešel. \"„Podmínky od svazu byly směšné,“\" vyprávěl v MF Dnes. \"„Zprvu sedm tisíc hrubého měsíčně, pak 15 tisíc. Přitom jsem dělal na živnosťák. Pochopil jsem, že tudy moje cesta nepovede.“\"\n\nZ vedení reprezentace odešel, avšak u skoků zůstal jako manažer skokana Jakuba Jandy. V období, kdy se Jandovi ještě skokansky nedařilo, pro něj dokázal získat potřebné finance, a tím mu významně pomáhal v jeho budoucí úspěšné kariéře. Významná je i jeho role rádce: \"„Pořád mi věřil,“\" řekl o Ježovi Janda v MF Dnes. \"„Loni\" (v sezoně 2003/2003) \"jsem mu povídal: Nejde mi to, zabalím to. On mě zachránil a přesvědčil, abych pokračoval.“\"\n\n\n\n\n"}
{"id": "56201", "url": "https://cs.wikipedia.org/wiki?curid=56201", "title": "Media Player", "text": "Media Player\n\nMedia Player byl prvním předchůdcem dnešního multimediálního přehrávače Windows Media Player, který je standardní součástí operačního systému Windows XP. Původně byl vypuštěn jako součást 16bitového multimediálního balíku Video for Windows pro Windows 3.0, ale později se stal „samostatnou“ aplikací v novějších systémech Windows 95 a Windows NT. Media Player byl postupně vylepšován až do verze 5.1 a pak byl nahrazen výrazně modernějším přehrávačem Windows Media Player.\n\nAčkoliv dnes firma Microsoft masivně podporuje mnohonásobně pokročilejší multimediální přehrávač Windows Media Player, starý Media Player je stále součástí každé kopie Windows XP.\n"}
{"id": "56203", "url": "https://cs.wikipedia.org/wiki?curid=56203", "title": "Banana", "text": "Banana\n\nBanana je česká hudební skupina, která vznikla koncem roku 2002 v Ostravě. V první sestavě hráli: Vladivojna La Chia (zpěv), Radim Hájek (bicí), Dalibor Krystyn (kytara) a Marek Zeman (baskytara). Debutovali v roce 2003 stejnojmenným albem. Rok 2004 byl pro skupinu především ve znamení koncertního turné s finskou kapelou Waltari zakončeném prozatím posledním albem Trip. Občasným zpívajícím hostem koncertů skupiny Banana je Lenka Dusilová. V roce 2007 se skupina objevila jako \"předskokan\" na koncertech Marylina Mansona a Scorpions.\n\nV roce 2014 kapela oznámila návrat na scénu. \n\n\n\n"}
{"id": "56205", "url": "https://cs.wikipedia.org/wiki?curid=56205", "title": "Banana (album)", "text": "Banana (album)\n\nBanana je název debutu stejnojmenné ostravské kapely. Skladby na této desce skupina nahrávala ve studiu Miloše Dodo Doležala a album vydalo v roce 2003 vydavatelství Universal Music.\n\n\n\n"}
{"id": "56207", "url": "https://cs.wikipedia.org/wiki?curid=56207", "title": "Trip (album)", "text": "Trip (album)\n\nTrip je v řadě druhé, čistě akustické album ostravské kapely Banana. Desku vydalo v roce 2004 vydavatelství Universal Music Group.\n\n\n"}
{"id": "56285", "url": "https://cs.wikipedia.org/wiki?curid=56285", "title": "Střelské Hoštice", "text": "Střelské Hoštice\n\nStřelské Hoštice jsou obec v severozápadní části Jihočeského kraje, v okrese Strakonice na levém břehu řeky Otavy zhruba pět kilometrů jihovýchodně od Horažďovic a dvanáct kilometrů severozápadně od Strakonic. Žije v nich obyvatel. Obcí prochází silnice I/22, spojující výše zmíněná města.\n\nPůvodní název obce ležící na zlatonosné a perlorodé řece Otavě byl jen Hoštice. V době, kdy tvořily jedno panství se Střelou, byl název upraven na Střelohoštice (německy Strahlhoschtitz) a na počátku 20. století pak na Střelské Hoštice. První známky osídlení Pootaví se datují do sklonku starší a do střední doby kamenné (15 000 – 5 000 let př. n. l.). Trvalejší osídlení prokazují až pozůstatky vesnických sídlišť a mohylové hroby ze starší doby železné 7. – 5. stol. př. n. l). Na území obce jsou evidovány čtyři lokality mohylových pohřebišť. Nálezy jsou uloženy v Národním muzeu v Praze, v Jihočeském muzeu v Českých Budějovicích, ve Vídni a v místním Muzeu řeky Otavy a voroplavby.\n\nNa hřbitově u kostela svatého Martina se nachází také hrob malíře Aloise Moravce (1899–1987). V obci též několik let pobýval a tvořil literát, jazykovědec, spisovatel a básník Vít Kremlička.\n\n\n\n\n"}
{"id": "56290", "url": "https://cs.wikipedia.org/wiki?curid=56290", "title": "Go-Horikawa", "text": "Go-Horikawa\n\nGo-Horikawa (22. března 1212 – 31. srpna 1234) byl v pořadí 86. japonským císařem. Jeho vláda začala 29. července 1221, skončila dne 26. října 1232. Jeho vlastní jméno bylo Jutahito.\n\nGo-Horikawa byl třetím synem prince Morisady, který byl druhým synem císaře Tamakury. V roce 1221, když vypukla občanská válka, ve které chtěl bývalý císař Go-Toba prosadit větší moc císaře, vítězný šógunát Kamakura rozhodl, že na trůn již nikdy nesmí usednout potomek Go-Toby. Poté byl na trůn dosazen jako nejbližší příbuzný, který nebyl potomkem Go-Toby, Go-Horikawa.\n"}
{"id": "56303", "url": "https://cs.wikipedia.org/wiki?curid=56303", "title": "Plán ze Sankt Gallen", "text": "Plán ze Sankt Gallen\n\nPlán ze St. Gallen (německy \"Der St. Galler Klosterplan\") je slavná středověká kresba ideálního modelu kláštera, která vznikla na počátku 9. století. Je to jediná zachovaná architektonická kresba z doby mezi pádem západořímské říše v 5. století a 13. stoletím v obvodu latinské Evropy. Plán je považován za švýcarskou národní památku a dodnes budí živý zájem mezi historiky, historiky umění, architekty a umělci pro svou originalitu, krásu a vhled do raně středověké kultury. Je uložen v knihovně opatství St. Gallen (svatého Havla).\n\nPlán zobrazuje benediktinský klášter se všemi budovami, které by měl obsahovat (kostely, domy, stáje, kuchyně, dílny, pivovar, špitály a další). Plán nezobrazuje nějaký konkrétní klášter, jak se dříve domnívalo; některé detaily, jak jsou zobrazeny v plánu, vyjadřují pouze vztah mezi jednotlivými stavbami a v praxi by odporovaly dobovým architektonickým zásadám.\n\nPlán byl nakreslen ve skriptoriu v Reichenau, okolo roku 820 a věnován opatu v St. Gallen Gozbertovi (816–836).\n\nPlán vznikl na pěti sešitých pergamenech (113×78 cm), budovy byly namalovány červeným inkoustem, popisky inkoustem hnědým (jedná se o 350 částečně se rýmujících popisů zhotovených dvojím písmem). Na straně je věnování opatu Gozbertovi. Plán je vytvořen v neobvyklém měřítku 1 : 192. Na zadní stranu plánu byl ve 12. století vepsán \"Život svatého Martina\" od Sulpicia Severa.\n\nS plánem jsou spojeny některé nejasnosti: např. se uvažuje, že se jedná o kopii dnes ztraceného originálu, nebo existuje diskuze o tom, zda se jedná o obraz představy jednotlivce nebo klášterní rady.\n\nZ plánu bylo získáno mnoho informací o středověkém životě. Např. v jídelně (refektáři) chybí topeniště, a to proto, aby mnichové nezískávali příliš velké potěšení z jídla, nebo v ložnici (dormitáři) pro 120–150 mnichů, jejich hosty a návštěvníky byl počet záchodů vyšší než je tomu obvyklé v dnešní době.\nWalter Horn a Ernest Born v roce 1979 publikovali třídílný \"The Plan of St. Gall\", tato práce je považována za nejdetailnější na toto téma. Podle Horna byl plán kopií původního tisku ideálního kláštera vytvořeného během dvou karolinských reformních synod v Cáchách v letech 816–817. Cílem těchto synod bylo vytvoření sítě benediktinských klášterů v karolinské říši, které by tvořily hráz proti přicházejícím misionářům z Británie a Irska (iroskotské misie).\n\nPodle plánu už bylo vytvořeno množství modelů. V roce 1965 Ernest Born a další vytvořili model pro výstavu „Doba Karla Velikého v Cáchách“. Tento model se stal základem pro řadu dalších. Nejnověji byl model vytvořen počítačem za pomoci CAD softwaru.\n\n"}
{"id": "56308", "url": "https://cs.wikipedia.org/wiki?curid=56308", "title": "Šidžó", "text": "Šidžó\n\nŠidžó (17. března 1231 – 10. února 1242) byl v pořadí 87. japonským císařem. Vládl od 26. října 1232 do 10. února 1242. Jeho vlastní jméno bylo \"Micuhito\".\n\nŠidžó byl prvním synem císaře Go-Horikawy. Císařem se stal v roce 1232, když mu byl pouhý jeden rok. Jeho otec odstoupil v jedenáctém roce své vlády. Protože byl císař Šidžó velmi mladý a protože odstoupivší císař Go-Horikawa zemřel pouze o dva roky později, vládu vykonávali jeho příbuzní z matčiny strany Kujó Midžie a Sajondži Kintsune.\n\nTen ale zemřel již v roce 1234, vládu potom vykonávali jeho příbuzní. Šidžó zemřel při nehodě v roce 1242. Poněvadž byl velmi mladý, neměl žádné manželky a tím pádem i děti.\n\n\"Kugjó\" je obecný název pro velmi malou skupinu nejmocnějších mužů spojených se dvorem japonského císaře v období předmeidžiovské dynastie. Dokonce i během let, kdy byl aktuální vliv dvora mimo zdi paláce minimální, hierarchická organizace přetrvala.\n\nVšeobecně zahrnovala tato elitní skupina v té době pouze tři až čtyři muže. Byli to dědiční členové dvora, jejichž zkušenost a pozadí je mohlo dovést na vrchol jejich životní kariéry. Během Šidžoovy vlády tato špice \"Daijó-kanu\" zahrnovala:\n\nJeho vláda se dělí na několik ér:\n"}
{"id": "56309", "url": "https://cs.wikipedia.org/wiki?curid=56309", "title": "St. Gallen", "text": "St. Gallen\n\nSankt Gallen (švýc. němčinou \"Sanggale\", francouzsky \"Saint-Gall\", italsky \"San Gallo\", rétorománsky \"Sogn Gagl\", doslovný český a zastaralý název je Svatý Havel), zpravidla a převážně uváděno oficiální zkráceninou St. Gallen, je metropole stejnojmenného švýcarského kantonu pojmenovaná po Svatém Havlu.\n\nSt. Gallen ležící na řece Steinach, ústící do Bodamského jezera, je označován jako brána do Appenzellských Alp.\n\nMěsto leží na hlavních dopravních komunikacích St. Margrethen – Rorschach – St. Gallen – Winterthur – Zürich a Romanshorn – St. Gallen – Rapperswil – Luzern.\n\nPočátky St. Gallenu sahají do 7. století, kdy zde byl založen později slavný benediktinský klášter opatství svatého Havla. Dnes jde o kulturní a společenské centrum východního Švýcarska.\nNejvýznamnější historickou turistickou památkou je klášter Sankt Gallen, které je od roku 1983 zapsáno na seznamu světového dědictví UNESCO.\n\nPoblíž pod biskupským vrškem je zbudován nový moderní podzemní kongresový sál.\n\nMěsto je též proslulé velkým množstvím arkýřů od gotických, přes renesanční, barokní i rokokové.\n\n\nMezinárodní partnerské vztahy město St. Gallen jako takové de facto neudržuje, ty jsou uskutečňovány na kantonální úrovni. Již dlouhé roky udržuje kanton St. Gallen styky s vybranými partnerskými regiony ve střední a východní Evropě a severní Itálii:\n\n\n\n"}
{"id": "56311", "url": "https://cs.wikipedia.org/wiki?curid=56311", "title": "Senka", "text": "Senka\n\nSenka (宜化天皇, \"Senka Tennó\") byl v pořadí 28. japonským císařem. Jeho vlastní jméno není známo.\n\nSenka je jedním z císařů Japonska, o kterých se toho mnoho neví, s určitou jistotou se o něm nedá tvrdit nic, ani datum vlády. Podle tradic vládl od roku 536 do roku 539.\n"}
{"id": "56312", "url": "https://cs.wikipedia.org/wiki?curid=56312", "title": "St. Gallen (rozcestník)", "text": "St. Gallen (rozcestník)\n\nSt. Gallen je zkrácenina jména Sankt Gallen (Svatý Havel) a může mít následující významy:\n\n\n\n"}
{"id": "56315", "url": "https://cs.wikipedia.org/wiki?curid=56315", "title": "Kenozoikum", "text": "Kenozoikum\n\nKenozoikum (z řec. \"καινός kainos\", nový, nedávný a \"ζωή zóé\", život) je nejmladší geologická éra. Začala před 65,5 miliony let (± 0,3 m. l.) po velkém vymírání živočišných a rostlinných druhů na konci křídy, kterou se skončila éra druhohor – mezozoikum.\n\nKenozoikum je známé jako éra savců.\n\nKenozoikum se dělí na tři periody:\n\nDříve se neogén a paleogén spojoval do éry s názvem třetihory (terciér), ty již ale podle \"Mezinárodní komise pro stratigrafii\" (ICS) nejsou oficiální stratigrafickou jednotkou, přesto se jako pomocná jednotka nadále užívá.\n\nV kenozoiku pokračovalo dělení kontinentů až po jejich současnou podobu. Důležitým procesem byl (resp. stále je) posun fragmetů Gondwany na sever a kontakt s Laurasií, stejně jako otevření a následné rozšiřování Atlantiku.\n\nJižní Amerika též směřovala severně, ale úplné kolizi se Severní Amerikou zabránily menší tektonické desky v oblasti dnešního Karibiku, které působily jako „airbagy“ a podstatně utlumily náraz v čase středního pliocénu. Pozůstatky tohoto procesu tvoří recentní vulkanismus Karibského moře a přilehlých oblastí.\n\nStřet Afriky s Euroasijskou deskou nebyl tak poklidný, panovaly při něm mnohem větší kompresní sily. Důsledkem tohoto střetu byl zánik moře Tethys (jeho zbytky jsou dnešní Středozemní a Černé moře. Komprese zapříčinila vznik pohoří Alpy a Karpaty. Poslední velký dopad na morfologii zemského povrchu měl střet Indie s Asijským kontinentem a vznik několika pásmových pohoří (Himálaj, Pamír, Hindúkuš, atd…). Vrásnění které podnítilo vznik pásmových pohoří v kenozoiku (příp. koncem mezozoika) se nazývá Alpinské vrásnění.\n\nZ hlediska klimatologie pokračuje teplé období z druhohor, vrcholí ve středním eocénu. Bylo tedy mnohem teplejší a vlhčí podnebí než v současnosti. Nástupem neogénu se klima začíná ochlazovat, možná příčina tkví ve vyzdvihnutí Himálaje. V pleistocénu pokračuje ochlazování, jehož výsledkem je několik ledových dob, přerušených teplejšími periodami. V souvislosti s růstem kontinentálních ledovců dochází k poklesu hladiny moří a tím i ke vzniku nových pevnin.\n\nKoncem křídy došlo k masívnímu vyhynutí většiny mořských (amoniti, belemiti, mořští plazi) stejně jako suchozemských (dinosauři) živočišných druhů. Přeživší savci a ptáci rychle využili volný prostor a začali se hromadně rozšiřovat na zemském povrchu. Ptáci se začátkem paleogénu na krátký čas stávají vládci planety (až 2 m vysocí nelétaví dravci, jejichž zkameněliny se našly v Laurasii a v Jižní Americe, byli postrachem všeho živého v kenozoiku).\n\nK biostratigrafickému členění se používá zejména nanoplankton a planktonní dírkovci. K významné fauně patří měkkýši a žraloci.\n\nDůležitým faktorem, který ovlivnil faunu v neogénu, byl vývoj druhů spásajících trávu na savanách. Na její spásání se postupně adaptovali někteří býložraví savci (lichokopytníci, sudokopytníci). Zajímavou větev představuje vývoj v Jižní Americe, která byla relativně izolovaná od okolního světa. Přinesla mnoho životních forem: rody \"Litopterna\" (v podstatě kombinace velblouda a koně), \"Notoungulata\".\n\nVyvíjí se řada druhů šelem, např. dnes již vyhynulí šavlozubí tygři nebo jeskynní medvědi. Objevují se chobotnatci i kytovci. Z prvních primátů se koncem neogénu vyvíjejí předkové člověka. Mezi prvními to jsou australopithekové v Africe s jejich adaptací na chůzi po dvou končetinách (bipedie). Předchůdci rodu Homo vyrábějí kamenné nástroje, z tohoto důvodu se období začínající právě tímto počátkem užívání kamenných nástrojů v historii nazývá paleolit.\n\nKe konci pleistocénu na konci poslední doby ledové – würmu dochází k vymírání řady druhů velkých savců, např. mamutů, obřích jelenů, srstnatých nosorožců a dalších. Předmětem spekulací je vliv člověka na tomto procesu. Vzhledem k tehdejšímu řídkému lidskému osídlení lze však příčinu vymírání spíš vidět v celkové globální změně klimatu.\n\nBěhem poslední doby ledové vymírá člověk neandrtálský a homo sapiens sapiens tak zůstává posledním příslušníkem rodu homo. Od primitivních kultur lovců mamutů v paleolitu, přes kultury lovců sobů v mezolitu člověk objevuje v neolitu zemědělství. Na konci neolitu poznává možnosti využití kovů a díky tomu se po celém světě objevují nové vyspělé lidské kultury nebo celé civilizace.\n\nVymírání na konci křídy postihlo i rostlinstvo. Vyhynuly hlavně některé skupiny nahosemenných rostlin, zvláště cykasorostů a gingorostů. Svého největšího rozvoje dosáhly krytosemenné rostliny, které dominují suchozemské flóře dodnes. Velký rozvoj však stále zažívají i borovicorosty, které místy dominují zvláště v chladnějších oblastech (tajga, vysoká pohoří).\n\nV třetihorách bylo klima teplé bez zalednění, díky čemu rostly subtropické lesy téměř na celém území Evropy. Nástup čtvrtohorních zalednění a jejich vícenásobné střídání s dobami meziledovými způsobil obrovskou zátěž pro evropskou flóru. V dobách ledových se většina rostlin soustředila na nejjižnějších poloostrovech kontinentu (Pyrenejský, Apeninský a jih Balkánu), které svojí rozlohou nejsou velké. V dalším pronikání na jih jim částečně bránilo Středozemní moře. Změny klimatu spojené se soustředěním druhů na omezeném území způsobovaly opakované vymírání mnohých druhů a ochuzování evropské flóry mírného pásma. Ta byla sice částečně doplněná hlavně z Asie, ale dodnes je druhově chudší než asijská nebo severoamerická (pro jejich flóry zalednění představovala menší zátěž, protože na rozdíl od Evropy pronikání druhů na teplejší jih nebránilo v Asii ani v Severní Americe žádné moře).\n\n\n"}
{"id": "56319", "url": "https://cs.wikipedia.org/wiki?curid=56319", "title": "Třetihory", "text": "Třetihory\n\nTerciér (třetihory) je označení pro geologické období patřící do éry kenozoika. Jeho počátek před 66 miliony let je spojen s velkým vymíráním druhů (např. amonitů a velkých plazů), na jeho konci 2,58 milionů let před dneškem došlo k razantnímu globálnímu ochlazení. V roce 2004 \"Mezinárodní komise pro stratigrafii\" pojem terciér zrušila, v roce 2005 byl však opět povolen, ale jen jako neformální označení období spojující periody, které na sebe navazují: paleogén a neogén.\n\nNázev pochází z označení „\"Monti tertiarii\"“, které poprvé použil r. 1759 Giovanni Arduino pro málo zpevněné souvrství severoitalských Alp. Jako geologické období byly třetihory popsány až v 19. století. Český název terciéru - třetihory, odkazuje na předchozí období druhohor. Ve skutečnosti ale druhohory (\"mezozoikum\") jsou názvem pro geologickou éru, což je velmi dlouhé období, v případě druhohor trvající celých 180 milionů let, ohraničené dvěma katastrofickými událostmi, zatímco třetihory (\"terciér\") jsou v současnosti spíše neformální časová jednotka spadající do éry s názvem \"kenozoikum\". Výrazu třetihory (\"terciér\") se však v populárně-vědecké i odborné literatuře stále užívá, jelikož je již zažitý mezi odborníky i laickou veřejností.\n\nKontinenty se v průběhu terciéru postupně dostávaly do dnešní polohy. Rozevíral se Atlantský oceán, čímž se Amerika vzdalovala od ostatních kontinentů. Naopak se uzavíral oceán Tethys, z něhož do dnešních dnů zůstalo zachováno Středozemní a Černé moře. Africká tektonická deska se pohybovala k severu, díky čemuž došlo k další fázi Alpinského vrásnění. Započal výzdvih Himálaje. Antarktida se oddělila od Austrálie a doputovala do oblasti jižního pólu a v průběhu eocénu se působením studených mořských proudů, jež jí od té doby obklopují, začala zaledňovat.\n\nTerciérní klima se vyznačovalo sériemi teplých a chladnějších výkyvů se sklonem k postupnému ochlazování, s tím souvisel i postupný pokles mořské hladiny a celkové vysušování klimatu. O ledové doby jak je známe z pozdějších čtvrtohor, však ještě zdaleka nešlo. Na počátku neogénu též definitivně ustoupilo moře z prostoru dnešního Česka. Poslední dva zaznamenané studené klimatické výkyvy z pliocénu lze již považovat za počátek čtvrtohorního cyklu glaciálů a interglaciálů.\n\nNa rozhraní druhohor a třetihor došlo pravděpodobně ke katastrofické události, kvůli které vymřelo velké množství živočišných i rostlinných druhů. \n\nŘada druhů dříve dominantní skupiny dinosaurů a dalších plazů buď vymřela, nebo se výrazně snížila jejich druhová diverzita a uvolnil se tak prostor k bouřlivému rozvoji savců a ptáků. Mezi známé třetihorní tvory patří velcí \"hrůzoptáci\" (čeleď Phorusrhacidae), dále pak mohutná uintatéria a brontotéria, chobotnatci deinotéria a mnoho dalších savců. Ve spodním miocénu se objevili první hominidé, ze kterých se postupně vyvinuli předkové dnešního člověka.\n\n\n\n"}
{"id": "56321", "url": "https://cs.wikipedia.org/wiki?curid=56321", "title": "Paleogén", "text": "Paleogén\n\nPaleogén je geologická perioda starších třetihor patřící do éry kenozoika (a v současnosti paleogén a neogén nahrazují již zastaralé označení třetihory). Název byl zaveden roku 1865 M. Hörnesem, který do něho zahrnul již dříve definované epochy: oligocén (1854, Ernst Beyrich) a eocén (1832, Charles Lyell). Později k němu byl přiřazen paleocén (1874, Wilhelm Philipp Schimper). Spodní hranice 65,5 mil. let se klade na bázi hraničních jílů u El Kef v Tunisku, svrchní hranice je 23 mil. let (definována severně od Janova v Itálii). Stále převládalo teplé počasí, koncem eocénu však došlo celosvětově ke krátkému ochlazení. V oligocénu se znovu otepluje, tropická a subtropická květena se rozšiřuje více na sever, spolu s vlhkým a teplým klimatem dává vznik četným hnědouhelným pánvím. Dochází k oddělení Grónska od Eurasie, Jižní Ameriky, Antarktidy a Austrálie, vzniká Severní ledový oceán. V pásmu Tethydy dochází ke vzniku pásemných pohoří od Pyrenejí po Himálaje.\n\nVětšina chronostratigrafických jednotek (stupňů) byla definována v severozápadní Evropě (Anglie, Pařížská pánev, Belgie, Francie, severní Německo či Dánsko). Samostatné členění je používáno v oblasti Nového Zélandu, Austrálie či severní Ameriky. Spodní hranice je v udávána v milionech let.\n\nPříznivé klima (vlhké, teplé) umožnilo rozvoj krytosemenných rostlin, které zcela dominují nad nahosemennými rostlinami. Z krytosemenných jsou zastoupeny jednoděložné rostliny (palmy) i dvouděložné (fíkusy, magnolie, vrby, duby, javory, břízy, topoly). Z jehličnanů jsou důležité sekvoje (hlavní zdroj hnědého uhlí), tisovce, jedle, cedry, cypřiše. Smůla z borovic je nacházena ve formě jantaru v celém Pobaltí s nálezy uzavřených rostlin a hmyzu.Z mořských zástupců je stratigraficky důležitý nanoplankton (kokolity), jehož celosvětové rozšíření umožňuje korelaci jednotlivých vrstev paleogénu.\n\nMezi jednobuněčnými vynikají dírkovci, jejichž až 10 cm schránky jsou horninotvorným materiálem (vápence). Velké foraminifery mělkovodních facií (numuliti) vymírají ve středním oligocénu. Dalšími důležitými zástupci fauny jsou ježovky (Conochypeus, Schizester), krabi, skořepatci, raci, hmyz (díky kvetoucím rostlinám), ocasatí obojživelníci (mloci), žáby. Méně významní jsou koráli (soliterní) či brachiopodi. Hojné jsou nálezy žraločích zubů, mezi nálezy kostnatých ryb jsou zastoupeny všechny známé recentní druhy (sleďovité, tresky, makrely). Rozvíjí se ptáci, kteří nemají ve vzduchu přirozené nepřátele, vyskytují se i nelétavé formy (Diatryma, Gastornis). Volný prostor po vymření velkých plazů rychle obsazují zejména savci. Zpočátku byli pouze malými tvory o hmotnosti do 1 kg, již za několik stovek tisíciletí po katastrofě na konci křídy však začali dorůstat výraznějších rozměrů (např. rod \"Ectoconus\" po 700 000 letech již 50 kg). Během paleogénu se objevuje asi 400 druhů. Jedná se o hmyzožravce (včetně předchůdců primátů), ježkovité, netopýry, hlodavce (poletuchy), zajícovité. Kopytníky zastupuje vymřelý rod Condylarthra (dnes příbuzný rod hrabáč z jižní Afriky). Lichokopytníci (Perissodactyla) jsou zastoupeni třemi skupinami:\n\nDo dnešní doby se zachovaly tři dílčí pánve z dřívější mělkovodní kontinentální pánve, která se začínala vytvářet koncem paleogénu. Nejstarší usazeniny, zvětraliny v depresích reliéfu, patří eocénu.\n\nSedimentace v říčním a jezerním prostředí, chybí produkty vulkanismu, dochází k občasným ingresím moře z alpské předhlubně od jihovýchodu, dnes dvě dílčí pánve – českobudějovická pánev a třeboňská pánev\n\nZastižen pouze ve vrtech v nesvačilském příkopu a vranovickém příkopu, mocnost až 1200 metrů, bazální štěrky, písky, jíly, jílovce s bohatou mikrofaunou, stáří výplně je eocén až eger (svrchní oligocén).\n"}
{"id": "56324", "url": "https://cs.wikipedia.org/wiki?curid=56324", "title": "Georg Simmel", "text": "Georg Simmel\n\nGeorg Simmel (německy: [ˈzɪməl];1. března 1858 Berlín – 28. září 1918 Štrasburk) byl německý filosof, kritik a sociolog, představitel formální sociologie a filosofie života. Bývá řazen mezi \"otce zakladatele\" moderní sociologie.\nSimmel byl jedním z první generace německých sociologů. Jeho novokantovský přístup položil základy pro sociologický antipozitivismus, který se ptá “Co je společnost?” v přímé narážce na Kantovu otázku “Co je příroda?” a který představuje průkopnické analýzy společenské individuality a fragmentace. Podle Simmela kultura odkazuje na \"kultivaci jednotlivců prostřednictvím vnějších forem, které byly objeveny v historii\". Simmel diskutoval společenské a kulturní jevy ve smyslu \"forem\" a \"obsahu” a také přechodný vztah mezi nimi; forma se stává obsahem a naopak, závisí na kontextu. V tomto smyslu byl předchůdcem strukturálních stylů uvažování ve společenských vědách. S jeho prací o metropoli byl Simmel předchůdcem sociologie města, symbolického interakcionismu a analýzy sociálních sítí.\n\nSimmel znal práce a myšlenky Maxe Webera a na téma osobní povahy psal způsobem, který připomíná sociologický koncept zvaný \"ideální typ\". Obecně odmítal akademické standardy, nicméně filozoficky pokrýval témata jako emoce a romantickou lásku. Jak Simmelova, tak i Weberova nepozitivistická teorie ovlivnila eklektickou kritickou teorii frankfurtské školy.\n\nSimmel byl neobyčejně plodný autor, do své smrti v září roku 1918 stihl publikovat 25 knih (z nichž některé přesahovaly 500 stran) a okolo 300 článků, recenzí a jiných textů. Mezi Simmelova nejslavnější díla dnes patří \"Problémy filosofie dějin\" (1892), \"Filosofie peněz\" (1900), \"Metropole a duchovní život\" (1903), \"Sociologie\" (1908), \"Cizinec, \"Sociální hranice\", \"Sociologie smyslů\", \"Sociologie prostoru\", \"O prostorové projekci společenských forem\" a \"Základní otázky sociologie\" (1917). Rozsáhle také psal o filozofii Schopenhauera a Nietzscheho, stejně jako o umění, nepozoruhodněji ve své knize '\"Rembrandt: esej o filosofii umění\" (1916).\n\nSimmel se narodil v Berlíně jako nejmladší ze sedmi dětí židovského továrníka a strávil zde většinu svého života. V té době Berlín procházel prudkými změnami, které později popsal jeho jediný syn Hans Eugen Simmel:“1. března roku 1858 se můj otec Georg Simmel narodil v domě, který tvořil severozápadní stranu křižovatky Leipzigerstrasse a Friedrichstrasse. V té době byly tyto ulice stále na západ od starého městského centra, avšak později se staly nejcharakterističtějšími a nejdůležitějšími obchodními ulicemi. Člověk nemohl být víc Berlíňan, místní, než když se narodil na rohu Leipziger- a Friedrichstrasse.”Jeho otec, Eduard Simmel, konvertoval k římskokatolické církvi, založil úspěšnou továrnu na výrobu čokolády Felix a Sarotti, později Sarotti Confections, a byl prosperujícím obchodníkem. Jeho matka pocházela z židovské rodiny, která konvertovala k luteránské církvi. Georg sám byl pokřtěn jako protestant. V roce 1874, když bylo Simmelovi 16 let, zemřel jeho otec a zanechal mu značné dědictví. Následně byl adoptován hudebním vydavatelem Juliem Friedländerem, zakladatelem mezinárodního hudebního vydavatelství Peters Verlag, který mu pak odkázal velké jmění, takže Simmel byl po celý život hmotně zajištěn.\n\nStudoval filosofii a historii na Humboldtově univerzitě v Berlíně, kde byli jeho učiteli mj. Mommsen, Droysen a Treitschke, psychologové Lazarus, Steinthal a Bastian a filozofové Harms a Zeller. Roku 1881 zde obdržel doktorát za svou diplomovou práci o Kantově filozofii hmoty, jejíž část byla následně publikována jako \"“The Nature of Matter According to Kant's Physical Monadology” (\"Povaha hmoty podle Kantovy fyzické monadologie\")\". Od roku 1885 zde přednášel filosofii, etiku, psychologii a sociologii jako soukromý docent. Jeho přednášky byly nesmírně oblíbené a inzerovaly se i v novinách.\n\nNa konci 19. století (1885) se Simmelovi podařilo dosáhnout titulu soukromého docenta a po patnácti letech titulu mimořádného profesora, jímž zůstal ještě dalších patnáct let, aniž by kromě studentských poplatků za přednášky dostával jakýkoli plat. V těchto letech působil na univerzitě v Berlíně, kde kromě filozofie vyučoval i jiné obory. Jeho přednášky byly populární napříč Berlínem, avšak i přes značnou podporu přátel (světoví velikáni jako Max Weber, Stefan George nebo Edmund Husserl) zůstávala jeho akademická kariéra neúspěšná. Především ze dvou hlavních důvodů. Jednak kvůli antisemitismu, který projevovali někteří jeho kolegové, primárně však kvůli jeho jazyku, který se vyznačoval především prakticky odbornými prvky, nikoli vědeckým jazykem. Simmelův způsob vyjadřování proto místy působí jako by byl určen pro širokou veřejnost, jeho kolegové ho proto nepokládali za skutečného vědce.\n\nSimmel ovšem pokračoval ve své práci. Svou práci financoval z dědictví, které mu zanechal jeho ustanovený opatrovník. Nadále se pohyboval v akademických kruzích a stal se spolu s Rudolfem Goldscheidem, Ferdinandem Tönniesem a Maxem Weberem spoluzakladatelem Německé sociologické společnosti.\n\nV roce 1914 mu byl udělen standardní post profesora, ke kterému náleželo místo na univerzitě ve Štrasburku. Simmelovi se však ve Štrasburku příliš nelíbilo. Zanedlouho vypukla první světová válka, všechny akademické aktivity a přednášky byly zastaveny a přednáškové prostory byly přeměněny na vojenské nemocnice. V roce 1915 neúspěšně usiloval o místo na univerzitě v Heidelbergu.\n\nPřed první světovou válkou Simmel nejevil zájem o současné dějiny, mnohem víc ho přitahoval vzájemný vztah soudobé filozofie a umění. Avšak po začátku války se začal zaobírat jejím rozkrýváním a dal najevo své postoje. Byl zastáncem vnitřní transformace Německa, objektivní v otázce evropské integrace a kritický k válečné kulturní krizi.\nRoku 1890 se oženil s malířkou a spisovatelkou Gertrudou Kinel, která publikovala kromě svého jména také pod pseudonymem Marie-Luise Enckendorf. Žili buržoazním životem, jejich domov se stal místem pro kultivovaná shromáždění. Do jejich domu v Charlottenburgu docházeli významní přátelé jako Rainer Maria Rilke, Max Weber, Wilhelm Dilthey, Heinrich Rickert, Edmund Husserl a další. Měli spolu jednoho syna, Hanse Eugena Simmela, který se stal lékařem. Jejich vnučkou byla psycholožka Marianne Simmel. V roce 1917 Simmel přestal číst noviny a odešel do Černého lesa, aby tam dokončil svou knihu. Těsně před koncem první světové války, v roce 1918, zemřel na rakovinu jater (hepatocelulární karcinom) ve Štrasburku.\n\nSimmel byl zpočátku ovlivněn hlavně Kantem, později také Bergsonem. Od filosofie se jeho zájem obrátil k sociologii a psychologii, později se však dále rozšiřoval a v pozdějších letech se zabýval opět hlavně filosofií života a označení sociolog odmítal. Přednášel a psal o Kantovi, o Nietzschem a Schopenhauerovi, ale také o Goethem, o Darwinovi, o moderní kultuře, o pedagogice nebo o Rembrandtovi. Mezi nejslavnější knihy patří jeho „Filosofie peněz“ (1900).\n\nMezi jeho přímé i nepřímé žáky patřila řada významných osobností, například Martin Buber, Max Scheler, György Lukács, Albert Schweitzer, Ernst Cassirer, George Santayana, Karl Mannheim nebo mladý Ernst Bloch, jehož prostřednictvím Simmel významně ovlivnil pozdější „Frankfurtskou školu“. Od konce 20. let se však začal jeho vliv v Německu potlačovat a nacisté zničili jeho pozůstalost. Simmelovo dědictví tak přežívalo hlavně v USA a teprve v 70. letech se odtud rozšířilo zpátky do Evropy. Od té doby patří mezi klasiky filosofie i sociologie.\n\nSimmel je pokládán za zakladatele a významného představitele tzv. formální sociologie. Občas se uvádí, že pojem \"forma\", který Simmel zvolil, nebyl dobrou volbou. Pojem \"forma\" může vést k pochybnému výkladu slova z hlediska metafyziky a není tak považován za zcela ideální pojem do vědecké sociologie. Někteří sociologové se domnívají, že \"společenská struktura\" by lépe vyjádřila význam, který Simmel mínil. Sociologii původně vymezil jako vědu zkoumající \"formy zespolečenštění\". Simmel se tedy nezabýval zkoumáním společnosti jako celku, nevěnoval se minulosti ani neprognózoval budoucnost, čímž se lišil od svých sociologických současníků. Předmětem jeho zájmu byla analýza současného života společnosti, dokázal výborně zachytit prosperující, předválečnou atmosféru Berlína.\n\nSimmel rozlišoval formu a obsah sociálních jevů. Zajímaly ho jen obecné formy vztahů, které nejsou vázány časově ani prostorově. Jsou to např. vztahy nadřízenosti a podřízenosti, nápodoby, dělby práce, konkurence, vytváření stran, reprezentace, vnitřní konsolidace ad. Tyto formy lze nalézt v rozmanitých sociálních skupinách lišících se cíli i významem (stát, hospodářské společenství, rodina, církev, gang atd.) Toto Simmelovo pojetí sociologie bylo v Evropě spíše odmítáno, kriticky na ně reagoval i Masaryk. Ovlivnilo však významně americkou sociologii, zejména takzvanou Chicagskou školu R. Parka. Z jeho prací vychází např. teorie konfliktu nebo sociologie každodennosti.\n\nAby byl Simmelův inventář sociálních forem kompletní doplnil jej o přehlídku několika sociálních typů. Ve svém díle popisuje takové typy jako “dobrodruh”, “muž uprostřed”, “zprostředkovatel”. Každý typ je dle Simmela spojen s určitým očekáváním druhých. Vztahy s ostatními mu skrze tato očekávání a reakce udělují postavení.\n\nZ pozůstalosti:\n\n\n\n"}
{"id": "56328", "url": "https://cs.wikipedia.org/wiki?curid=56328", "title": "Jalapeño", "text": "Jalapeño\n\nJalapeño [chalapeňo] (\"Capsicum annuum\") je paprička původem z Mexika. Své jméno má podle hlavního města mexického státu Veracruz Jalapa (španělsky), ale původ slova je z aztéckého Xalapa (jazyk nahuatl). Jedná se pravděpodobně o nejpopulárnější papričku na americkém kontinentu . Jalapeños jsou malé (5 cm) až středně velké (8 cm) chilli papričky známé svou pálivostí. Jejich pálivost dosahuje 2500 až 6000 Scovilleových jednotek pálivosti (SHU). V porovnání s ostatními chilli papričkami jsou tedy jalapeños mírně pálivé až pálivé.\n\nZráním papričky červenají. Papriček jalapeños je vyšlechtěno velmi mnoho variant, například: Tipico, Meco a Merita, které jsou velmi populární v mexické kuchyni. Vyuzená a vysušená paprička jalapeño je známá jako chipotle, kterou často najdeme v omáčce adobo. Na chipotle se zpracovává zhruba 20 % celkové produkce jalapeños. Zelená a zlehka zauzená jalapeña se v řezech též nakládají do slanokyselého pikantního nálevu a konzervují.\n\n\n"}
{"id": "56332", "url": "https://cs.wikipedia.org/wiki?curid=56332", "title": "Kokotsko", "text": "Kokotsko\n\nKokotsko (Kokot) je bývalá vesnice jihovýchodně od Chrástu v okrese Rokycany, v katastrálním území obce Bušovice. V okolním stejnojmenném polesí se nalézají pozůstatky mohyl z období halštatské mohylové kultury a zarůstající Horní a Dolní kokotský rybník, založené v 16. století.\n\nDoba vzniku vsi není známa, poprvé je zmiňována v roce 1358, ale předpokládá se, že vznikla již ve 2. polovině 13. století. Podle provedených archeologických průzkumů měla ves asi 32 usedlostí vymezujících náves o rozměru 450 × 70 m, což je rozloha převyšující plochu ústředního náměstí Rokycan, Domažlic nebo dokonce Plzně. Na obou koncích návsi stály dvorce, jejichž hlavní stavbou byl dům o půdorysu zhruba 12 × 38 m. Uprostřed návsi pak byla jednoduchá tvrz – nejspíše dřevěná věžovitého charakteru – která mohla být staršího data vzniku a náležela nejspíše příslušníkovi drobné šlechty, majiteli pozemků vsi, které najímal zdejším sedlákům. Ves zanikla jednorázovým požárem pravděpodobně v období 26. května až 4. června 1450, kdy na Rokycansku pobývalo vojsko Strakonické jednoty – katolické opozice krále Jiřího z Poděbrad.\n\nSeverovýchodně od bývalé vsi se nachází i kopec Kokotsko (501 m n. m.). Kokotským lesem vede okružní naučná stezka \"Kokotské rybníky\", která byla otevřena v roce 2010, je dlouhá 10 km a má celkem 11 zastavení. Trasa naučné stezky prochází obcí Bušovice a vesnicí Nová Huť, která je části obce Dýšina, a dále větší částí Kokotského lesa s oběma rybníky a vrcholy Kokotsko a Ostrý kámen (také někdy zvaný jako Čertův kámen - 474 m n. m.). Stezka zahrnuje též procházku kolem Dolního kokotského rybníka a odbočku ke studánce U Čůráčku. \n\n"}
{"id": "56333", "url": "https://cs.wikipedia.org/wiki?curid=56333", "title": "Polanka nad Odrou", "text": "Polanka nad Odrou\n\nPolanka nad Odrou je bývalá obec, katastrální území a od 24. listopadu 1990 také městský obvod na jihozápadě Ostravy. Polanka má rozlohu 17,3 km² a téměř pět tisíc trvale přihlášených občanů, kterých na rozdíl od velké Ostravy soustavně přibývá. Obvodem protéká řeka Odra, podle níž byla odvozena část názvu. Součástí obvodu je i národní přírodní rezervace Polanská niva, jejíž část je také začleněna do chráněné krajinné oblasti Poodří. Původně se území Polanky nad Odrou členilo na dvě katastrální území: Horní Polanka (severní část) a Dolní Polanka (jižní část), které na horním konci u Klimkovic rozděloval potok Polančice a na dolním konci hlavní silnice, dnes pojmenovaná ulice 1. května.\n\nAutobusová doprava je zajištěna společností Dopravní podnik Ostrava.\n\nV obci se nachází MHD zastávky (v závorce zastavující linky) - stav k 14.12.2015.\n\nV obci jezdí následující linky, které jsou zajištěny převážně nízkopodlažními autobusy.\n\nLinka 46 (Polanka - Horní Polanka - Dolní Polanka - Svinov mosty d. z. - Poruba vozovna - Krásné Pole,Družební a zpět), přičemž některé spoje jedou v úseku Polanka - Svinov mosty d. z.\n\nLinka 53 zajišťuje spojení Polanky, přes Klimkovice a osadu Janová (součást obvodu Polanka) pokračuje na zastávku Svinov mosty d. z..\n\nLinka 59 zajišťuje spojení Polanky s obvody Stará Bělá, Ostrava-Jih a Vítkovice (Ostrava).\n\nLinka 76 zajišťuje spojení Polanky se Svinovem přes osadu Janová (pouze v pracovní dny v přibližně hodinovém taktu).\n\nVšechny spoje linek 46, 53 a 59 končí na konečné zastávce \"Polanka\" na hranici Polanky a Klimkovic. Linka 76 končí na zastávce \"Hraničky\".\n\nObcí také prochází mezinárodní frekventovaná trať 270, na které se nachází výhybna Polanka nad Odrou a železniční zastávka Polanka nad Odrou, kde staví řada osobních vlaků ve směru Ostrava hlavní nádraží či Bohumín a také ve směru Studénka, Letiště Leoše Janáčka Ostrava a Hranice.\n\n\nZnak a prapor byly uděleny usnesením Rady města Ostravy číslo 2278/64 z 24.08.1993.\nV modrém štítě zlatovlasý stříbrný anděl držící v pravici na jednom zeleném stonku dvě červené růže se zlatými semeníky a v levici zlaté váhy.\nAvers opakuje znak, revers tvoří dva vodorovné pruhy, bílý a modrý.\n\n\n"}
{"id": "56337", "url": "https://cs.wikipedia.org/wiki?curid=56337", "title": "Chlumčany (okres Plzeň-jih)", "text": "Chlumčany (okres Plzeň-jih)\n\nChlumčany jsou obec v okrese Plzeň-jih v Plzeňském kraji. Čítá obyvatel. Průměrná nadmořská výška intravilánu je 390 m.\n\nPrvní zmínka o obci pochází z roku 1379, kdy prvními majiteli byli Chlumčanští z Přestavlk.\n\nObci dominuje Vrch s nadmořskou výškou 414 m, na kterém se nachází Kaple Panny Marie dříve zvaná „Matky Boží Pomocné“, jenž bylo postavena v letech 1746 až 1749 a vysvěcena v roce 1751.\n\nChlumčany jsou především známé továrnou na výrobu podlahových dlaždic (dříve Chlumčanské keramické závody, od roku 2004 firma Lasselsberger a. s.). Dále je zde výrobna tvárnic YTONG (dříve Porobeton) a malá pila.\n\nV obci je vodovod, kanalizace a je plně plynofikována.\n\nObec je pokryta připojením Wi-Fi, dále je zde dostupné ADSL a GPRS EDGE 3G mobilního operátora T-Mobile Czech Republic. V místní základní škole je též možno za drobný poplatek surfovat po internetu.\n\nV obci se nachází základní škola s 1. až 9. třídou.\n\nChlumčany leží na elektrifikované železniční trati Plzeň - Klatovy - Železná Ruda. Dále se v blízkosti obce nalézá silnice I. třídy I/27 (E53) (Plzeň - Železná Ruda). Ostatní silnice jsou již pouze místního nebo oblastního významu. Dopravně jsou však Chlumčany dobře přístupné ze všech hlavních směrů.\n\n\n"}
{"id": "56369", "url": "https://cs.wikipedia.org/wiki?curid=56369", "title": "Kolaborace", "text": "Kolaborace\n\nKolaborace je spolupráce, s negativní konotací se tak označuje zpravidla spolupráce s nepřítelem proti vlastní zemi.\n\nNemusí jít vždy jen o spolupráci osob, může jít i o kolaboraci části politické elity, takovým příkladem je Vichistická Francie (státní kolaborace), kolaboraci politickou (například s fašismem souhlasící či jemu blízké strany či organizace jako byly Parti populaire français nebo pravicová strana Rassemblement national populaire) nebo vojenskou – Légion des volontaires français contre le bolchévisme. \n\nTermín \"kolaborant\" pochází z francouzského \"collaborateur\" (\"spolupracovník\"), samotný francouzský výraz je odvozen z latinského \"collaboratus\".\n\nPříkladem může být Francie okupovaná Německem. Osoby spolupracující s okupanty byly nazývány kolaboranty a byly francouzskými partyzány – maquisty – stříleny. Obdobná situace byla i v Československu v době nacistické okupace.\n\n"}
{"id": "56375", "url": "https://cs.wikipedia.org/wiki?curid=56375", "title": "Turecká lira", "text": "Turecká lira\n\nTurecká lira je měna Turecké republiky. Kromě Turecka tuto měnu používá i Severokyperská turecká republika, což je de facto nezávislý stát na ostrově Kypr, který není celosvětově uznán žádným státem kromě právě Turecka. Jedna setina liry se nazývá \"„kuruş“\". ISO 4217 kód liry je TRY.\n\nLirou se platilo ještě na území Osmanské říše, nahradila měny akçe a kuruş. Zachována byla i po vyhlášení republiky v roce 1923, od této doby až dodnes je na každé bankovce vyobrazen zakladatel moderního Turecka, Mustafa Kemal Atatürk. Přesto po jeho smrti až do konce 50. let byly v oběhu i bankovky s portrétem jeho nástupce, prezidentem İsmetem İnönüm. V 70. a 90. letech proběhla inflace; zatímco v 60. letech bylo možné za 1 USD koupit 9 lir, v roce 2001 to bylo už 1,65 milionu lir. Premiér země, Recep Tayyip Erdoğan toto označil za \"národní ostudu\", následně parlament v prosinci roku 2003 schválil plán měnové reformy, ta z bankovek odstranila 6 nul. Provedena byla k 1. lednu roku 2005.\n\nPři měnové reformě se na začátku roku 2005 do oběhu dostala nová série jak mincí, tak i bankovek.\n\nSoučasné mince jsou raženy v hodnotách 1, 5, 10, 25, 50 kuruşů a 1 lira.\n\nNa bankovkách 8. série, které se tiskly mezi roky 2005 a 2008, byla nominální hodnota zapsána s názvem \"Nová turecká lira\". Tyto bankovky měly nominální hodnoty 1, 5, 10, 20, 50 a 100 lir. 1. ledna 2009 se do oběhu dostala nová, již 9. série bankovek, na kterých je nominální hodnota zapsaná jako \"Turecká lira\", slovo Nová se na nich již nevyskytuje. Tyto nejnovější bankovky mají nominální hodnoty 5, 10, 20, 50, 100, 200 lir. Bankovky 8. série zůstaly zákonným platidlem do konce roku 2009, od začátku 2010 jsou směnitelné u turecké centrální banky za bankovky 9. série.\n\n\n"}
{"id": "56378", "url": "https://cs.wikipedia.org/wiki?curid=56378", "title": "Ferdinand Tönnies", "text": "Ferdinand Tönnies\n\nFerdinand Tönnies (26. července 1855 – 9. dubna 1936) byl německý sociolog, ekonom a filosof. Je znám především pro svou sociologickou typologii, kde tradiční pospolitost (Gemeinschaft) staví proti moderní společnosti (Gesellschaft) , dále se zabýval rovněž studiem sociálních norem, sociologií povolání a výzkumem veřejného mínění, kde je pokládán za průkopníka. Spolu s M. Weberem a G. Simmelem založil v roce 1909 \"Německou společnost pro sociologii\" (\"Deutsche Gesellschaft für Soziologie\").\n\nFerdinand Tönnies strávil své dětství na statku v obci  Eiderstedt v severoněmeckém Šlesvicko-Holštýnsku , a po odchodu svého otce do důchodu ve městě Hosum. V roce 1872 se Tonnies přihlásil k vlasteneckému entuziasmu na Štrasburské univerzitě, ale díky využití svobody pohybu pro německé studenty postupně přestoupil na univerzity v Jeně, Bonnu, Leipzigu a Tubingenu, kde nakonec získal roku 1877 doktorát klasické filozofie. I poté jeho zájmy směřovaly k politické filozofii a sociálním problémům. Finanční prostředky otce mu později umožnily věnovat se postdoktorálnímu studiu. Tönnies šel na Berlínskou univerzitu, a pak do Londýna, kde započal studia Hobbesianismu, směru vycházejícího z myšlenek politického filozofa Thomase Hobbes, a teorie Gemeinschaft a Gesellschaft. Od roku 1881 až do roku 1933 přednášel na univerzitě v Kielu, odkud byl vyhnán nacisty a tři roky nato zemřel.\n\nTönnies rozlišoval mezi dvěma typy sociálního seskupení Gemeinschaft a Gesellschaft, které jsou do češtiny nejčastěji překládány jako pospolitost a společnost. Tyto koncepty slouží k pojmenování dvou typů společenské vazby, společnosti. V této teorii Tonnies mluví o dvou formách lidské vůle. „Wesenwille“ neboli organická vůle, jež je základem Gemeinschaftu. A pro Gesellschaft „Kurwille“, což znamená v nejvhodnějším českém překladu vůle arbitrální nebo libovůle.\n\nPospolitost (Gemeinschaft) je postavena na pokrevních svazcích typické pro rodinu, kde lidé žijí v pospolitém životě a hluboké solidaritě, avšak to platí i pro jiné sociální vazby jako sousedství či dokonce i život v malé vesnici. Jedná se o živoucí organismus, ve kterém vztahy hrají klíčovou roli. Častokrát převládá obecný zájem v sociálních vazbách, které jsou řízeny zvyky a obyčeji. To všechno vychází z vůle jednání vnitřních potřeb a přirozeného stavu. \n\nSpolečnost (Gesellschaft) lze přirovnat zejména k akciovým společnostem, velkoměstům. A právě v takovýchto příkladech jsou lidé spjati pouze vnější konvencí. Osoby jsou na sobě nezávislé, izolovány od ostatních, přestože je sjednocuje racionální účel. Jedinci jde o určité zájmy a cíle, založené na kalkulu a osamostatněném myšlení.\n\nHlavním záměrem Tönniese bylo za pomocí G. a G., popsat dějinný vývoj. Oba tyto pojmy mají představovat dějinné epochy směřující určitým vývojem a to od pospolitosti ke společnosti. Díky průmyslové revoluci, která zapříčinila mnoho společenských změn, se člověk mění na masového a stádního. Vztahy se formalizují a člověk je více izolován od ostatních. Tönnies nikde neprohlašoval, že ve světě se vyskytují jen tyto čisté podoby sociálních seskupení, jelikož každá společnost se skládá z prvků G. a G. Touto svou nejvýznamnější prací ovlivnil celou řadu významných sociologů, jako byli Emil Durkheim, Max Weber či George Simmel.\n\nK empirickým studiím Ferdinanda Tönniese patří vzorce sňatkového chování, kriminální chování, pozice dělníků v docích a sociální podmíněnost názorů a postojů . Ve Šlesvicku-Holštýnsku zkoumal příčiny sebevražednosti.\n\n\n\n\n\n\n\n\n\n"}
{"id": "56399", "url": "https://cs.wikipedia.org/wiki?curid=56399", "title": "Pozorování", "text": "Pozorování\n\nPozorování (\"observace\") by se dalo obecně definovat jako smyslová percepce okolního světa. Je to cílevědomé, soustavné a plánovité vnímání jevů a procesů, které směřuje k odhalení podstatných souvislostí a vztahů sledované skutečnosti. Vědecké pozorování se na rozdíl od „laického“ pozorování dá definovat jako \"technika sběru informací založená na zaměřeném, systematickém a organizovaném sledování aspektů, fenoménů, které jsou předmětem zkoumání\". Vědecké pozorování je jedna ze všeobecně akceptovaných vědeckých metod, a hraje tak důležitou roli v rámci kvalitativního a kvantitativního výzkumu.\n\nPozorování by mělo splňovat několik podmínek. Mělo by být přesně organizované, probíhat podle stanoveného plánu, pozorované jevy a procesy musí být přesně registrované. Závěr procesu pozorování tvoří analýza pozorovaných údajů.\n\nDalší podmínky musí splňovat také pozorovatel. Měl by mít zdravé smyslové orgány, schopnost přesného odhadu, schopnost koncentrace pozornosti (cca 20 minut), oproštění od negativních vlivů, schopnost přesného vnímání, oproštění se od předsudků a zaujatosti, vedení bezprostředních a přesných záznamů.\n\nPozorováním bez intervence (experimentu) nelze usuzovat na kauzalitu, ale pouze na korelaci.\n\nPozorování hojně využíval v druhé polovině 19. století etnolog a sociolog Frank Hamilton Cushing při svém pozorování indiánů Zuni, a dále pak například Bronisław Malinowski, Edward Evan Evans-Pritchard,nebo Margaret Meadová. Tento přístup platil pro antropology za hlavní přístup k etnografickému výzkumu. Přístup spoléhal na kultivaci osobních vztahů s místními obyvateli jako na způsob jak zjistit o kultuře co nejvíc a zahrnoval jak pozorování tak účast na společenském životě skupiny. Tím, že žili s kulturami, které studovali, dokázali vědci formulovat závěry na základě zkušeností z první ruky a získávat tak zcela nové poznatky. Stejná metoda je uplatňována na skupiny v rámci západní společnosti. Obzvláště se osvědčila při studiu subkultur nebo skupin se silnou identitou - jedině včleněním se do skupiny získá výzkumník skutečnou představu o jejím fungování. \n\nOd osmdesátých let dvacátého století sílí hlasy zpochybňující schopnost pozorování poskytnout věrný vhled. Na popularitě získává formalizovaný program kvalitativního výzkumu známý jako zakotvená teorie iniciovaný Glaserem a Straussem. V reakci na tyto tendence vylepšila řada etnografů své metody, a to buď za účelem zvýšení replikovatelnosti, nebo v zájmu zakotvení svých interpretací do pečlivěji definované epistemologie.\n\nVývoj pozorování jako výzkumného nástroje tedy nebyl náhodným procesem. Podstoupil značnou míru sebereflexe a revize.\n\n\nNejpřehlednější dělením pozorování je jednoznačně dělení na pozorování přímé (smyslové – nejčastěji se jedná o pozorování prostřednictvím primárních zrakových a sluchových vjemů) a pozorování nepřímé (zprostředkované – např. prostřednictvím mikroskopu, dotazníku či videozáznamu).\n\nDalší dělení pozorování je na krátkodobé a dlouhodobé, které je optimální.\n\nPodobně jako pro jiné vědecké metody platí i pro pozorování základní rozdělení na kvalitativní a kvantitativní v závislosti na charakteru získávaných informací. O účelu kvalitativního či kvantitativního pozorování se doktor Miroslav Disman vyjádřil následovně:\n\nVyznačuje vysokou mírou formalizace. Již před zahájením pozorování je stanoveno co, jak, jak často, kde a ideálně s jakými předpoklady vývoje budeme pozorovat. Pozorování tohoto druhu zpravidla dovoluje použití záznamového archu jakož i aplikaci více zaškolených pozorovatelů současně. Typicky se jedná o kvantitativní přístup ke zkoumání.\n\nPro nestandardizované pozorování je \"typický dost nízký až nulový stupeň formalizace\". Dokonce i výběr souboru pozorovaných objektů se odehrává až v průběhu pozorování a na základě rozhodování pozorovatele. V praxi často představuje předchozí fázi standardizovaného pozorování a v takovém případě je jeho cílem konkretizace parametrů pozorování a vytvoření hypotézy. Z charakteru nestandardizovaných pozorování se dá usoudit, že se většinou jedná o metodu kvalitativního výzkumu.\n\nStřední cestu najdeme v polostandardizovaném pozorování, které umožňuje na určité aspekty jevu nacházet odpovědi s použitím vysoce formalizovaného pozorování a na zbývající rozsah naopak nízkou mírou formalizace pozorování.\n\n\n\n\n\n\n\n"}
{"id": "56406", "url": "https://cs.wikipedia.org/wiki?curid=56406", "title": "Richard Réti", "text": "Richard Réti\n\nRichard Réti (28. května 1889, Pezinok – 6. června 1929, Praha) byl slavný rakouskouherský a posléze československý šachista a skladatel šachových studií, jeden z nejsilnějších šachistů 20. let 20. století.\n\nRichard Réti byl synem židovského lékaře. Rodina byla vcelku bohatá a Rétiho pomáhala vychovávat francouzská vychovatelka. V roce 1904 se s matkou přestěhoval do Vídně, kde absolvoval gymnázium a studoval na univerzitě matematiku. Bavily ho i šachy a dlouho se rozhodoval, které z těchto dvou vášní dá přednost. Údajně se rozhodl pro šachy poté, co ve slavné vídeňské kavárně Café Central, která byla centrem tehdejších vídeňských šachistů, zapomněl svoji disertační práci, na které celý rok pracoval a se kterou se již neshledal. Nechtělo se mu ji psát znovu a navzdory tomu, že mu byla jeho profesory předpovídána skvělá vědecká kariéra, nedostudoval a stal se šachovým profesionálem.\n\nSavielly Tartakower o tehdy osmnáctiletém Rétim prohlásil:\n\n\"„Réti studuje matematiku, ale není suchým matematikem, hraje za Vídeň, ale není Vídeňák, je rozený Maďar, ale neumí maďarsky, mluví rychle a přitom koná rozvážně, a ještě se stane nejlepším hráčem šachu na světě, aniž dosáhne na korunu mistra světa. On je umělec-badatel, který se nezaobírá příčinou záležitostí, ale podstatou…“\"\n\nMezi lety 1918 a 1924 dosáhl velkých turnajových úspěchů a ocitl se v absolutní světové špičce. V roce 1924 v New Yorku porazil po osm let neporaženého mistra světa Capablancu.\n\nRéti se stal radikálním „novátorem“ šachových zahájení, spolu s Nimcovičem a Breyerem se stali zakladateli a vůdčími představiteli tzv. Hypermoderní šachové školy. Je po něm pojmenovaná Rétiho hra (1.Jf3 d5 2.c4), typický produkt hypermodernistické šachové filosofie.\n\nV roce 1925 dosáhl Réti světového rekordu v simultánní hře naslepo, hrál proti 29 soupeřům s výsledkem +21-2=6.\n\nByl úspěšným autorem šachové literatury, jeho knihy \"Die neuen Ideen im Schachspiel\" (\"Nové myšlenky v šachové hře\") z roku 1922 a \"Die Meister des Schachbretts\" (\"Mistři šachovnice\") z roku 1930 se považují za klasická díla šachové literatury. Réti byl jeden z nejčastěji zmiňovaných uchazečů o zápas o titul mistra světa, ale nikdy se k němu nedostal, v roce 1929 nečekaně zemřel ve věku 40 let na spálu. Je pochován ve Vídni v židovské části hřbitova Zentralfriedhof.\n\nPravděpodobně nejznámější Rétiho partie pochází z jednoho z nejlépe obsazeních turnajů v historii - turnaje v New Yorku roku 1924, ve kterém byla tato partie oceněna první cenou za krásu:\n\nRéti - Bogoljubov, New York 1924\n\n1.Jf3 d5 2.c4 e6?! (pochybná koncepce omezující příliš střelce na c8) 3.g3 Jf6 4.Sg2 Sd6 5.0-0 0-0 6.b3 Ve8 7.Sb2 Jbd7 8.d4 c6 9.Jbd2 Je4 10.Jxe4 dxe4 11.Je5 f5 12.f3 exf3 13.Sxf3! Dc7 14.Jxd7 Sxd7 15.e4 e5 (na první pohled černý překonal prvotní problémy a stojí dobře. Réti však velice rychle ukáže, jak moc času a úsilí ho to stálo a že jeho pozice je stále příliš vratká) 16.c5 Sf8 17.Dc2 exd4 18.exf5! (černý je ve vleku událostí. Většina jeho následujících tahů je vynucených) 18...Vad8 19.Sh5! (začíná grandiózní akce ukončující partii. Pro černého je tím krutější, že mu dává zdánlivě šanci na záchranu) Ve5 20.Sxd4 Vxf5 21.Vxf5 Sxf5 22.Dxf5 Vxd4 (rovný materiál, nestejní střelci? Z toho by snad mohla být nakonec remíza?!) 23.Vf1 Vd8 24.Sf7+ Kh8 (viz diagram) 25.Se8!!. Černý se vzdal\n\nRéti sehrál na tomtéž turnaji ještě jednu významnou partií, jejíž senzační výsledek tehdy okamžitě obletěl celý svět a stal se největší senzací turnaje. Réti v ní totiž porazil „neporazitelného“ Capablancu, který prohrál poprvé po osmi letech.\n\nSvoji genialitu dokázal Réti i ve vynikajících šachových studiích. 4. prosince 1921 v \"Ostrauer Morgenzeitung\" uveřejnil svoji nejslavnější studii, která patří k těm nejznámějším studiím vůbec. Její hlavní myšlenkou je negace známého aforismu Senecy: \"Kdo současně honí dva zajíce, nejenže je oba nechytí, ale nejspíše nechytí žádného.\" Savielly Tartakower označil toto dílo jako šachovou \"kvadraturu kruhu\" (viz diagram).\n\nNa první pohled je zadání „bílý táhne a remizuje“ nerealizovatelné – bílý král nemůže dohnat černého pěšce, zatímco ten černý toho bílého stíhá. Bílý král však má možnost sledovat naráz 2 cíle (podpora vlastního a stíhání protivníkova pěšce). Réti si jako matematik všiml paradoxní geometrie na šachovnici, kdy vzdálenost a1-h8 je stejná jako a1-a8 (sedm tahů krále):\n\nKdyž se černý král přiblíží k bílému pěšákovi (Kb6), tak získá bílý král čas na vstup do čtverce černého pěšáka a chytit ho. Když černý tahá jen se svým pěšákem, tak bílý král podpoří včas svého pěšce a obě strany postaví dámu.\n\n\"Řešení\":\n\nNebo 1. -, Kb6 2. Kf6 h4 3. Ke5 h3 4. Kd6 h2 5. c7 =\n\nKdyž 3. Ke5?, tak 3. -, h2 černý vyhrává, ovšem\n\nremíza.\n\n\n"}
{"id": "56408", "url": "https://cs.wikipedia.org/wiki?curid=56408", "title": "Čaturanga", "text": "Čaturanga\n\nČaturanga či Čatrang je strategická desková hra pocházející z Indie. Podle mnoha šachových historiků je předchůdcem všech dnes hraných šachových her. Vynecháním kostky a úpravou pro dva hráče vznikla hra šatrandž, která pak prošla ještě dlouhým vývojem, než se z ní staly šachy v takové podobě, jak je známe dnes.\n\nPojmenování různých variant hry není zcela jednotné, někdy se jako Čaturanga označuje i pozdější varianta (podobnější šatrandž).\n\nDva a dva hráči tvoří dvojici, jejímž cílem je zajmout všechny kameny protivníků.\nO tom jakým kamenem bude hráč hrát rozhoduje hod čtyřstěnnou kostkou (resp. kvádříkem protáhlého tvaru). Tah musí hráč provést i jestliže je to pro něj nevýhodné.\nPadne-li:\n\nPro tuto hru byly vytvořeny speciální podlouhlé kostky, takže padají pouze uvedené čtyři hodnoty. Při hře obyčejnou kostkou se při pádu jedničky nebo šestky hází znovu.\n\nKaždý z hráčů má pochopitelně sadu figur odlišné barvy - např. bílou, černou, červenou, zelenou atp.\n\nKámen, který vstoupí na pole obsazené soupeřovým kamenem, tento kámen zajme a odstraní z desky. Výjimka platí pro pěšáky, kteří smí zajmout jen pěšáka nebo loď, a pro lodě, které smí zajímat jen pěšáky. Potkají-li se lodě na čtyřech sousedních polích tvořících čtverec, loď, která se přisunula jako poslední, zajme tři zbývající (včetně spoluhráčovy). Když rádža vstoupí do cizího, zvlášť označeného pole, které představuje královský trůn, říká se, že tento trůn dobyl. Rádža, který dobyl trůn svého spojence, vyřadil tím spoluhráče z boje. Převezme velení i nad jeho armádou a pokračuje ve hře sám s oběma sadami kamenů. Ztráta rádži neznamená konec hry, hráč může pokračovat v boji se zbývajícími kameny. Když je zajat některý z rádžů jedné spojenecké dvojice a ta zajme rádžu nepřátelského, může soupeřům nabídnout výměnu. V případě dohody oba zajatí rádžové opět nastoupí na své trůny. Jsou-li obsazeny, tedy do některého z volných polí vedle trůnu.\n\nPěšák, který se probojuje až na pole opačné strany desky, kde stál před začátkem partie jezdec nebo slon, mění se v tuto figuru. Pěšec může být proměněn jen jestliže hráč v průběhu hry o některého z pěšců přišel. Jestli-že při vstupu na pole má hráč ještě všechny pěšce, proměnu uskuteční po ztrátě některého z pěšců.\n\nJestli-že některému z hráčů zbývá na desce již jen pěšák s lodí a všechny ostatní kameny ztratil, může proměnit pěšce v libovolnou figuru. Musí s ním však nejprve dojít na pole, kde na začátku hry stál rádža, slon, kůň nebo loď.\n\nVítězí hráč nebo spojenecká dvojice, které se podaří vyřadit ze hry oba soupeře.\n\n\n\n"}
{"id": "56411", "url": "https://cs.wikipedia.org/wiki?curid=56411", "title": "Rjóandži", "text": "Rjóandži\n\nRjóandži (šindžitai: 竜安寺, kjúdžitai: 龍安寺), „Chrám mírumilovného draka“, je zenový chrám ležící v severozápadním Kjótu, Japonsko. Od roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“. Chrám patří škole \"Mjóšindži\" sekty rinzai zenového buddhismu.\n\nMísto, na kterém chrám stojí, bylo původně majetkem klanu Fudžiwara.\n\nChrám byl založen roku 1450 slavným generálem Hosokawou Kacumotem. Jeho patrony byl klan Hosokawa, Tojotomi Hidejoši a Tokugawa Iejasu.\n\nPro mnoho lidí je jméno chrámu synonymem pro slavnou chrámovou \"karesansui\" (suchá krajina) kamennou zahradu. Ta byla zřejmě založena umělcem Sóamim (1455–1525) na sklonku 15. století. Zahrada je tvořena uhrabaným štěrkem a patnácti, mechem pokrytými, kameny. Ty jsou umístěny tak, že ať se díváte z kteréhokoliv místa, nikdy je nevidíte všechny.\n\n"}
{"id": "56418", "url": "https://cs.wikipedia.org/wiki?curid=56418", "title": "Václav Švéda", "text": "Václav Švéda\n\nVáclav Švéda (26. dubna 1921 Pivín – 2. května 1955 Praha) byl protikomunistický odbojář, člen skupiny bratří Mašínů.\n\nNarodil se v Pivíně u Prostějova jako prvorozený syn drobným zemědělcům Františku Švédovi a Hedvice, rozené Adamcové. Jeho mladšími bratry byli Zdeněk (*1922) a Vratislav (*1927) a i přes skromné poměry mu rodiče umožnili studovat - nejprve v Olomouci a poté gymnázium v Kolíně, kde žila jeho teta.\n\nNa začátku 2. světové války se chtěl připojit k československým jednotkám v zahraničí. Nicméně při pokusu o překročeni hranic Protektorátu byl zatčen gestapem a poté, co v roce 1940 uprchl a pod falešnou identitou se skrýval v Německu, aby původní plán naplnil cestou přes Švýcarsko, byl opět zadržen a v roce 1942 odsouzen berlínským soudem na 15 let vězení. Zde se také v roce 1945 dočkal konce války. Po návratu do Československa dokončil gymnázium. V Kolíně se usadil a seznámil se zde se svojí budoucí manželkou Ludmilou; Ludmila byla adoptovanou dcerou příbuzných Josefa Mašína staršího, kteří vlastnili statek v nedalekých Lošanech. Ihned v roce 1946 se vzali a v následujícím roce převzali správu nad hospodářstvím. Ve stejném roce se rovněž při příležitosti odhalování pomníku Josefa Mašína st. v Lošanech seznámil s jeho syny Ctiradem a Josefem.\n\nPo komunistickém převratu bylo Švédům hospodářství v roce 1950 v rámci kolektivizace zkonfiskováno, v roce 1952 byli i se dvěma dětmi jako kulaci nuceně vystěhováni a uchýlili se do Pivína k Václavovým rodičům. Mezi lety 1950 a 1953 (odchodem na Západ) vystřídal několik krátkodobých zaměstnání - pracoval jako krmič vepřů, závozník, na dole Kaňk u Kutné Hory nebo jako dělník na pile. Do tohoto období rovněž spadá jeho činnost v rámci skupiny bratří Mašínů.\n\nBěhem odchodu skupiny bratrů Mašínů na Západ přes NDR v roce 1953 byl u Waldowa postřelen – střela mu rozdrtila kost v předloktí a silně krvácel. S bratry Mašínovými a Milanem Paumerem, kteří jej neměli čím ošetřit a ani by jej nedokázali dostat z obklíčení, se dohodl, že zůstane na místě. Tam jej také zatkli příslušníci Volkspolizei.\n\nPozději byl předán do Československa, kde byl 1. února 1955 se Zbyňkem Janatou odsouzen k trestu smrti. Popraven byl téhož roku hned po prvomájových oslavách na Pankráci. Ve Švédově ohledacím listě je uvedena jako příčina smrti strangulace. Byl popraven společně se Zbyňkem Janatou a se strýcem bratří Mašínových Ctiborem Novákem. Janata ani Švéda nesměli být pohřbeni, a jak dokládá vězeňský protokol z roku 1961 – urny s jejich popelem byly zničeny.\n\n"}
{"id": "56419", "url": "https://cs.wikipedia.org/wiki?curid=56419", "title": "Zbyněk Janata", "text": "Zbyněk Janata\n\nZbyněk Janata (1. února 1932 – 2. května 1955) byl člen skupiny bratří Mašínů.\n\nStudoval na elitní internátní škole Středočeská kolej krále Jiřího z Poděbrad v Poděbradech.\n\nZ odbojové skupiny bratří Mašínů byl nejmladší. Pro svoji ráznou až prudkou povahu u sebe nikdy nenosil zbraň.\n\nBěhem útěku skupiny na Západ přes NDR v roce 1953 se po přestřelce s Volkspolizei na železniční stanici Uckro oddělil od ostatních a následujícího dne byl ve 20:38 u vesnice Pelkwitz zatčen.\n\nPozději byl předán do Československa, kde byl 1. února 1955 spolu s Václavem Švédou odsouzen k trestu smrti. Popraven byl téhož roku hned po prvomájových oslavách na Pankráci spolu s Václavem Švédou a se strýcem bratří Mašínových Ctiborem Novákem. Janata ani Švéda nesměli být pohřbeni, a jak dokládá vězeňský protokol z roku 1961 – urny s jejich popelem byly zničeny.\n"}
{"id": "56424", "url": "https://cs.wikipedia.org/wiki?curid=56424", "title": "Jan Novák (spisovatel)", "text": "Jan Novák (spisovatel)\n\nJan Novák (* 4. dubna 1953 Kolín) je česko-americký spisovatel, scenárista a dramatik.\n\nJeho rodina v roce 1969 emigrovala přes Rakousko do Chicaga.\n\nDebutoval povídkovou sbírkou \"Striptease Chicago\" ('68 Publishers 1983; Mladá fronta 1992, ISBN 80-204-0131-8) z prostředí československých emigrantů v Americe, jež zobrazuje s ironickou neúctou k národoveckému tradicionalismu a velkým jazykovým citem pro groteskní míšení češtiny s angličtinou, k němuž mezi nimi dochází; byla srovnávána s díly Josefa Škvoreckého. Všechna svá další díla psal anglicky.\n\nRomán \"Miliónový jeep\" (\"The Willys Dream Kit\", Harcourt Brace, 1985; překlad Jaroslav Kořán, 68 Publishers 1989, Atlantis 1992, ISBN 80-7108-039-X) čerpá z rodinné zkušenosti (otce přiměla k emigraci i zpronevěra, již spáchal v kolínské záložně) a zachycuje jeho životní příběh od mládí za nacistické okupace až po smrt v USA. Byl velmi příznivě přijat, získal Carl Sandburg Award pro chicagské autory a Friends of Literature Award, román byl nominován i na Pulitzerovu cenu. K českému vydání napsal předmluvu Václav Havel.\n\nRomán \"The Grand Life\" (Poseidon Press 1987), opět zčásti inspirovaný vlastními zkušenostmi (hrdina je nižším manažerem výpočetního střediska chicagské energetické společnosti), nebyl příliš čtenářsky úspěšný a česky nevyšel.\n\nJe také spoluautorem Formanovy autobiografie nazvané \"Co já vím?\" (\"Turnaround\", 1994; překlad Jiří Josek, Atlantis 1994, ISBN 80-7108-076-4). Jeho divadelní hra \"Aljaška\" byla uvedena brněnským Divadlem na provázku v roce 1994 a od roku 2000 hraje bratislavské divadlo Astorka jeho hru \"Vražda sekerou ve Sv. Petěrburgu\". Astorka také od roku 2009 uvádí jeho další hru \"Tolstoj a peníze\". \n\nV malém nákladu vyšel česky překlad jeho divadelní hry \"Strýček Josef\" (přel. Jiří Josek, DILIA 1991, ISBN 80-203-0250-6). Novák rovněž přeložil do angličtiny Havlovy hry \"Audience\",\"Vernisáž\" jako \"Unveiling\" (Private View), \"Protest\" a \"Zahradní slavnost\" jako \"Office Party (Garden Party)\". Překlady jednoaktovek vydal v roce 2009 ve dvojjazyčném vydání pod názvem \"Občan Vaněk/Citizen Vaněk\".\"\n\nKniha \"Samet a pára\" (\"Prague in Velvet\", překlad Jarka Vrbová a Tomáš Vrba, '68 Publishers 1992 a Atlantis 1992, ISBN 80-7108-055-1) pojednává o Novákově návštěvě v Praze krátce po listopadové revoluci, \"Komouši, grázlové, cikáni, fízlové & básníci\" (Commies, crooks, gypsies, spooks and poets 1995; z anglického originálu přeložil a upravil autor, Torst 1997, ISBN 80-7215-026-X) o ročním českém pobytu s rodinou v roce 1992-3; získala Carl Sandburg Award za literaturu faktu.\n\nJeho rozsáhlé beletristické zpracování příběhu bratří Mašínů pod názvem \"Zatím dobrý\" (z nevydaného angl. originálu \"So Far So Good\" přeložila Petra Žallmannová, Petrov 2004, ISBN 80-7227-194-6) získalo cenu Magnesia Litera pro knihu roku.\n\nV roce 2009 vydal knihu rozhovorů \"Za vodou\" (Nakladatelství Franze Kafky, 2009), v níž důvěrně zpovídá Miloše Formana, Dominika Haška, Lubomíra Kaválka, Antonína Kratochvíla, Josefa Mašína a Milana Sovu.\n\nV roce 2017 vyšla audiokniha \"Co já vím?\", kterou načetl Hynek Čermák.\n\nJako scenárista spolupracoval s Milošem Formanem na filmu \"Valmont\", v 90. letech napsal scénář českého snímku \"Báječná léta pod psa\" a podílel se na scénářích \"Šeptej\" a \"Nejasná zpráva o konci světa\".\nV roce 2005 natočil společně se svým synem Adamem dokumentární film \"Občan Havel jede na dovolenou\" o policejním pronásledování V. Havla v roce 1985, v roce 2009 pak dokumentární film \"Občan Havel přikuluje\" z doby o deset let dříve.\n\nV roce 2009 proběhla premiéra slovenského filmu \"Nedodržený slib\" podle jeho scénáře.\n\nRomán \"Miliónový jeep\" byl v roce 1990 zpracován v Československém rozhlasu jako třináctidílná četba na pokračování. Z překladu Jaroslava Kořána připravila Marie Kamenová. V režii Zdeňka Kozáka četl František Derfler.\n\nV roce 2007 obdržel Cenu Josefa Škvoreckého za román \"Děda\" (Bookman, 2007).\n\n"}
{"id": "56425", "url": "https://cs.wikipedia.org/wiki?curid=56425", "title": "Zdena Mašínová mladší", "text": "Zdena Mašínová mladší\n\nZdena Mašínová mladší (* 7. listopadu 1933 Praha) je sestra bratří Mašínů, neteř Ctibora Nováka.\n\nJejím otcem byl generálmajor prvorepublikové československé armády Josef Mašín, bývalý příslušník československých legií v Rusku. Její matkou byla Zdena Mašínová (rozená Nováková), zaměstnaná tehdy jako geometr ve firmě svého otce.. Po obsazení Československa nacistickým Německem přešel její otec do ilegality. Zde působil v rámci odbojové organizace Obrana národa. Společně s pplk. Josefem Balabánem a škpt. Václavem Morávkem vytvořil zpravodajskou skupinu Tři králové. Malá Zdena vídala svého otce sporadicky, jen při občasných tajných nočních návštěvách rodiny. Už jako šestiletá zažila během protektorátu každodenní výslechy ze strany nacistů u nich doma, když se snažili dopadnout jejího otce. Ještě před jeho zatčením byla rodina přinucena opustit během 24 hodin Prahu a odstěhovat se do rozestavěného domu v Poděbradech. I zde pak pokračovaly nečekané přepady gestapa ve snaze zastihnout Mašína při tajné návštěvě rodiny. Poté, co byl její otec zatčen gestapem v podvečer 13. května 1941 při přestřelce, skončily i tyto návštěvy.\n\nRodiče byli oba drženi na Pankráci, otec jako zločinec, matka jako rukojmí. Po zatčení Zdeny Mašínové starší (v lednu 1942) plánovalo gestapo odvést děti (Ctirada, Josefa a Zdenu) do říše na převýchovu. To v praxi znamenalo, že by Ctirad a Josef přišli do nacistické rodiny. Zdena by skončila v plynové komoře (postižení jedinci byli v té době v nacistické říši likvidováni). Tehdy zasáhla do osudu dětí jejich babička Emma. Uměla výborně německy a slíbila gestapu, že bude děti vychovávat tak, aby z nich vyrostli řádní občané říše. A tak po zatčení Zdeny Mašínové starší začala děti vychovávat jejich babička Emma.\n\nBěhem války byl vězněn i Zdenin strýc, štábní kapitán Ctibor Novák. 30. června 1942 byl její otec odsouzen stanným soudem k trestu smrti a na kobyliské střelnici v Praze popraven. Krátce po popravě Josefa Mašína byla její matka Zdena propuštěna domů.\n\nPo útěku bratří Mašínů do Berlína v roce 1953 byla Zdena Mašínová celoživotně perzekvována komunistickým režimem\n\nZdena Mašínová nikdy neohnula páteř a žádného svého rozhodnutí nelituje. Je hrdá na to, že je Mašínová, ne však na to, že je Češka. Rod Mašínů má dlouhou historii. Jeho výjimečnost pramení ze vzorů, které se předávaly z generace na generaci, z rodičů na děti. A správné vzory v dnešní společnosti chybí.\n\nZnačnou část dětství strávila Zdena na různých klinikách. Narodila se totiž s vážným postižením nohou (měla nedovyvinuté klouby). Lékařská prognóza nebyla dobrá. Na Karlově náměstí na Ortopedickém oddělení strávila s krátkými přestávkami osm let (musela každý rok na dvě operace, celkově jich bylo šestnáct). První ortopedickou operaci prodělala Zdena ve dvou letech. K údivu lékařů na vozíku neskončila. V jedenácti letech mohla konečně samostatně chodit.\n\nJako třináctiletá odešla za babičkou Emmou do Jeseníku, kde její strýc Ctibor Novák organizoval odsun Němců. V Poděbradech zůstala její matka s bratry Ctiradem a Josefem. V Jeseníku pokračovala Zdena ve studiu na místním reálném gymnáziu.\n\nPo nástupu komunistů byl rodině Mašínů zabaven téměř veškerý majetek a začátkem 50. let musela celá rodina opustit Poděbrady a přestěhovat se do polorozbořeného objektu v obci Činěves.\n\nV letech 1951 až 1953 Zdena vystudovala Vyšší zdravotnickou školu v Olomouci. V létě 1953 nastoupila jako laborantka na zdejší krajské hygienické stanici. V té době již byli její bratři plně zapojeni do protikomunistického odboje.\n\nNa podzim roku 1953 utekli oba její bratři Ctirad a Josef za známých okolností na Západ. (O útěku svých bratří za hranice se dozvěděla až z vysílání rádia Svobodná Evropa.) Na bratry už komunisté nemohli a tak jejich zloba dopadla na zbytek rodiny, tedy i na tehdy dvacetiletou Zdenu. Následovalo její zatčení (26. listopadu 1953) v Olomouci. Poté strávila několik měsíců na samotce ve věznicích v Olomouci a Praze-Ruzyni, kde byla téměř denně podrobována výslechům. Zatčena byla i Zdenina matka a strýc. Na jaře 1954 Zdenu sice propustili na svobodu, ale StB ji i nadále bedlivě sledovala (až do roku 1965).\n\nZdeninu matku mezitím komunisté odsoudili za spoluúčast na zločinném spiknutí proti republice k 25 letům odnětí svobody. Strýce Ctibora Nováka odsoudili dokonce k trestu smrti za velezradu a špionáž (byl popraven v roce 1955 spolu s dalšími dvěma členy skupiny bratří Mašínů). Těžce nemocná Zdena Mašínová starší byla vězněna v kobce v pražské Ruzyni a dvanáct měsíců ji tam nechali bez pokrývek na holé zemi v hrozném stavu. Na následky těžkého nádorového onemocnění zažívacího traktu zemřela ve vězeňském pracovním táboře v Pardubicích 12. června 1956.\n\nZdenina matka byla i velmi neuctivě pohřbena – její ostatky byly hozeny do šachty hromadného hrobu na Ďáblickém hřbitově. Bez pohřbu a v tichosti. Zdena hledala matčiny ostatky tak dlouho, až se jí to podařilo. Čtyřicet let pak chodila za matkou spíše na smetiště než na hřbitov a nikdy tam nikoho nepotkala. Málokomu se totiž podařilo identifikovat místo ostatků svých blízkých – obětí komunistické totality. Nikdo nesměl místo ani označit.\n\nAni po smrti její matky nepřestal komunistický režim Zdenu perzekvovat. V roce 1957 se přestěhovala z Olomouce do Prahy. Zde mohla pracovat pouze jako myčka laboratorního skla v laboratořích pražských poliklinik. Se svými bratry udržovala Zdena řadu let jen písemný kontakt. V březnu 1969 se v Dánsku (po šestnácti letech) u kodaňské opery setkala se svým bratrem Josefem.\n\nMožnost emigrace Zdena nikdy nevyužila. Ve vlasti měla nemocnou babičku Emmu a také manžela Doc. Rudolfa Martina. S ním se Zdena seznámila v roce 1956, v nejhorším roce jejího života, kdy jí zemřela maminka.\nByl o dvacet let starší, rozvedený ale jejich osudy si byly v něčem podobné a Rudolf jí byl velkou oporou. Po téměř osmnácti letech trvajícím vztahu se za něj v roce 1973 provdala. V 80. letech pak spolu žili v Konstantinových Lázních v západních Čechách. Díky tomuto svazku vyvdala dvě dospívající děti, které měl její manžel v péči z předchozího manželství. To vyhovovalo jejímu životnímu postoji k vlastním dětem.\n\n\nJosef Mašín, otec Zdeny Mašínové dal v roce 1940 převést rodinný statek v Lošanech u Kolína na své tři děti (Josefa, Ctirada a Zdenu) aby majetek nepadl do rukou gestapa a Říše. V následujícím roce (1941) byl dopaden a dne 30. června 1942 byl pak popraven v Praze na Kobyliské střelnici. Když se Ctirad a Josef Mašínové (spolu s Milanem Paumerem) v roce 1953 dostali na Západ, propadly jejich majetkové podíly na Lošanském statku do vlastnictví státu. (Zdena Mašínová vlastní jen malou část statku.) V majetku státu zůstaly oba podíly i po Sametové revoluci (1989), protože se oba bratři do republiky nevrátili a neměli české státní občanství. Statek v Lošanech byl po zestátnění dílnou a ubytovnou, nyní (2015) je kvůli nejasnému vlastnictví prázdný a chátrá. Zdena Mašínová se dům s pozemky snaží získat zpět od počátku 90. let dvacátého století. Soudně napadla platnost smlouvy z roku 1940 s tím, že v den popravy Josefa Mašína byl vlastníkem statku on. Žaloba byla Krajským soudem v Praze formálně zamítnuta s tím, že o takovou věc nemůže žádat jen jeden z dědiců. Dne 30. září 2015 Ústavní soud rozhodl, že stát má v tomto případě hledat takové řešení majetkových vztahů, aby rodný dům národního hrdiny generálmajora (in memoriam) Josefa Mašína byl (i jako výraz úcty) důstojnou pamákou na něj, což jistě mnohem lépe zabezpečí rodina Zdeny Mašínové než stát, který památku nechává chátrat.\n\nStátní pozemkový úřad u soudu v Kolíně dne 20. února 2017 navrhl Zdeně Mašínové že by mohla získat zpět od státu do svého výlučného vlastnictví rodný dům generála Josefa Mašína (tj. statek) a část polností a to v hodnotě rovné výši jejího spoluvlastnického podílu (2/8). Druhou možností je, že si Zdena Mašínová odkoupí spoluvlastnický podíl 6/8, který nyní vlastní stát, prostřednictvím Státního pozemkového úřadu, a to za cenu, která bude určená soudním znalcem. Tuto nabídku Zdena Mašínová odmítla. Statek chce vrátit celý zpět včetně polí, která k němu patří a nechce jeho dělení. Soud nakonec dne 1.3. 2017 Zdeně Mašínové vyhověl a rozhodl, že se celý statek i s polnostmi vrátí do dědického řízení.\n\nZdena Mašínová a její bratr Ctirad získali statek zpět v listopadu 2017. Mašínová chce po rekonstrukci na statku vytvořit muzeum, které bude připomínat jejího otce Josefa Mašína a její rodinu.\n\nV roce 2015 jí byla udělena Cena Václava Bendy.\n\n\n"}
{"id": "56426", "url": "https://cs.wikipedia.org/wiki?curid=56426", "title": "Ota Rambousek", "text": "Ota Rambousek\n\nOta (Otakar) Rambousek (21. ledna 1923 Praha – 3. června 2010) byl americký spisovatel českého původu, účastník odboje proti komunistické diktatuře, zakladatel Klubu 231.\n\nVe svých 22 letech se zúčastnil boje o rozhlas při Pražském povstání. Po roce 1948 odešel do exilu, kde přistoupil na spolupráci se zahraničním protikomunistickým odbojem. Jako agent chodec se čtrnáctkrát vrátil do Československa se zpravodajskými úkoly. Při jedné akci v říjnu 1949 byl však zrazen a zatčen Státní bezpečnosti. Při soudním procesu dostal doživotí, i když mu hrozil trest smrti. Propuštěn byl v roce 1964, ale po srpnové okupaci odešel podruhé do emigrace.\n\nVe Škvoreckého vydavatelství 68 Publishers vydal knihu svých vzpomínek nazvanou \"Krochnu s sebou\". Později se se Škvoreckým dostal do sporu, když Škvorecký odmítl vydat jeho knihu o bratrech Mašínech – údajně kvůli tomu, že Václav Havel byl proti tomu. Kniha vyšla později, v roce 1990, v Praze v Nezávislém tiskovém středisku pod názvem \"Jenom ne strach\". V roce 1999 vyšly jeho memoáry \"Paměti lichoběžníka\".\n\nRambouskův vnuk Lukáš Rambousek (jako jeden ze dvou Čechů) zahynul při teroristickém útoku 11. září 2001 v New Yorku. Pracoval v jedné z věží newyorského World Trade Center.\n\nV roce 1999 prezident Václav Havel udělil Otakaru Rambouskovi Medaili Za zásluhy a v roce 2008 ho ministryně obrany Vlasta Parkanová ocenila Záslužným křížem ministra obrany ČR.\n\nZemřel 3. června 2010.\n\n"}
{"id": "56427", "url": "https://cs.wikipedia.org/wiki?curid=56427", "title": "Timothy Zahn", "text": "Timothy Zahn\n\nTimothy Zahn (* 1. září 1951, Chicago, USA) je americký spisovatel science fiction, jeho nejznámějším dílem je trojice románů o velkoadmirálu Thrawnovi, odehrávající se ve vesmíru Star Wars několik let po Návratu Jediho.\n\nNarodil se v Chicagu v roce 1951. Na Michiganské státní univerzitě získal v roce 1973 bakalářský titul z fyziky. Další akademický titul – magisterský – získal opět z fyziky v roce 1975 na University of Illinois. V témže roce se začal věnovat psaní science fiction. Je ženatý, jeho manželka Anna s ním žije v Oregonu. Roku 1984 získal Cenu Hugo za novelu \"Kaskádový bod\".\n\n\n\n\n\n\n\n\n\n\n\n\n"}
{"id": "56448", "url": "https://cs.wikipedia.org/wiki?curid=56448", "title": "Dálnice A5 (Chorvatsko)", "text": "Dálnice A5 (Chorvatsko)\n\nDálnice A5 v Chorvatsku je krátká částečně rozestavěná dálnice ve Slavonii. V roce 2010 bylo v provozu 53,5 z plánovaných 88,3 km.\n\nDálnice má procházet Osijecko-Baranjskou a Brodsko-Posávskou župou. Bude začínat u hraničního přechodu Beli Manastir a vede na jih, kolem města Osijek a přes řeku Drávu. Těsně u svého jižního konce, který tvoří hranice Bosny a Hercegoviny a řeka Sáva, se kříží s další důležitou chorvatskou dálnicí - dálnicí A3. Na bosenské straně se bude napojovat na další dálniční tah A1 ve směru Doboj – Zenica – Sarajevo – Ploče.\n"}
{"id": "56450", "url": "https://cs.wikipedia.org/wiki?curid=56450", "title": "Intermodální přepravní systém", "text": "Intermodální přepravní systém\n\nIntermodální přepravní systém je způsob dopravy využívající při přepravě nákladu více druhů dopravy. Podle definice na webu Ministerstva dopravy ČR pojem intermodální doprava znamená nákladní dopravu, při níž nákladní automobil, přívěs, návěs, snímatelná nástavba nebo kontejner použije silnice pro počáteční a/nebo koncový úsek cesty a jsou přepravovány, s tažným vozidlem nebo bez něho, ve zbývajícím úseku cesty po železnici, po vodní cestě nebo po moři. Je-li větší část přepravy prováděna po železnici či po vodě, nazývá se tento druh intermodální dopravy dopravou kombinovanou. Po silnici pak probíhá pouze počáteční svoz a závěrečný rozvoz.\n\nV tomto systému se přepravují výhradně unifikované jednotky, které se po dobu přepravy nemění ani váhou, ani formou (kontejnery ISO, systém ACTS, CargoBeamer, Modalohr, aj.).\n\nOd multimodálního přepravního systému se intermodální systém liší tím, že na každý druh dopravy (silniční, železniční, námořní…) je vystavován jiný přepravní doklad (nákladní list CMR, nákladní list CIM atd.).\n\nTermín intermodální doprava či multimodální doprava nebo multimodalita dopravy se používá také v osobní dopravě. Zde zpravidla znamená zřizování integrovaných dopravních systémů veřejné hromadné dopravy propojující různé formy dopravy (silniční, drážní, lodní, městskou, příměstskou a meziměstskou apod.) a zřizování integrovaných terminálů s optimalizovanou návazností na parkoviště individální automobilové nebo cyklistické dopravy (P+R, B+R) nebo sdílenou dopravu (K+R), stanoviště taxislužby a pěší vazby v rámci přestupu i ve vztahu ke zdrojů a cílům cest (a též parkoviště P+G).\n\n"}
{"id": "56453", "url": "https://cs.wikipedia.org/wiki?curid=56453", "title": "Zdeněk Škromach", "text": "Zdeněk Škromach\n\nZdeněk Škromach (* 31. prosince 1956 Hodonín) je český sociálnědemokratický politik. V minulosti zastával posty 1. místopředsedy vlády, ministra práce a sociálních věcí, v letech 1996–2010 poslance Poslanecké sněmovny a od roku 2010 do října 2016 senátora a místopředsedy Senátu Parlamentu ČR.\n\nVyučen v oboru elektromontér, maturoval na Střední průmyslové škole elektrotechnické v Brně. Vystudoval Vysoké učení technické v Brně na fakultě elektrotechnické. Po studiu pracoval v různých dělnických profesích. V letech 1986 až 1989 jako mistr údržby a energetik v Sigmě Hodonín. V roce 1989 byl zvolen předsedou odborové organizace OS KOVO v Sigmě Hodonín, tuto funkci vykonával do roku 1996.\n\nV letech 1982 až 1989 člen KSČ, od roku 1995 je členem ČSSD. Od června 1996 do října 2010 byl nepřetržitě členem Poslanecké sněmovny Parlamentu ČR. V roce 1997 se stal místopředsedou ČSSD. V letech 2002 až 2006 byl postupně ve třech vládách koalice ČSSD, KDU-ČSL a US-DEU ministrem práce a sociálních věcí, ve vládě Jiřího Paroubka (25. 4. 2005 – 4. 9. 2006) byl zároveň dočasně pověřen řízením Ministerstva zdravotnictví (12. 10. 2005 – 4. 11. 2005). Na XXXII. sjezdu ČSSD 26. března 2005 neúspěšně kandidoval na předsedu ČSSD proti Stanislavu Grossovi. Získal 203 hlasů proti 291 hlasům pro Stanislava Grosse.\n\nVe volbách do Senátu ČR v roce 2010 zvítězil jako kandidát ČSSD v senátním obvodu č. 79 – Hodonín a stal se i místopředsedou Senátu Parlamentu ČR.\n\nKrátce po sečtení výsledků předčasných parlamentních voleb se 26. října 2013 zúčastnil utajované schůzky prezidenta Miloše Zemana s částí vedení ČSSD, po které on a další členové předsednictva ČSSD vyzvali k odstoupení předsedu strany Bohuslava Sobotku. V následných dnech vyšlo najevo, že tvrzení účastníků schůzky (Škromacha, Michala Haška, Jeronýma Tejce a Milana Chovance) o tom, že se žádná nekonala, nebylo pravdivé. Sobotka postupně získal podporu krajských organizací ČSSD, z nichž řada vyzvala účastníky schůzky k vyvození odpovědnosti. Škromach pak 7. listopadu rezignoval v přímém přenosu v pořadu České televize Hyde Park na místopředsednickou funkci.\n\nVe své straně je považován za zastánce levicového křídla bližšího Miloši Zemanovi.\n\nDne 25. října 2014 se stal pověřeným předsedou Senátu Parlamentu České republiky. Dosavadnímu předsedovi Milanu Štěchovi totiž doběhl mandát pro volební období 2008 až 2014 a opět byl zvolen předsedou až na ustavující schůzi nového Senátu dne 19. listopadu 2014. Samotný Škromach byl opět zvolen místopředsedou, když získal 66 hlasů ze 79 možných. Ve volbách do Senátu PČR v roce 2016 se ziskem 24,26 % hlasů postoupil z druhého místa do druhého kola. V něm prohrál poměrem hlasů 32,21 % : 67,78 % s kandidátkou KDU-ČSL Annou Hubáčkovou a mandát senátora tak neobhájil.\n\nV komunálních volbách v roce 2014 byl zvolen zastupitelem obce Rohatec, když vedl tamní kandidátku ČSSD. Následně se stal i radním obce.\n\nZdeněk Škromach je aktivní na sociálních sítích, především na svém účtu na facebooku. Voliče zde oslovoval například videoklipy natáčenými u svého zahradního bazénku, tzv. \"Hovory od bazénku\". V květnu 2015 vyvolaly kritiku jeho komentáře k omluvné deklaraci brněnských zastupitelů, kteří vyjádřili lítost nad takzvaným brněnským pochodem smrti. Škromach pak zastupitele na facebooku komentoval slovy \"„vypráskat tyto kolaboranty“\". Po dotazech novinářů nejdříve svůj komentář popřel a posléze ho vymazal. O den později potom lajkem označil na svém facebookovém účtu výrok \"„Němčouři se neměli odsouvat, ale postřílet“\".\n\nPo konci senátorské dráhy začal od března 2017 pracovat na půl úvazku pro Úřad práce.\n\nZdeněk Škromach je ženatý. S manželkou Miroslavou, která pracuje jako personalistka, má dceru Sandru (* 1982) a syna Zdeňka (* 1984). Rodina bydlí v Rohatci, sám Škromach se podle svých slov cítí být Moravanem.\n\n\n"}
{"id": "56458", "url": "https://cs.wikipedia.org/wiki?curid=56458", "title": "Dragiša Binić", "text": "Dragiša Binić\n\nDragiša Binić (srbskou cyrilicí Драгиша Бинић; * 20. října 1961 Kruševac) je bývalý jugoslávský fotbalový reprezentant srbské národnosti, hrající na postu útočníka. Kandidoval též i na předsedu fotbalového svazu Srbska.\n\nBinić je odchovancem srbského klubu Napredak Kruševac a patřil k významným oporám mužstva Crvena Zvezda Beograd, se kterým v roce 1991 vyhrál Pohár mistrů evropských zemí. Poté přestoupil za 30 milionů korun československých do pražské Slavie. Tam ho ale provázely skandály a po dvou sezónách z klubu odešel. Poté hrál v kyperských a japonských fotbalových mužstvech. Jeho syn Vladan Binić hrál za rezervu Sparty Praha.\n\nV evropských pohárech nastoupil celkem v 18 utkáních, v nichž vstřelil 3 branky (PMEZ: 9/2, Pohár UEFA: 9/1).\n\nBinić nastoupil za reprezentaci ke 3 zápasům (12.09.1990–01.05.1991), svůj jediný gól vstřelil v Bělehradu Severnímu Irsku ve svém druhém startu 27. března 1991. Všechna utkání byla kvalifikační.\n\n"}
{"id": "56459", "url": "https://cs.wikipedia.org/wiki?curid=56459", "title": "Tomáš Dvořák", "text": "Tomáš Dvořák\n\nTomáš Dvořák (* 11. května 1972 Gottwaldov) je bývalý český atlet, vícebojař, trojnásobný mistr světa a výkonem 8 994 bodů bývalý světový rekordman v desetiboji a halový mistr Evropy v sedmiboji. V roce 1999 se stal vítězem ankety Atlet Evropy.\n\nS atletikou začal v rodném Zlíně. Poprvé si desetiboj vyzkoušel ve svých patnácti letech. Poté přešel studovat i trénovat do Prahy. Jeho trenérem se od roku 1988 stal Zdeněk Váňa. Jeho kariéra začala 2. místem na juniorském mistrovství Evropy v Soluni roku 1991 a juniorským rekordem Česka v desetiboji, který drží dodnes. Roku 1995 obsadil 2. místo na halovém mistrovství světa v Barceloně, roku 1996 získal 2. místo na halovém mistrovství Evropy ve Stockholmu, a především v roce 1996 byl bronzový na olympijských hrách v Atlantě (v tehdejším národním rekordu 8664 bodů). Rok na to již s přehledem zvítězil na mistrovství světa v Athénách (tehdy národní rekord 8837 bodů), v roce 1999 titul obhájil na mistrovství světa v Seville a do třetice titul mistra světa získal v Edmontonu v roce 2001. Jeho největším úspěchem mimo atletický ovál je 1. místo v anketě o nejlepšího atleta ČR z roku 1999, které si vysloužil především díky fantastickému světovému rekordu 8994 bodů, kterého dosáhl 4. července 1999 na stadionu Evžena Rošického v Praze. Tento rekord o dva roky později překonal další Čech, Roman Šebrle (a historicky už jen dvakrát Američan Ashton Eaton). Dvořák nicméně dosud jako jediný desetibojař v historii dokázal třikrát překonat hranici extra-třídy 8900 bodů.\n\nVojnu strávil jako instruktor sportu v Armádě ČR. Získal hodnost nadporučíka a nyní je vojákem z povolání. Na olympijských hrách v Sydney roku 2000 mu medaile unikly kvůli zranění kolene, které si poté léčil v lázních Třeboň. Na posledním mistrovství světa ve finských Helsinkách skončil až 8. se ziskem 8068 bodů, na olympijských hrách v Athénách nedokončil.\n\nV roce 2006 účinkoval jako jeden z tanečníků-celebrit v reality show České televize \"StarDance …když hvězdy tančí\".\n\nV roce 2007 dokončil Dvořák desetiboj v Kladně ziskem 8020 bodů, čímž se stal po Romanovi Šebrlem druhým desetibojařem v historii s více než 35 desetiboji nad 8000 bodů.\n\nPo nedokončeném desetiboji na MČR ve vícebojích v Houšťce oznámil Tomáš Dvořák 21. července 2008, že šlo o poslední desetiboj jeho kariéry.\n\nO Tomáši Dvořákovi vyšla také kniha s názvem \"Z vrcholu do propadliště a zpět\".\n\nV současné době se mimo jiné věnuje spolukomentování atletických přenosů vysílaných ČT. V září 2009 byl členy ČAS zvolen šéftrenérem české atletické reprezentace (místo odstupujícího Václava Fišera).\n\n\n\n\n"}
{"id": "56460", "url": "https://cs.wikipedia.org/wiki?curid=56460", "title": "Svatý Bonaventura", "text": "Svatý Bonaventura\n\nSvatý Bonaventura z Bagnoreggia, vlastním jménem \"Ioannes Fidanza\" (1221 Bagnoreggio – 15. července 1274 Lyon) byl italský františkánský filozof a teolog, jeden z nejvýznamnějších představitelů scholastiky. Sixtus IV. jej 14. dubna 1482 kanonizoval.\n\nBonaventura se narodil kolem roku 1221 v městečku Bagnoreggio, ležícím severně od Říma. Dle legendy byl v mládí zázračně uzdraven sv. Františkem z Assisi. Jeho matka slíbila, že v případě uzdravení vychová syna pro řád menších bratří a tak se i stalo.\nBonaventura studoval v Paříži veden učitelem Alexandrem z Hales. Roku 1255 se stal učitelem pařížských vysokých škol. Byl současníkem sv. Tomáše Akvinského na pařížské univerzitě, a třebaže se oba v myšlení radikálně lišili, byli blízkými přáteli, stejně jako před nimi byl sv. František z Assisi a sv. Dominik.\n\n3. října 1257 byl Bonaventura jako sedmý v pořadí zvolen pro úřad generálního ministra řádu menších bratří. S jistým zdráháním volbu přijal. Za jeho asistence byl františkánský řád zreformován. K reformě přispěla jeho rukou sepsaná dvě díla tzv. Velká a Malá legenda (\"Legenda maior\" a \"Legenda minor\"), pojednávající o životě zakladatele řádu – sv. Františku. Pro své schopnosti byl papežem pověřen vést diplomatickou misi v Anglii. Úkolu se zhostil úspěšně, za což měl být jmenován arcibiskupem v Yorku. Bonaventura odmítl. Za důležitější pokládal bránit žebravé řády proti četným snahám prosadit jejich zrušení. V souvislosti s nadcházejícím Druhým lyonským koncilem přijal kardinálský klobouk jen proto, aby posílil svůj vliv a mohl tak i na koncilu hájit zájmy žebravých řádů. Je možné, že díky tomu zachránil řád menších bratří a také ostatních žebravých řádů, zejména dominikánů, před zánikem.\n\nBonaventura zemřel v neděli 15. července 1274 ráno. Svatořečen byl 18. května 1482 a je řazen mezi největší učitele církve.\n\nVědecké dílo lze členit do oborů filosofie, teologie pastorační, a zejména teologie mystické.\n\nHlavním Bonaventurovým dílem je \"Commentum in quattrum libros Sententiarum\", komentář ke čtyřem knihám \"Sentencí\" sv. Petra Lombardského. Během svého vyučování sepsal Bonaventura také komentáře k biblickým knihám, kvestie \"De scientia Christi et mysterio Trinitatis\" (O Kristově poznání a tajemství Trojice) a \"De perfectione evangelica\" (Evangelní dokonalost) proti Vilémovi ze Saint-Amour. Ke známým dílům Bonaventury se řadí též malá teologická suma. Pojednává o základních tématech velkého komentáře k Sentencím. Pod názvem \"Breviloquium\" sloužila především jako praktická příručka pro řeholní spolubratry.\n\nDalším dílkem je \"De reductione artium ad theologiam\" (Od svobodných umění k teologii).\n\nRoku 1259 Bonaventura putoval na horu Verna u Bibbieny, kde o patnáct let dříve sv. František přijal stigmata. Zde Bonaventura sepsal své nejznámější mystické dílo, \"Itinerarium mentis in Deum\" (Putování mysli do Boha). V něm se vyrovnává se svojí službou řádu a dospívá k poznání, že univerzitní vzdělání bylo pouhou průpravou a k mystickému nazírání lze dospět jedině sestoupením - na svou dobu to byly myšlenky přímo revoluční.\n\nSympaticky působí jeho spis \"Komentář k Sentencím\". Sepsal jej pro své studenty a na rozdíl od jiných děl pojednal o teologii čistě jako o vědě. Pokusil se vytvořit nový teologický systém odpoutaný od aristotelovských principů středověké scholastiky. Východisko viděl v návratu k augustinovskému pojetí teologie. Ve svém systému kladl důraz na dva principy: poznání a lásku boží.\n\nBonaventura ve svých spisech podobně jako sv. Augustin propojuje rozumovou argumentaci s postojem modlitby. Vede přímý rozhovor s Bohem Otcem; často užívá odkazů na Písmo svaté, aluzí i metafor. Pokouší se nejen o analýzu, ale radí přímo čtenáři, jak směřovat své putování do Boha. Spojoval, jak je u františkánů zvykem, západní a východní tradici. V souvislostí s reformou řádu dal zničit všechny životopisy sv. Františka mimo své – Legendy Major a Minor. Životopisy totiž sloužily jako formační materiál – vzor života.\n\nRozdíl byl nejen v rozdílném přístupu k teologii - Bonaventura byl voluntarista a mystik, Tomáš byl intelektuál a analytik –, ale také se lišili ve své definici teologie: pro svatého Bonaventuru je teologie plodem milosti, musíme ji pokládat za důsledek sdělení, jež nám dal o sobě Bůh. Teologie se tedy nachází podle svatého Bonaventury mezi vírou a zjevením. První světlo, jež od Boha dostáváme, je rozum. Když však Bonaventura zvažuje konkrétní možnosti rozumu, přísně je omezuje, neboť tvrdí, že člověk ve svém čistém stavu nemůže poznat vyšší pravdy prostým rozumem…. To však neznamená, že by filozofie nebyla prvním krokem k moudrosti. V řádu milosti a křesťanské moudrosti se pokrok směrem k dokonalému osvojení moudrosti vyznačuje třemi stupni. První stupeň je stupeň ctností, kdy nám víra otevírá zrak, a my nalézáme Boha ve všem. Dále je to stupeň daru a nakonec stupeň blaženosti. Projevy ctnosti, darů a blaženosti se definují v pořadí takto: \"intelligere credita\" (chápat to, čemu jsme uvěřili), \"videre intellecta\" (vidět to, v co jsme uvěřili). A proto stupeň tajemství, který je předmětem teologie, je pro Bonaventuru mezistupněm mezi prostým přitakáním víře a viděním. Pro Tomáše Akvinského je teologie růst přesvědčení víry a postupné sestavování těchto přesvědčení v soubor poznání, který je v souladu s lidským rozumem.\nBonaventura rozvíjí svou trinitární nauku v první knize svého \"Komentáře k Sentencím\", V Breviloquiu, v díle \"Itinerarium mentis in Deum\" a v \"Quaestiones disputatae de mysterio ss. Trinitatis\". Tak jako Richard od Sv. Viktora chápe metafyzickou podstatu Boha jako \"summum bonum\". Spojuje ji s novoplatónskou ideou dobra, která se v podstatě sděluje (bonnum diffusivum sui). Bůh dovršuje své bytí věčným sdílením své božské přirozenosti, která se může darovat jen vnitrobožsky. Boží sebesdílení ke stvoření má jiný charakter a je zapotřebí ho od něho odlišit. Bůh vlastní sám sebe jako Boha ve svém bytí, a to jako \"Sdělující\" a \"Sdílený\". Boží podstatou je, aby podle své přirozenosti i podle své vůle vydával sám sebe sdílením celé své božské podstaty. Rozdíl mezi Otcem a Synem stejně jako jejich jednota v Duchu svatém jsou tedy dány Boží podstatou. Božské osoby tak určitým způsobem získávají \"tvář\" a vycházejí z formálně metafyzického určení, které je založeno na pojmu \"hypostasis\". Otec je původem lásky, sám je bez původu. Syn je \"dillectus\", Duch svatý je \"condillectus\" v lásce Otce a Syna. V souladu s latinskou tradicí Bonaventura staví jednotu podstaty a rozdílnost osob na sdílejícím předávání božské přirozenosti. Ve smyslu nauky o \"perichonezi\" se jedná o dokonalé vzájemné pronikání a bytí každé božské osoby v té druhé, které zachovává jednotu a společenství božských osob v jejich životě a podstatě.\n\n\n\n"}
{"id": "56463", "url": "https://cs.wikipedia.org/wiki?curid=56463", "title": "Tožice", "text": "Tožice\n\nTožice je vesnice v okrese Benešov, která je místní částí města Bystřice. Leží asi čtyři kilometry jihozápadně od Bystřice a šest kilometrů severně od města Votice. Kolem vesnice prochází silnice číslo I/3 (E55) z Prahy do Českých Budějovic a hlavní železniční trať Praha – České Budějovice. Tožice leží v katastrálním území Božkovice.\n\n\"Tožice\" je podstatné jméno rodu ženského a skloňuje se podle vzoru \"nůše\". Správné skloňování je tedy \"Tožice bez Tožice\" - nikoliv bez \"Tožic\". V místě a okolí se říká \"na Tožici\", nikoliv \"v Tožici\".\n\nPrvní písemná zmínka o vesnici pochází z roku 1205.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1944 vystěhovat.\n\nVe vsi se nachází původně románský kostel sv. Martina z počátku 11. století (některé indicie napovídají, že by mohl být ještě o jedno století starší), který byl v 16. a 18. století upravován. Uvnitř kostela jsou náhrobky Trmalů z Tožic. Z kostela pochází gotická bronzová monstrance, o které se v knize \"Zlatá doba měst českých\" z roku 1913 zmiňuje Zikmund Winter: „\"Křišťálovou neb skleněnou nádobku na hostii objímá gotický rámec, jenž se na obou stranách rozšiřuje fiálami, pilířky, oblouky v křídla architektonického rázu. Je to jako malý oltář gotický, na noze se rozevírající.\"“\n\nV současnosti (rok 2015) se v tožickém kostele konají pravidelné mše svaté vždy v neděli v 11:30 nebo ve 12.30 a o některých církevních svátcích.\n\nNa kopci nad vesnicí (zvaném Vrch) jsou zbytky terasovitého hrazení slovanského hradiště z raného středověku (10.–11. století). V době obsazení Tožice německým vojskem za druhé světové války byla na Vrchu postavena dřevěná pozorovatelna, ze které se však do současnosti žádné pozůstatky nedochovaly.\n\nTožičtí dobrovolní hasiči sdružují více než polovinu obyvatel vesnice. S kolísavými výsledky se každoročně účastní soutěží v požárním sportu. Největší akcí, kterou organizují, jsou letní taneční zábavy pořádané počátkem července pod širým nebem na tožické návsi.\n\n"}
{"id": "56464", "url": "https://cs.wikipedia.org/wiki?curid=56464", "title": "Ota Ulč", "text": "Ota Ulč\n\nOta Ulč (* 16. března 1930 Plzeň) je český exilový spisovatel.\n\nVystudoval práva na Karlově univerzitě (získal titul doktora práv), na vojně pak byl přidělen k PTP, poté působil jako civilní okresní soudce ve Stříbře. V roce 1959 emigroval berlínským metrem z východního do západního Berlína, tehdy ještě zdí nerozdělených, a do USA. Tam vystudoval politologii na Kolumbijské universitě v New Yorku (titul doktora politických věd). Dnes žije v Binghamtonu, NY, kde učil na univerzitě předmět \"Comparative Governments\".\n\nJeho knihy vycházely v nakladatelství Škvoreckých '68 Publishers v Torontu, po roce 1989 vydal kolem dvou desítek knih v České republice. Jeho články se objevují v českém tisku a v internetových publikacích, jako zejména \"Neviditelný pes\", ale i \"Britské listy\", a dalších (jako \"CS-magazin\", \"Pozitivní noviny\", \"Svědectví\", \"Svědomí\", \"Zvědavec\" a dalších).\n\nS ženou Priscillou mají syna Otu, který je „z jedné čtvrtiny Číňan a z jedné Švýcar po Priscilliných rodičích, z další čtvrtiny Němec po Otově mamince, a konečně z jedné čtvrtiny Čech po Otově tatíkovi“, jak poznamenává Josef Škvorecký. \n\n\n"}
{"id": "56467", "url": "https://cs.wikipedia.org/wiki?curid=56467", "title": "Bartolomej Juraško", "text": "Bartolomej Juraško\n\nBartolomej Juraško (* 31. srpna 1962) je bývalý slovenský fotbalový obránce, reprezentant. Za reprezentaci Československa nastoupil v roce 1991 ve čtyřech utkáních. Byl hráčem Tatranu Prešov, Interu Bratislava, Slavie Praha nebo Chmelu Blšany.\n\nV současné době působí na Slovensku v nižších soutěžích.\n\n"}
