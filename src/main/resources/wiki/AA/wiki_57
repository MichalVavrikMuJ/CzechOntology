{"id": "32856", "url": "https://cs.wikipedia.org/wiki?curid=32856", "title": "Ulan-Ude", "text": "Ulan-Ude\n\nUlan-Ude (rusky \"Улан-Удэ\", burjatsky \"Улаан-Yдэ\") je hlavní město Republiky Burjatsko v rámci Ruské federace. Žije zde obyvatel, převážně ruské a burjatské národnosti. Město založili v 17. století ruští kozáci. Původně se jmenovalo \"Verchněudinsk\" podle místní řeky Uda, současný název získalo v roce 1934.\n\nPrvní název, který neslo osídlení v tomto místě, pochází z roku 1666, kdy zde ruští kozáci založili \"Udinské zimoviště\" (\"Удинское зимовье\", podle řeky Uda), jakýsi opěrný bod pro výběr daní v oblasti.\n\nV 70. letech 17. století byla na tomto místě zbudována \"Udinská pevnost\" (\"Удинский острог\"), která dala název i postupně okolo vznikající osadě. Někdy se též užíval zkrácený název \"Udinsk\".\n\nPo roce 1730 však došlo k přejmenování. Důvodem byla skutečnost, že v oblasti se již nacházelo místo se zcela totožným názvem. Budoucí Ulan-Ude tak získalo název \"Verchněudinsk\" (\"Верхнеудинск\", od slov \"vrchní\" a \"Uda\"), druhá osada byla přejmenována na \"Nižněudinsk\" (\"Нижнеудинск\", tento název se zachoval do současnosti).\n\nNynější jméno město získalo z rozhodnutí Ústředního výkonného výboru SSSR 27. června 1934. Název Ulan-Ude pochází z burjatštiny a je zcela poplatný době svého vzniku - znamená \"rudá Uda\" (obdobně mongolské hlavní město získalo o dekádu dříve název Ulánbátar, tedy \"rudý bohatýr\").\n\nUlan-udské městské symboly byly přijaty 20. října 2005 na základě rozhodnutí místního zastupitelstva. Vychází z původního znaku z 18. století, který městu dovolila užívat carevna Kateřina II. Veliká.\n\nZnak\n\nZnak města je tvořen zlatým štítem, na němž je vyobrazen zelený roh hojnosti, ze kterého se sypou zelené listy a červené plody. Roh hojnosti je překřížen Merkurovým žezlem.\n\nNad štítem se nachází hradební koruna s pěti zuby, která poukazuje důležité postavení Ulan-Ude v rámci Ruské federace. Prostřední zub zakrývá sojombo, tradiční mongolský symbol věčného života (slunce, měsíc, oheň), který zde vyjadřuje přináležitost města k Burjatské republice. Vrchní figura sojomba představuje oheň, symbol štěstí a spokojenosti. Jeho tři plameny znamenají minulost, přítomnost a budoucnost. Slunce a měsíc symbolizují svět a věčnost. Ve spodní části koruny je burjatský národní ornament, symbolizující národní tradice.\n\nVe spodní části znaku je stužka řádu Rudého praporu práce SSSR, který byl městu udělen r. 1984.\n\nVlajka\n\nVlajka Ulan-Ude je tvořena obdélníkem o poměru stran 2:3, který se skládá ze dvou polí - modrého (2/9 délky obdélníku) a žlutého. V modrém poli nahoře je zobrazen výše zmíněný žlutý symbol sojombo. Uprostřed žlutého pole jsou vyobrazeny další dva symboly z městského znaku – roh hojnosti a Merkurovo žezlo.\n\n17. století\n\nHistorie města začala roku 1666, kdy na pravém břehu řeky Udy poblíž jejího ústí založili ruští kozáci Udinské zimoviště jako bod pro výběr speciální daně zvané \"jasak\". Tu odváděly v carském Rusku státu původní sibiřské národy v podobě kůží sobola, lišky, bobra či kuny.\n\nOd roku 1678 je místo známo jako Udinská pevnost, neboť zde kozáci zbudovali mezi lety 1777–1780 jednoduchou dřevěnou pevnost se stálou vojenskou posádkou. Ta byla v 80. letech 17. století několikrát obléhána Mongoly a roku 1687 a 1689 značně rozšířena dvěma pluky moskevských střelců, roku 1689 Udinsk získal status města a stal se administrativním a vojenským centrem Zabajkalska, procházel přes něj obchod s Mongolskem a Čínou.\n\nRoku 1696 byl postaven první kostel.18. století\n\nNěkdy po roce 1730 získala obec název Verchněudinsk. Roku 1775 získal Verchněudinsk od Kateřiny II. Veliké status města a znak.\n\nMěsto se stalo důležitým administrativním, kulturním, vojenským a obchodním centrem západního Zabajkalska.  Díky svojí vhodné poloze nedaleko Bajkalu a na obchodních cestách z Ruska do Mongolska a do Číny město rychle rostlo. V historickém jádru města stojí dodnes dřevěné domy po tehdejších obchodnících. Dvakrát do roka se zde konaly velké jarmarky.\n\nV letech 1786-1800 byl postaven první kamenný kostel - Spasskaja cerkov.\n\n19. století\n\nV roce 1830 prošly přes město dvě skupiny děkabristů mířících do Petrovského Zavoda.\n\n1846 byla ve městě otevřena sklárna.\n\n1863 přijel do města první parník.\n\nV letech 1877-1885 zde bylo vybudováno kamenné vězení pro 440 odsouzených, které je v provozu dodnes.\n\n20. - 21. června 1891 navštívil město na své cestě na východ Ruska carevič Nikolaj Alexandrovič, budoucí car Nikolaj II. Na památku této návštěvy byl ve městě vztyčen oblouk, který v období stalinismu zničili, dnes na jeho místě stojí kopie.\n\n15. srpna 1899 přijel do Věrchneudinsku po nově budované Transsibiřské magistrále první vlak.\n\n20. století\n\nPrvní kino bylo ve Verchněudinsku otevřeno roku 1909.\n\nV divokých revolučních letech byl Verchněudinsk obsazen bílými a stal se krátce hlavním městem Dálněvýchodní republiky. Od roku 1923 byl hlavním městem Burjatsko-mongolské autonomní SSR (od r. 1957 Burjatská autonomní SSR).\n\nRoku 1932 vznikly první instituce budoucí Burjatské státní univerzity.\n\n1934 bylo město přejmenováno na Ulan-Ude. Téhož roku začala stavba tepelné elektrárny, 1936 byl postaven první automobilový most přes řeku Selengu.\n\n1939 bylo otevřeno Burjatské divadlo baletu a opery, dnes jedna z dominant města. Téhož roku začal nový Ulan-udský letecký závod s výrobou prvních kusů letadel Polikarpov I-16 a Tupolev SB-2.\n\n2. světová válka město nijak přímo nezasáhla, nicméně zapojilo se plně do válečného úsilí. Především místní letecký závod se rozeběhnul na plné obrátky a dodával válčící armádě bombardéry Petljakov Pe-2, stíhačky Lavočkin La-5 a Lavočkin La-7. Důležité byly také dodávky místní konzervárny a továrny na léky, výroba a oprava lokomotiv a muniční závod. Ve městě byla zformována 97. střelecká divize 16. armády.\n\nOd roku 1958 jezdí ve městě tramvaje.\n\nRoku 1991 navštívil město dalajláma.\n\n1992 se Ulan-Ude stalo hlavním městem Republiky Burjatsko v rámci Ruské federace.\n\nV roce 2000 byl ve městě založen první buddhistický dacan (burjatský buddhistický klášter se školou).\n\nUlan-Ude se rozkládá v západním Zabajkalsku, 100 kilometrů východně od jezera Bajkal, v podhůří hor Jablonovyj Chrebet v Ivolginsko-udinské proláklině, na obou březích řeky Selengy, u ústí řeky Udy. Proláklina představuje rozlehlou oblast táhnoucí se z jihozápadu na severovýchod, ze severozápadu je ohraničena hřebeny pohoří Chamar-Daban, ze severu hřebeny Ulan-Burgasy, z jihovýchodu Cagan-Dabanu.\nVýběžky Chamar-Dabanu dosahují výšky až 1114 m n. m. a převyšují tak doliny řeky Selengy o 500-700 m. Výběžky hřebenu Ulan-Burgasy dosahují výšky okolo 800-1000 m n. m. Nejvyšší vrchol hřebenu Cagan-Daban, ležícího v bezprostřední blízkosti města, měří 813 m, což je o 310 m výše než úroveň řeky Udy. Samotné město se rozkládá v nadmořských výškách 500-800 m n. m.\n\nPůda\n\nDíky rozmanitosti reliéfu je oblast Ulan-Ude bohatá na různé půdní typy. V náhorní části města převládají dronově podzolové a písčité půdy. Nižší polohy, nivy řek Selengy a Udy, jsou tvořeny lužními půdami. Ve východní části města, na levém břehu Selengy a na pravém přehu Udy, má krajina ráz lesostepi a stepi, zde se nachází kaštanozem a salisol.\n\nVodstvo\n\nHranicemi města protékají dvě velké řeky - Selenga a Uda.\n\nSelenga je největším přítokem Bajkalu (asi 50 % objemu všech přítoků). Ve městě vytváří díky svým slepým ramenům několik velkých ostrovů, z nichž jsou osídleny ostrovy Konnyj, Obščestvennyj, Poselskij (zde jsou hlavně chatové osady), Borodskij (chaty) a Spasskij (zde se nachází městská vodárna). Přes ramena řeky vede mnoho různých mostů, přes řeku samotnou pouze jediný, který spojuje centrum města s letištěm a federální silnice R258 Bajkal.\n\nUda je pravým přítokem Selengy. Na území města vedou přes řeku dva automobilové mosty s tramvajovými pásy a železniční most Transsibiřské magistrály.\n\nVe městě jsou ještě tyto říčky a potoky: přítoky Selengy - Nižněberjozovskaja, Suža; přítoky Udy - Věrchnaja Berjozovka, Borovka, Bajdanov ručej aj.\n\nPodnebí v Ulan-Ude je silně kontinentální, město spadá do mírného podnebného pásu. Obecně je zde velmi sucho, což souvisí s jeho vzdáleností od velkých vodních ploch (od Bajkalu město oddělují hřebeny Chamar-Daban a Ulan-Burgasy), lokací města v kotlině mezi horami a vůbec jeho polohou v centru euroasijské pevniny. Klimatická zima zde trvá více než pět měsíců, od konce října do začátku dubna.\n\nZima v Ulan-Ude je slunná a málo větrná, avšak protože Ivolginsko-udinská proláklina zamezuje přísunu teplejšího vzduchu, jeho teploty v zimním období klesají velmi nízko. Díky nízké vlhkosti vzduchu je však zimní počasí ve městě celkem snesitelné. Úhrn srážek v zimě je relativně nízký, sníh padá především v první polovině zimy.\n\nJaro přichází do města na začátku dubna. Jsou pro něj typické náhlé návraty nízkých teplot, způsobené silnými větry ze severní Sibiře. Počasí v tomto ročním období je nestabilní a suché.\n\nKlimatické léto trvá něco přes dva měsíce. Od konce června do začátku srpna přichází cyklóny z pobřeží Tichého oceánu, které přináší deště. Toto období je tak nejhojnější na srážky. Jinak je však v červnu a červenci převážně sucho a horko.\n\nPodzim přichází jen pozvolna. Na rozdíl od Evropy, kde je obyčejně podzim spojen s častými srážkami, v Ulan-Ude jsou v tomto ročním období srážky málo časté. Charakteristické jsou prudké změny teploty vzduchu během dne a ranní mrazíky.\n\nNejnižší naměřená teplota je -54,4 °C (6. ledna 1931), nejvyšší naměřená teplota je 40 °C (22 června 2010).\n\nPro město je charakteristické velmi slunné počasí, ročně zde bývá okolo 2400 slunečných hodin (pro srovnání: Praha 1600, Dubrovník 2600).\n\nDnů se srážkami je ve městě za rok průměrně 155, průměrný roční úhrn srážek činí 265 mm, z nichž většina připadá na léto (pro srovnání: v Praze činí průměrný roční úhrn srážek 527 mm).\n\nUlan-Ude je 42. druhým největším městem Ruska (2015).\n\nNejpočetněji zastoupenými národnostmi jsou podle údajů z roku 2010 Rusové (62,1 %, 2010), Burjati (31,9 %), Ukrajinci (0,6 %) a Tataři (0,5 %).\n\nDivadla\nMuzea:\n\nV Ulan-Ude se nachází 80 předškolních zařízení, 84 základních a 16 středních škol.\n\nFunguje zde také 5 univerzit:\nMimo to se zde nachází 11 poboček univerzit z jiných měst.\n\nVýznamné podniky\n\nMezi nejvýznamnější podniky ve městě patří Ulan-udský letecký závod (\"Улан-Удэнский авиационный завод\"), spadající do ruského státního holdingu Ruské vrtulníky (\"Вертолёты России\"). Vyrábí se zde různé modifikace ruských vrtulníků Mil Mi-8 a Mil Mi-17, právě zde byly vyrobeny vrtulníky Mil Mi-171Š pro Armádu ČR. Dále se zde montují letadla Suchoj Su-25.\n\nNejvýznamnějším energetickým podnikem je Ulan-udská tepelná elektrárna.\n\nUlan-udské strojírenské výrobní sdružení - výroba strojírenských prvků zejména pro letecký a loďařský průmysl.\n\nBurjatzoloto – soukromá firma zabývající se těžbou zlata v regionu, sídlící v Ulan-Ude.\n\nDoprava\n\nMěsto je významným železničním uzlem - jednak zde prochází Transsibiřská magistrála, jednak zde začíná Transmongolská magistrála, spojující Ulan-Ude přes Nauški a Ulánbátar s Pekingem.\n\nKřižuje se zde federální silnice R258 Bajkal, spojující Irkutsk, Ulan-Ude a Čitu, s federální silnicí A340 vedoucí do Mongolska.\n\nMezinárodní letiště Bajkal se nachází 15 kilometrů západně od centra Ulan-Ude. Kromě domácích linek odtud vylétají spoje také do Mongolska a Číny, v turistické sezóně do Thajska, Vietnamu a Turecka. Letiště je hlavní základnou místní letecké společnosti Burjatské aerolinie.\n\nMěstskou hromadnou dopravu zajišťují tramvaje, autobusy a maršrutky.\n\n\n"}
{"id": "32858", "url": "https://cs.wikipedia.org/wiki?curid=32858", "title": "ISO 3166-2:BG", "text": "ISO 3166-2:BG\n\nKódy ISO 3166-2 pro Bulharsko identifikují 28 oblastí (stav v roce 2015). První část (BG) je mezinárodní kód pro Bulharsko, druhá část sestává ze dvou čísel identifikujících oblast.\n\n BG-01 Blagoevgrad\n\n"}
{"id": "32860", "url": "https://cs.wikipedia.org/wiki?curid=32860", "title": "ISO 3166-2:BH", "text": "ISO 3166-2:BH\n\nKódy ISO 3166-2 pro Bahrajn identifikují 4 guvernoráty (stav v listopadu 2015). První část (BH) je mezinárodní kód pro Bahrajn, druhá část sestává ze dvou čísel identifikujících region.\n\n BH-13 Al Manāmah (guvernorát hlavního města)\n\n"}
{"id": "32862", "url": "https://cs.wikipedia.org/wiki?curid=32862", "title": "Česká Kamenice", "text": "Česká Kamenice\n\nČeská Kamenice () je město na severu Čech, v okrese Děčín. Česká Kamenice má obyvatel, výměru katastru 3876,50 ha, z toho lesy 1771,38 ha. Českou Kamenicí protéká řeka Kamenice. PSČ města je 407 21. Na území České Kamenice se stýkají tři chráněné krajinné oblasti, CHKO Lužické hory, CHKO Labské pískovce a CHKO České středohoří. Historické jádro města je městskou památkovou zónou.\n\nPrvní písemná zmínka o České Kamenici pochází z roku 1352, avšak ve většině publikací stojí, že bylo město založeno již před rokem 1283. Mezi vlastníky tohoto města patřil třeba Jan z Michalovic či Hynek Berka z Dubé a rodina Kinských. Českou Kamenici navštívila jak husitská vojska, tak i hrůzy třicetileté války, přesto však město začalo vzkvétat a do jeho růstu v 19. století výrazně zasáhl rozvoj textilního průmyslu. Po druhé světové válce byla vysídlena většina místních obyvatel a sláva města začala upadat. V roce 2005 získala Česká Kamenice ocenění Historické město roku 2005, a to zejména díky nedotčenému historickému jádru města.\n\n\n\n\n\n\nČeskou Kamenicí prochází trať č. 081 Děčín–Rumburk a odbočuje zde trať do Kamenického Šenova, která kdysi vedla až do České Lípy a na jejímž tělese vede cyklostezka Varhany.\n\n\n\n\n"}
{"id": "32863", "url": "https://cs.wikipedia.org/wiki?curid=32863", "title": "ISO 3166-2:CI", "text": "ISO 3166-2:CI\n\nKódy ISO 3166-2 pro Pobřeží slonoviny identifikují 12 distriktů a 2 autonomní distrikty (stav v listopadu 2015). První část (CI) je mezinárodní kód pro Pobřeží slonoviny, druhá část sestává ze dvou čísel identifikujících region.\n\n CI-AB Abidžan (autonomní distrikt)\n\n"}
{"id": "32864", "url": "https://cs.wikipedia.org/wiki?curid=32864", "title": "Naberežnyje Čelny", "text": "Naberežnyje Čelny\n\nNaberežnyje Čelny (tatarsky: Яр Чаллы/Yar Çallı, rusky: На́бережные Челны́) je přístavní město v Ruské federaci, druhé největší město republiky Tatarstán.\n\nV Naberežných Čelnách žilo k 1. lednu 2011 513 200 obyvatel, jedná se o 30. největší město Ruské federace. Počet obyvatel mnohonásobně stoupl v průběhu 70. a 80. let 20. století v souvislosti s výstavbou automobilky Kamaz. Národnostní složení: Tataři 47,4 %, Rusové 44,9 %, Čuvaši 1,9 %, Ukrajinci 1,3 %, Baškiři 1,2 %.\n\nMěsto leží na řece Kama, 225 km východně od Kazaně.\n\nNaberežnyje Čelny se stalo městem v roce 1931, založeno bylo ale už roku 1640. Mezi lety 1982 - 1988 bylo přejmenováno na \"Brežněv\" podle zesnulého generálního tajemníka KSSS Leonida Brežněva.\n\nVe městě sídlí společnost Kamaz (KAMskij Avtomobilnyj Zavod), výrobce ruských nákladních automobilů. Nedaleko města se nachází přehradní nádrž.\n\n"}
{"id": "32867", "url": "https://cs.wikipedia.org/wiki?curid=32867", "title": "Čeljabinsk", "text": "Čeljabinsk\n\nČeljabinsk (rusky Челя́бинск) je město v Ruské federaci, na východním úpatí pohoří Ural. Žije zde obyvatel (9. místo v Rusku) a jde o administrativní centrum Čeljabinské oblasti. Prochází tudy jižní větev transsibiřské magistrály (Moskva – Vladivostok); město je důležitou železniční křižovatkou. Od roku 1943 zde sídlí univerzita.\n\nRoku 1736 zde byla založena pevnost s názvem Čeljaba, která dala městu název. To vzniklo o několik desítek let později, v roce 1781. Na přelomu 19. a 20. století se město stalo jedním z center průmyslu ruského impéria a po revoluci předválečného Sovětského svazu.\n\nBěhem občanské války a 1. sjezdu československého legionářského vojska na Rusi, se zde v květnu 1918 stal incident (způsobený těžkým zraněním legionáře 6. střeleckého pěšího olomouckého pluku \"Hanáckého\" vojína J. Ducháčka železem, vrženým z vlaku maďarským zajatcem) mezi místním sovětem a československými legionáři, který byl jedním z hlavních sporů v počátku otevřeného boje bolševiků s československými legionáři. Čeljabinsk byl tehdy dobyt legionáři dvakrát.\n\nZa druhé světové války se zde vyráběly tanky T-34 a raketomety Kaťuša. Výroba těchto zařízení vynesla městu přezdívku „\"Tankograd\"“. V roce 1957 i zde, jako v Černobylu o třicet let později došlo k jaderné havárii, ovšem v mnohem menším rozsahu. Přesto určitá část obyvatel město opustila. Ve městě se nadále nachází závod na likvidaci jaderného odpadu.\n\nDne 15. února 2013 v dopoledních hodinách dopadl poblíž města velký (podle nejvyšších odhadů až 17 metrů) meteoroid, který při průletu atmosférou způsobil 9 výbuchů, tlaková vlna a doprovodný supersonický třesk pak způsobil poranění více než 1000 lidí a napáchal velké materiální škody (mimo jiné až 200 tisíc metrů čtverečních rozbitého tabulového skla). Svou jasností se jednalo o bolid. Pátrací letadla později nalezla kráter po meteoritu o průměru více než 8 metrů.\n\nVe městě žijí převážně Rusové (84 %), Tataři (5 %), Baškirové (3 %) a Ukrajinci (1 %).\n\nDnes je zde průmysl chemický, stavebních hmot, spotřební a potravinářský. Hutnictví železa (úplný cyklus), výroba traktorů. V minulosti bylo město důležitým centrem výroby jaderných zbraní, nadále se zde nachází závod na likvidaci jaderného odpadu.\n\nDopravu ve městě zajišťují autobusy, trolejbusy a tramvaje. Též se staví první úsek jedné z linek systému metra, jež má mít výhledově takové linky tři.\n\n\n"}
{"id": "32870", "url": "https://cs.wikipedia.org/wiki?curid=32870", "title": "ISO 3166-2:CN", "text": "ISO 3166-2:CN\n\nKódy ISO 3166-2 pro Čínskou lidovou republiku identifikují 23 provincií (včetně Tchaj-wanu), 4 přímo spravovaná města, 5 autonomních oblastí a 2 zvláštní autonomní oblasti (stav v roce 2017). První část (CN) je mezinárodní kód pro Čínu, druhá část sestává ze dvou písmen identifikujících provincii nebo oblast.\n\n"}
{"id": "32873", "url": "https://cs.wikipedia.org/wiki?curid=32873", "title": "Silně souvislá komponenta", "text": "Silně souvislá komponenta\n\nSilně souvislá komponenta je takový maximální podgraf orientovaného grafu, v němž pro každou dvojici vrcholů \"u\", \"v\" existuje sled.\n\nNechť G = (V, E) je orientovaný graf. Podgraf G' grafu G se nazývá \"silně souvislá komponenta\" (SSK) grafu G, pokud platí:\n\n\n"}
{"id": "32874", "url": "https://cs.wikipedia.org/wiki?curid=32874", "title": "Stanislav Neumann (básník)", "text": "Stanislav Neumann (básník)\n\nStanislav Neumann (17. října 1927 Praha – 18. září 1970 Praha) byl český básník, syn herce Stanislava Neumanna, vnuk S. K. Neumanna. Jeho synem je francouzský režisér Stan Neumann.\n\nStudoval na gymnáziu v Praze, roku 1945 byl zatčen a uvězněn, proto maturoval až o rok později, po maturitě odjel do Paříže, kde začal studovat na Sorbonně. Roku 1947 ho KSČ vyzvala k návratu a on pak rok pracoval v Ústředním výboru Svazu české mládeže.\n\nV roce 1949 se stal šéfredaktorem Státního nakladatelství dětské knihy, kde působil až do roku 1951. Poté se stal redaktorem časopisu \"Československý voják\", kde pracoval do roku 1955, kdy začal působit ve Svazu československé mládeže. Roku 1958 byl jmenován vedoucím redaktorem časopisu \"Práce mladých\".\n\nRoku 1963 byl jmenován druhým tajemníkem velvyslanectví ve Varšavě, kterým zůstal až do svého povýšení (1967), kdy se stal prvním tajemníkem. Roku 1969 se musel vrátit do Prahy, kde po krátké léčbě na psychiatrii spáchal sebevraždu.\n\nZanechal list na rozloučenou, kde uvedl, že nemohl žít beze strany, ani se stranou, která vládne totalitními metodami, zakazuje mladým lidem studovat a vylučuje ze svých řad poctivé komunisty. Vyčítal si, že nezemřel již na jaře roku 1945 se svými druhy z odbojové skupiny Předvoj (byl s nimi vězněn v Terezíně). Citace z Neumannova posledního dopisu nejsou doslovné, jde o ústně sdělené svědectví autorových přátel.\nJeho básně lze označit za servilnější vůči komunistickému režimu, než bylo běžné u jiných autorů. Pozdější reportáže jsou sice oslavou socialismu, ale už nejsou psány v tak optimistickém duchu. Mimo vlastní tvorbu též překládal z ruštiny a polštiny.\n\n\n\n"}
{"id": "32881", "url": "https://cs.wikipedia.org/wiki?curid=32881", "title": "Rostov na Donu", "text": "Rostov na Donu\n\nRostov na Donu () je město na jihu evropské části Ruské federace. Leží na řece Don, 46 km od jejího ústí do Azovského moře a asi 100 km od hranic s Ukrajinou. Je správním střediskem Rostovské oblasti a celého Jižního federálního okruhu. Žije zde obyvatel.\n\nMěsto bylo založeno v roce 1749 a nedlouho po jeho založení zde vznikla i pevnost. Pojmenováno bylo po biskupovi svatém Dimitriji Rostovském, pocházejícím z Rostova v Jaroslavské oblasti. Díky vhodné poloze nedaleko moře se malé město kolem své pevnosti postupně rozšiřovalo. Název Rostov na Donu ve své dnešní podobě je z roku 1796, kdy tehdejší městečko získalo práva skutečného města. Díky velkému dopravnímu ruchu na řece Donu se rozrůstalo tak rychle, že už roku 1928 sem byly přestěhovány úřady regionální správy z Novočerkassku. V rámci boje komunistů proti náboženství, po ruské občanské válce a ustanovení rudé vlády tu byly zbořeny dvě kdysi dominantní katedrály – Katedrála sv. Alexandra Něvského a Katedrála sv. Jiří v Nachičevanu.\n\nV době Velké vlastenecké války bylo město dvakrát obsazeno německou armádou. První okupace začala 21. prosince 1941 a trvala sedm dní. Němečtí generálové město považovali za důležitou železniční křižovatku, říční přístav a přístup na Kavkaz. První tanková armáda byla z města vytlačena 27. prosince 1941 avšak Němci město znovu obsadili 24. července 1942. Druhá okupace trvala až do 14. února 1943. Obnova bombardováním těžce poškozeného města trvala deset let.\n\nPřestože na začátku 90. let minulého století po pádu SSSR tu byla bída a kriminalita, situace se dnes lepší. Vznikají nové podniky a jiné se sem usazují z okolních oblastí. Důležitým zaměstnavatelem je firma Rostvertol, vyrábějící vrtulníky.\n\nMilionu obyvatel dosáhl Rostov na konci 80. let 20. století; v současnosti je 10. největším městem Ruska. Většinu obyvatelstva tvoří Rusové, výraznější menšinou (okolo 2 %) jsou Ukrajinci a Arméni.\n\nV Rostově funguje mezinárodní letiště a mezinárodní říční přístav. Sídlí zde správa Severokavkazské dráhy. Městem prochází dopravní koridor Moskva–Voroněž–Rostov na Donu–Kavkaz. Zároveň zde odbočuje silnice spojující Rostov s Mariupolem a Oděsou a železnice přes Taganrog na Donbas a dále na Ukrajinu.\n\nTramvajová doprava v Rostově na Donu čítala roku 2007 6 linek; dále zde jezdí 11 linek trolejbusů, 72 linek autobusů a 54 maršrutek. Již několik desetiletí je v plánu výstavba metra, v květnu 2010 počítal plán města s první linkou vedoucí směrem západ - severovýchod, plánované datum uvedení do provozu první etapy metra je v roce 2020.\n\n\n\n"}
{"id": "32882", "url": "https://cs.wikipedia.org/wiki?curid=32882", "title": "Vít Klusák", "text": "Vít Klusák\n\nVít Klusák (* 24. března 1980 Praha) je český filmový režisér. Vystudoval fotografii na Střední průmyslové škole grafické v Praze, v Hellichově ulici. Spolu s Filipem Remundou založil a od roku 2003 vede filmovou společnost Hypermarket Film, která se zaměřuje na produkci autorských dokumentárních filmů. Jeho současné nejviditelnější projekty jsou: série autorských dokumentů pro Českou televizi - \"Český žurnál,\" šestá řada \"Ano, šéfe!\" pro televizi Prima a dokument Matrix AB. Má čtyři děti, žije v Praze. Jeho bývalou ženou je Kateřina Šedá.\n\nAbsolvent katedry dokumentární tvorby na FAMU (v dílnách prof. Karla Vachka a Heleny Třeštíkové). Od října 2006 přednáší na FAMU předmět Základy filmové řeči, od ledna 2011 se stal vedoucím dílny prvního ročníku dokumentaristů. Ve svých filmech se systematicky vrací k třecím plochám mezi tvorbou a společností. S Filipem Remundou natočil dokumentární komedii \"Český sen\" (2004), film byl oceněn na mnoha festivalech doma i v zahraničí, odvysílalo jej 24 televizních stanic z celého světa. Film o americkém radaru v Čechách \"Český mír\" (2010) měl světovou premiéru na festivalu Michaela Moora v Traverse City. Celovečerní dokumentární groteska \"Vše pro dobro světa a Nošovic\" získala v roce 2011 \"Cenu filmových kritiků a teoretiků za nejlepší dokumentární film (Český lev)\". Kromě režie se věnuje profesi kameramana a střihače.\n\nV červnu 2019 poslal přes Facebook otevřený dopis ke 45. narozeninám marketingovému specialistovi Marku Prchalovi, který pracuje pro hnutí ANO 2011, v němž se Klusák označuje za „skoro-švagra“, jelikož je přítelem Prchalovy sestry. Klusák v dopise uvádí, že se Prchal prací pro premiéra Andreje Babiše nachází v těžkém dilematu a že svým talentem a dobrými nápady zakrývá Babišovu skutečnou tvář. Zároveň ho vyzývá, aby pro Babiše přestal pracovat, jelikož \"„nikdy není pozdě“\". Pro týdeník Respekt okomentoval samotný Prchal událost mimo jiné slovy: \"„Nevím ani, co tím chtěl říct, to sdělení jsem nepochopil.“\"\n\n\n\n\n"}
{"id": "32885", "url": "https://cs.wikipedia.org/wiki?curid=32885", "title": "Ódin", "text": "Ódin\n\nÓdin (staroseversky \"Óðinn\") je staroseverské jméno boha germánského a severského panteonu, zejména v severských pramenech, kde se o něm zachovalo nejvíc informací, vystupuje jako hlavní bůh náležící ke skupině bohů (božského rodu) zvaní Ásové (staroseversky \"Æsir\"). Tento bůh byl nicméně znám a uctíván patrně na celém území obývaném Germány. Na území dnešního horního Německa byl nazýván Wotanem a Wodenem, avšak jeho proto-germánské jméno znělo nejspíše \"Wōđinaz\" či \"Wōđanaz\". Švédové mu říkali \"Oden\", Anglosasové \"Wodan\" a Langobardi \"Godan\". Nejvíce informací o něm však pochází ze severské mytologie, která se nám zachovala v ucelené podobě ve Starší a Mladší Eddě. Podle severské mytologie je Ódin synem obra Bora a obryně Bestly. Je Otcem veškerenstva, patronem básníků, bojovníků a státníků, bohem smrti, války a magie. Je také bohem extáze, extatického básnění a šamanských kouzel. Dokáže měnit podobu, ovládat mysl nepřátel, věštit a čarovat, k čemuž používá znalost run (jak je popsáno v Havamálu, básni z Poetické Eddy).\n\nJako všichni Ásové je legendárně praktický. Spolu se svými dvěma bratry (Vili a Vé) patří mezi stvořitele lidí, kterým dal do vínku dech a život (snad údajně i duši, která má být nesmrtelná). Obětoval se pro lidstvo, aby získal runy a za své levé oko dosáhl při pití z Mímiho pramene (či Mímiho studny) „moudrosti věků“. Bývá popisován jako starší mohutný vysoký jednooký muž. I jemu byly v dávných dobách přinášeny lidské oběti. Mezi jeho rostliny patří jasan, jmelí, dub, laskavec, sturač a jilm.\n\nÓdinovi je připisována spousta magických artefaktů. Patří mu oštěp Gungnir, který nikdy nemine cíl a má na hrotu runy zaručující právo. Jím vykonal první vraždu, která spustila válku s Vany. Dále to je kouzelný prsten Draupnir, z něhož se každou devátou noc objeví dalších osm prstenů, osminohý kůň Sleipnir, vlci Geri a Freki, krkavci Hugin a Munin, kteří každou noc létají nad zemí a přinášejí Ódinovi zprávy. Jeho dnem je středa; ve staré angličtině se tento den nazýval Wódnesdæg (Ódinův den), z čehož pochází dnešní Wednesday.\n\nShromažďuje bojovníky ochotné bojovat s ním při Ragnaröku a žít ve Valhalle. To umožňuje buď padnutí v bitvě nebo rituální poranění kopím, tzv. Ódinovo znamení. Ódin má tři sídla v Ásgardu. Prvním z nich je Gladsheim, rozlehlá hala, kde předsedal soudům. Jeho trůn Hlidskjalf stojí ve Valaskjálfu postaveném z pevného stříbra, což je druhá z jeho síní v Ásgardu, z něhož je vidět do všech devíti světů. Třetí je Valhalla, hala padlých, kde Ódin přijímá duše padlých válečníků. Jako vůdce armády mrtvých válečníků způsobuje noční bouře. Společně s Thórem a Týrem patří k nejdůležitějším severským (a vůbec germánským) bohům. Ve svatyni v Uppsale na území dnešního Švédska stála jeho socha společně s Thórem a Freyem.\n\nÓdin měl dle severské mytologie několik žen a je otcem mnoha dětí. Se svou první ženou Frigg měl nejlaskavějšího syna Baldra a slepého Höda. S bohyní Fjörgyn měl dalšího syna, mocného Thóra.\n\nPodle názoru některých historiků, např. Petra Sommera nebo PhDr. Anežky Merhautové se vyobrazení boha Ódina nachází na Svatováclavské přilbě – Anežka Merhautová po své analýze Svatováclavské helmy (jejiž výsledky publikovala roku 1992) určila vznik helmy do 10. století smontováním jednoduché domácí přilby a čelenky severského původu s vyobrazením boha Ódina připoutaného ke stromu Yggdrasil, které bylo pro křesťanské prostředí nově interpretováno jako obraz ukřižovaného Krista. Dle mytologie Ódin obětoval sám sebe, když byl po devět dní a nocí zavěšen na kmeni stromu Yggdrasil a probodnutý kopím Gungnirem, aby tak získal tajemství run, symbolu moudrosti.\n\nV románu autora Neila Gaimana \"Američtí bohové\" je jednou z hlavních postav pan Středa, což je ve skutečnosti bůh Odin, který snaží ostatní bohy přesvědčit, aby se sjednotili a stanuli proti moderním idolům.\n\nJména zmiňované v Snorriho mladší Eddě jsou zvýrazněna.\n\n\"Podle vlastností:\"\n\"Podle zápisu:\"\n\n"}
{"id": "32886", "url": "https://cs.wikipedia.org/wiki?curid=32886", "title": "Lagrangeova věta (teorie grup)", "text": "Lagrangeova věta (teorie grup)\n\nLagrangeova věta je základní tvrzení z teorie grup, jehož důsledkem je, že řád každého prvku či podgrupy dělí řád grupy. To znamená, že například grupa řádu 15 může mít prvky řádu 1, 3, 5 a 15, avšak nikoliv třeba 7. Věta nese jméno význačného matematika, Josepha Louise Lagrange. \n\nPro grupu \"G\" a její podgrupu \"H\" platí:\n\nNejprve ukážeme, že levé cosety formula_2 tvoří dohromady pro formula_3 rozklad množiny G. Protože formula_4, nepochybně levé cosety obsahují všechny prvky \"G\". Abychom ukázali, že neobsahují žádný prvek dvakrát, předpokládejme naopak formula_5 pro nějaké formula_6. Jinými slovy pro nějaká formula_7 musí být formula_8. Vynásobením na pravé straně prvkem formula_9 dostaneme\nformula_10. Pro jednoduchost provedeme substituci formula_11. Vzhledem k definici podgrupy formula_12, a proto\n\nformula_13.\n\nformula_14, neboť rovněž formula_15, a tudíž každý prvek v \"yH\" je obsažen v \"xH\". Symetrickým postupem bychom získali formula_16, a proto formula_17.\nZ čehož plyne, že cosety \"gH\" tvoří rozklad \"G\".\n\nAbychom ukázali, že řád všech cosetů je totožný, najdeme bijektivní zobrazení \"f\" z \"H\" na \"xH\" pro formula_18. Definujme f rovnicí\n\nformula_19\n\n\nformula_21. Obě strany vynásobíme zleva prvkem formula_22\n\nformula_23\n\nformula_24\n\n\nNechť formula_25 značí celkový počet všech (ať už levých nebo pravých) cosetů. Jak už jsme ukázali, cosety tvoří rozklad množiny \"G\" a každý z nich má tentýž řád |H|. Z těchto úvah plyne formula_26.\n\nQED.\n\nŘád každého prvku formula_27, neboli nejnižší přirozené číslo \"n\", pro které formula_28, je řád cyklické grupy generované prvkem \"a\", a proto podle Lagrangeovy věty \"n\" dělí řád grupy \"G\".\nLagrangeova věta je silnějším tvrzením než Eulerova-Fermatova věta. Dá se ukázat, že množina zbytků modulo n, které jsou s \"n\" nesoudělná, tvoří s operací násobení grupu. Neutrální prvek je \"e\" = 1; existence inverzního prvku je důsledek Bézoutovy rovnosti pro \"gcd(g,n)\" = 1; asociativita vyplývá z vlastností modulární aritmetiky; uzavřenost grupy je zřejmá, neboť součin dvou čísel nesoudělných s \"n\" je rovněž nesoudělný, jakož i jeho zbytek po dělení modulo \"n\". Řád takové grupy je právě formula_29, což je Eulerova funkce. Podle Lagrangeovy věty má každý prvek \"g\" nějaký řád \"k\", který je dělitelem čísla formula_29. Odtud plyne\n\nformula_31, kde formula_32\n\nformula_33\n\ncož je ekvivalentí zápisu\n\nformula_34.\n\nLagrangeova věta dává nutnou podmínku pro řády podgrup (i prvků) grupy, nezaručuje ale jejich existenci. Naopak Sylowovy věty na základě řádu grupy zaručují existenci jistých podgrup v dané grupě - dají se tedy brát jako protipól Lagrangovy věty.\n\n"}
{"id": "32887", "url": "https://cs.wikipedia.org/wiki?curid=32887", "title": "Frey", "text": "Frey\n\nFrey nebo Freyr je bůh ze staré severské mytologie, syn Njörda, manžel Gerdy, Freyin bratr, patron plodnosti, míru a prosperity, vládce bílých Álfů (někdy nesprávně nazývaní elfové). Říká se, že je nejušlechtilejší ze statečných bohů a po Baldrovi nejkrásnější, kromě plodnosti střeží také letní slunce. Jeho hlavním atributem je ztopořený úd, mezi jeho další atributy patří zlatý kanec Gullinbursti, loď Skídbladni a kouzelný meč schopný sám bojovat (sumarbrander). O ten ale přišel kvůli lásce, což později (při Ragnaröku) způsobí jeho smrt. Některé zdroje zmiňují jeho účast na tajných sňatcích, zřejmě je tedy patronem těch, jimž není jejich láska okolím přána.\n\nJedním z jeho jmen je Yngvi, od něhož odvozují svůj původ první švédští králové, Ynglingové, což nejspíše znamená „ti, kteří jsou mužského rodu“. Jeho jméno Frey znamená v překladu „Pán“ nebo „Předák“, avšak za jeho původní jméno se považuje Yngvi, co by souviselo i s jeho hlavním atributem, protože v latině je „\"inguen\"“ mužské přirození a Frey je pak jen oslovení, za které se také považuje. Kdysi mu byly přinášeny lidské oběti.\nJedna z jeho jezdkyň se jmenuje Ingrid – tedy \"Jezdkyně Ingova\". Ta a další odvážely mrtvé bojovníky do Valhally.\n\n"}
{"id": "32888", "url": "https://cs.wikipedia.org/wiki?curid=32888", "title": "Van (Turecko)", "text": "Van (Turecko)\n\nVan je město v Turecku, ležící na břehu stejnojmenného jezera ve východní části země. Má 371 000 obyvatel. Také je hlavním městem stejnojmenné provincie.\n\nV 9. století př. n. l. mělo město název \"Tušpa\" a bylo hlavním městem tehdejšího starověkého Urartského království. Po této době se Van stal centrem Arménského království. V 1. století př. n. l. zde sídlil arménský král Tigranes, který založil Tigranakert (dnes Diyarbakır). Později se město stalo centrem arménské křesťanské kultury, která však s tureckým útokem označovaným jako „arménská genocida“ skončila. Po první světové válce navíc město zdevastovaly ruské jednotky, postupující tímto směrem do centra Osmanské říše. Město tedy muselo být znovu vybudováno. Dnes se zde ale stále nacházejí památky z dob starověkého Vanu.\n\nTradičně je ekonomika založena na zemědělství. Také jsou zde společnosti masného a rybařského průmyslu, výroba vlněné příze a další společnosti jako jsou mlýny, mlékárna a cukrárna. \nDřevařský průmysl,plastikářský průmysl cementárna a továtna na výrobu kůže a obuvi vytvářejí pracovní místa v průmyslovém sektoru . \n\nVan se nachází na Evropské silnici - E99, která spojuje Turecko s Ázerbájdžánem. Dále železniční trajekt spojuje město s Tatvanem na západním břehu jezera Van a železniční trať pokračuje do Teheránu. Je zde i letiště, lety provozuje společnost Turkish Airlines do měst Istanbul a Ankara. \n\nV okolí jezera Van má původ kočka Turecká van.\n\n\n"}
{"id": "32891", "url": "https://cs.wikipedia.org/wiki?curid=32891", "title": "Grupa jednotek", "text": "Grupa jednotek\n\nPod pojmem grupa jednotek se v algebře obvykle rozumí množina všech invertibilních prvků okruhu, který obsahuje prvek 1 (neutrální prvek). Invertibilní prvek okruhu je takový prvek \"a\", k němuž existuje prvek \"b\" tak, že \"ab\"=1.\n\nVšechny invertibilní prvky okruhu tvoří multiplikativní grupu, neboť je mezi nimi neutrální prvek (1), asociativita operace násobení je zděděna po okruhu, existence inverzního prvku plyne z definice, a součin dvou invertibilních prvků je opět invertibilní.\n"}
{"id": "32895", "url": "https://cs.wikipedia.org/wiki?curid=32895", "title": "Hlubočepy", "text": "Hlubočepy\n\nHlubočepy () jsou městská čtvrť a katastrální území na jihu pražské městské části Praha 5.\n\nZástavba vlastní čtvrtě Hlubočepy se nachází v údolí Dalejského potoka. Podél hlavní ulice, Hlubočepské, zvedající se na západ na Barrandov a vedoucí na severovýchod na Zlíchov se nachází většina domů. Jsou to hlavně rodinné domky, přesto se v údolí nachází několik patrových staveb. Součástí historické obce a katastrálního území Hlubočepy je i širší okolí, do kterého patří čtvrti Starý Barrandov a Nový Barrandov, Klukovice, Zlíchov a Žvahov (o nich podrobněji v samostatných článcích).\n\nČásti katastrálního území jsou Hlubočepy, Zlíchov, Barrandov, sídliště Barrandov, Žvahov a Klukovice. Samotné Hlubočepy leží v údolí okolo Dalejského potoka a jsou tvořeny hlavně zástavbou rodinných domů. Zlíchov je velmi malá čtvrť ležící v severovýchodní části katastrálního území. Je tvořena jen několika činžovními domy a pár rodinnými domy. Barrandov leží ve východní části katastrálního území, leží nad Vltavou na Barrandovských skalách. Je tvořen vilovou čtvrtí a filmovými studii a ateliéry, která byla z velké části za dob 1. republiky. Čtvrť je pojmenována po francouzském geologovi Joachimu Barrandovi, který zde pobýval v 19. století. Sídliště Barrandov leží zhruba ve středu katastrálního území. Bydlí zde většina obyvatel katastrálního území. Sídliště bylo postaveno v letech 1981-1986. Sídliště bylo postaveno s kapacitou bytů pro 29 700 lidí (8489 bytů). Žvahov je vilová čtvrť rozkládající se na stráni vrchu Děvín, jehož okolí se nazývá Dívčí Hrady, nad Zlíchovem (dá se počítat i za součást Zlíchova). Klukovice jsou malá vesnice na jižním úbočí Prokopského údolí propojená se sídlištěm Barrandov.\n\nKatastrální území Hlubočepy mělo k 31. prosinci 2008 23 059 obyvatel. Počet obyvatel Hlubočep má stoupající tendenci. Od roku 2001, kdy byl počet obyvatel 20 701 obyvatel, se zvýšil o zhruba 1300 obyvatel a dá se předpokládat, že tento trend bude i nadále pokračovat. Nové obyvatele do Hlubočep láká blízkost Prokopského údolí, dobrá dopravní obslužnost a rozsáhlá občanská vybavenost\n\nPodle údajů z roku 2008 je složení ploch na území katastrálního území následující:\n\nZ tabulky lze vyčíst, že území je silně poznamenáno lidskou činností, čemuž nasvědčuje vysoké procento zastavěné a ostatní plochy. Ani zemědělská půda zde není zastoupena málo.\n\nHlubočepy spadají do Karlštejnského bioregionu (viz Karlštejnský bioregion).\n\nNaučné stezky jsou zde 3. A to NS Prokopské údolí – Butovickým hradištěm, NS Údolím Dalejského potoka a NS Barrandovy skály a Chuchelský háj.\n\nNa území čtvrti nebo v jejím těsném sousedství se nachází několik chráněných území:\n\nNejvětším biocentrem lokality je Prokopské údolí. Je zde oproti okolí vysoká druhová biodiverzita a to jak v oblasti flory tak i fauny. Hnízdí zde například více jak 60 druhů ptáků. Biocentrum je místní funkční. Dalším biocentrem je vrchol kopce Děvín. Jde o místní funkční biocentrum. Další 3 místní funkční biocentra jsou na Zlíchově, centrum v území PP Pod Žvahovem a centrum v okolí obce Holyně.\nPoměrně velký biokoridor, který je místní funkční, zasahuje do katastrálního území v okolí Holyně.\n\nV obci Hlubočepy se nachází malý biokoridor, který je místní nefunkční. Na tomto území se nachází ještě 2 biokoridory. Jeden z nich spojuje biocentra na Děvíně a je místní nefunkční. Druhý je v okolí Barrandovského mostu a je nadregionální koridor nefunkční.\n\nGeomorfologicky patří katastrální území Hlubočepy do celku Pražská plošina, do podcelku Říčanská plošina, kde je na území okrsku Třebotovská plošina. Třebotovská plošina se vyznačuje silně rozčleněným erozně denudačním reliéfem se zarovnanými povrchy. Levostranné přítoky Vltavy a Berounky mají hluboce zařízlá údolí (Prokopské údolí).\n\nReliéf katastrálního území má stejnou charakteristiku jako reliéf celé Prahy. Jsou zde vysoko položené plošiny se zarovnanými povrchy (Barrandov, Sídliště Barrandov a Děvín) a hluboce zaříznutá údolí vodních toků (Prokopské údolí). Světoznámý odkryv Barrandovských skal je složen ze zvrásněného vápence. Disharmonické zvrásnění vzniklo za variské orogenese. Nachází se zde mnoho sedimentů. Na bázi Zlíchovského souvrství je vidět názorný odkryv submarinní skluzové textury. Barrandovské skály jsou součástí Českého masivu.\n\nProkopské údolí je tvořeno také z vápenců, a to hned z několika druhů vápence. V dolní části Zabité rokle je významná paleontologická lokalita v chýnických vápencích. Další paleontologické oblasti v údolí jsou území dnes již nepoužívaných lomů. Údolím teče potok a nad ním se tyčí vápencové a někde břidlicové skály.\nOkolí má taktéž vápencový základ.\n\nKrajina na katastrálním území Hlubočepy je velmi členitá. Celým územím prochází údolí, které začíná na Zlíchově a postupuje k obci Hlubočepy. Poté údolí jako „Prokopské a Dalejské údolí“ pokračuje k Nové vsi, Jinonicím a dále až k Řeporyjím. Údolím protékají Prokopský a Dalejský potok. Oba svahy údolí jsou mimo skalnatá a zastavěná území zalesněna.\nNad údolím se tyčí vrch Děvín. Svah tohoto vrchu je zastavěn čtvrtěmi Zlíchov, Žvahov a Hlubočepy. Kopec je protkán železničními tratěmi. Mimo zastavěná území je kopec zalesněn a na horní plošině jsou louky. Kopec dále pokračuje, tvoří jakoby náhorní plošinu, podél Prokopského údolí.\n\nNa druhé straně údolí jsou Barrandovské skály, tvoří však druhý svah údolí pouze u Zlíchova. Jde o náhorní plošinu na které se nachází čtvrť Barrandov. Druhý svah náhorní plošiny je dominantou, která je několik stovek metrů vzdálena řece Vltavě, podél které pár kilometrů stojí. Dále tvoří druhý svah Prokopského údolí kopec, na němž stojí Barrandovské sídliště. Jeho svahy jsou zalesněny nebo zastavěny. Místy jsou zde i skály.\n\nHodnoty jsou uvedeny v ročním průměru:\n\nPodle údajů, které byly naměřeny v Praze-Ruzyni a jsou uvedeny na internetových stránkách Českého hydrometeorologického ústavu, patří do klimatické oblasti T2 podle členění klimatických oblastí dle Quitta.\n\nOblast je částečně zalesněna a mimo lesy jsou zde i louky a pole. Velkou část území však tvoří zastavěné plochy. Mimo Prokopské údolí a jiná chráněná území je nízká biodiverzita a biota je silně ovlivněna lidskou činností.\n\nNejvyšší biodiverzita v oblasti je v Prokopském údolí. Lze zde najít skalní stepi, travnaté a keřnaté stepi a fragmenty šípákových doubrav. Stepní lokality zaznamenávají šíření porostů teplomilných křovin. Dřeviny zde zastoupené jsou borovice lesní a černá, modřín opadavý, smrk ztepilý a akát. Mimo tyto druhy se zde vyskytují i dále uvedené dřeviny. Opuštěné lomy byly uměle zalesněny topolem, akátem a jasanem. Na mnoho místech, která jsou zalesněna, převažují pro tuto lokalitu nezvyklé dřeviny, a to borovice černá a trnovník akát. Bylinný porost pod těmito nepůvodními dřevinami je druhotně velice chudý. Další zde vyskytující se dřeviny jsou lípa srdčitá, dub letní a zimní a borovice lesní.\n\nMezi zástupce fauny zde žijící patří hlavně bezobratlí. Mezi ně bych zařadil např. ovsenku skalní, kuželovku skalní a stepní. Vyskytuje se zde také velké množství druhů motýlů. Mezi ně patří například Coleophora vicinella, Ethmia terminella, Zygaena ephialtes a mnoho dalších. Dále je zde mnoho druhů ptáků, těch v Prokopském údolí hnízdí na 60 druhů. Mezi zde žijící druhy patří pěnice pokřovní, budníček menší, strnad obecný, bažant obecný, jiřička obecná, hýl obecný, hrdlička zahradní a straka obecná. Žije zde daleko více druhů, ale pro jejich vysoký počet nebudu jmenovat všechny. Z plazů patří mezi zástupce ještěrka obecná.\n\nO Hlubočepích máme první zmínku z roku 1257. V té době byla tato osada majetkem z části Vyšehradské kapitoly a z části strahovského kláštera. Jejich původní název byl Hlubočepy, a to z důvodu, že se tam musela čerpat voda z veliké hloubky. O dalších sto letech v historii Hlubočep nejsou žádné informace. Je však jasné, že v roce 1388 byly Hlubočepy již ve vlastnictví kláštera kartuziánů, který ležel na území dnešního Smíchova. V tomto období zde byly zakládány vinice a chmelnice. V roce 1419 byly Hlubočepy zabrány Husity z důvodu toho, že byly církevním majetkem. Po husitských válkách se ocitly Hlubočepy ve vlastnictví Starého Města a soukromníků, od kterých byla později jejich část vykoupena Starým Městem. Roku 1547 proběhla konfiskace osady do rukou Ferdinanda II., který tak zabavoval majetek vzbouřeným městům. V 16. století byl základem hospodářství v Hlubočepích a na Zlíchově poplužní dvůr. Vysívalo se tu ročně 375 strychů obilí. Pěstoval se oves, ječmen a pšenice. Byl zde i ovčín s téměř 1200 ovcemi, 4 vinice, mlýn na Dalejském potoce, zahrady, štěpnice, chmelnice a dubové a habrové háje. V osadě byla i krčma. Po mnohém střídání vlastníků přešla osada s pouhými 2 staveními a 5 zbořeništi roku 1717 do majetku jezuitského řádu a patřily mu až do roku 1773, kdy byl řád zrušen. Osada pak přešla do vlastnictví náboženského fondu a místní dvory postupně přecházely do soukromých rukou.\n\nV roce 1843 měly Hlubočepy společně se Zlíchovem 63 domů s 365 obyvateli. Druhá polovina 19. století byla doba, kdy se zde začaly usazovat průmyslové podniky. Vznikly zde vápencové lomy, vápenky, sklárna, továrna na šamotové zboží, lihovar a další. Příliv podniků přilákal i nové obyvatele, v roce 1890 zde již stálo 162 domů s více jak 3000 obyvateli. Problém byl, že domy byly na tak velký počet obyvatel malé, a tak se stávaly přelidněné. Tento problém se postupně zvětšoval, což se dá doložit tím, že v roce 1910 byl počet domů 180 a počet obyvatel už byl více jak 4000. Situaci se podařilo časem zlepšit. V roce 1922 se staly Hlubočepy součástí Velké Prahy. V té době zde bylo 211 domů se stejným počtem obyvatel jako dříve (v roce 1910).\n\nV druhé polovině 19. století byla v okolí Hlubočep postavena důležitá železniční trať, tzv. Buštěhradská dráha. Stavba začala roku 1870 a do dvou let po ní jel první vlak. Trať ozdobila údolí 2 viadukty, které jsou dnes technickou památkou oblasti. Dráha propojila Prahu s Žatcem, Chomutovem, Karlovými Varami a Chebem. Přivážela uhlí a lázeňské hosty. Trať se nazývá „Pražský Semmering“a je v provozu dodnes. Druhá dráha údolím je trať Praha-Slaný-Louny-Duchcov, byla zprovozněna roku 1873 a je taktéž funkční dodnes.\n\nPrůmyslové podniky v obci dnes už připomínají jejich rozpadlé ruiny. Obec si stále zachovává svůj vesnický ráz a mimo rodinných domů je tu jen pár podlažních domů a bytových novostaveb. V obci je též školka a pár restaurací. V katastrálním území Hlubočepy je sídliště Barrandov, které bylo postaveno v letech 1981 - 1986, sídliště Barrandov čítá 8489 bytů a bydlí v něm zhruba 30.000 lidí. V letech 2001 – 2005 postavil FINEP na Barrandově na 1000 nových bytů v projektech Panorama Barrandov a Kaskády Barrandov II a III.\n\nOblastí vedou hlavní dopravní tepny, a to jak železniční tak silniční. Oblastí vede ulice K Barrandovu, která vede dopravu od Barrandovského mostu na obchvat. Po dokončení Pražského okruhu nebude již ulicí K Barrandovu vedena tranzitní automobilová doprava. U řeky vede ulice Strakonická, která vede dopravu na Strakonice a Mníšek pod Brdy. Železnice vede podél Vltavy do Radotína a pak podél Berounky do Berouna, dále se jezdí na Plzeň. Tyto dopravní tepny mohou být zdrojem vibrací a hluku, hlavně z kamionové dopravy. Doprava je též hlavním ze zdrojů znečištění ovzduší. Mimo pozemní dopravu je zdrojem hluku i letecká doprava. Podle Rozptylové studie Hl. m. Prahy (ATEM 2008) byly vypočtené průměrné roční koncentrace v roce 2008 následující: IHr NO2 20-40μg/m3; IHr benzen < 0,75 μg/m3; IHr PM10 20-60 μg/m3. Ve stávajícím stavu dochází k překračování imisních limitů pro PM10.\n\nAž do roku 2003 každý den projížděly stovky lidí z Barrandova do centra autobusy právě přes Hlubočepské údolí. V tomto roce byla však otevřena tramvajová trať, takže nyní je střed Hlubočep autobusové dopravy téměř ušetřen. Pro místní obsluhu zůstala pouze linka 120 (do září 2012 ještě 104) a v září 2005 byla zavedena linka 128 pro dopravní obsluhu Žvahova. Zajímavostí je, že kvůli nízkému viaduktu v dolní části ulice Nad Zlíchovem není možné používat na trase linky 128 běžné autobusy, proto je linka provozována minibusy.\nVe staré části Hlubočep začíná zmíněná tramvajová trať zastávkou Hlubočepy (do roku 2003 konečná), následně trať stoupá po mostě přes údolí a Růžičkovu rokli směrem k Barrandovu.\nVe čtvrti se na trati číslo 173 vedoucí Prokopským údolím nachází bývalé nádraží Praha-Hlubočepy (1873 - 2015) a zastávka Praha-Hlubočepy (od roku 2015). Na trati číslo 122 je zastávka Praha-Žvahov (od roku 1989) a bývala zde již zaniklá zastávka Praha-Hlubočepy (1928-1989). Železniční trať 122 vede po viaduktech Pražského Semmeringu, který se vypíná nad celým údolím a dává Hlubočepům charakteristický vzhled.\n\nHlavní tepnou automobilové dopravy je Hlubočepská ulice, přesto však spojení na Barrandov je od 80. let pomocí čtyřproudé silnice z Barrandovského mostu.\n\n\n\n\n"}
{"id": "32898", "url": "https://cs.wikipedia.org/wiki?curid=32898", "title": "Ufa", "text": "Ufa\n\nUfa ( , adjektivum: (ufimskij); ) je město v Ruské federaci, správní středisko autonomní republiky Baškortostán a jedno z nejdůležitějších center chemického průmyslu v Rusku. Nachází se při ústí řeky Ufy (Karaidel) do řeky Bělé (Agidel), 1520 km východně od Moskvy, nedaleko pohoří Ural (Ufa je tedy jedním z nejvýchodnějších měst Evropy). Žije zde obyvatel.\n\nNejdříve na tomto místě byla v roce 1574 založena pevnost oddílem ruských střelců. Status města získala Ufa v roce 1586. V 17. století už byla Ufa důležitým obchodním centrem na cestě z evropského Ruska na Sibiř. Od roku 1708 náleželo město ke Kazaňské gubernii, v letech 1728–44 bylo centrem samostatné provincie. V roce 1744 se Ufa stala součástí Orenburské gubernie. V letech 1773-4 přečkala čtyřměsíční obsazení vojsky Jemeljana Pugačova. V roce 1789 zde byla zřízena Muslimská duchovní správa pro celé Rusko v čele s muftím. V roce 1865 se Ufa stala centrem Ufské gubernie.\n\nS výstavbou Samarsko-zlatoustské železnice (1888) a zavedením paroplavby na řece Bělé (splavné od května do října) došlo k rychlému rozvoji průmyslu; ke konci století tu bylo již na 30 průmyslových podniků různé velikosti. Mezi lety 1918 a 1919 během ruské občanské války bylo město ovládáno na čas bělogvardějci. Stalo se jedním z opěrných bodů Československých legií. Od roku 1922 je Ufa hlavním městem Baškortostánu – autonomní republiky Baškirů. V meziválečném období a po Velké vlastenecké válce Ufa zažila prudký rozvoj zejména chemického průmyslu.\n\nMístní průmyslové závody vyrábějí strojírenská zařízení pro těžbu, podnik UMPO - součást NPO Saturn - výroba plynových turbín, dále se zde vyrábějí plasty, rafinuje se ropa a zpracovávají se potraviny.\n\nVe městě se nachází stanice Transsibiřské magistrály. Z letiště v Ufě odlétají spoje do 27 měst Ruska a Společenství nezávislých států. Stavba ufského metra je opakovaně odkládána, páteř MHD tedy tvoří tramvaje, autobusy a trolejbusy.\n\nV noci ze 3. na 4. června 1989 se poblíž Ufy stalo nejhorší železniční neštěstí v dějinách Ruska i SSSR: obrovská exploze zemního plynu, který unikl z plynovodu poblíž železnice, smetla dva osobní vlaky a připravila o život 575 lidí.\n\nZhruba z milionu obyvatel Ufy tvoří Rusové 530 000 (rok 2002), zbytek zejména Tataři (294 400) a Baškirové (155 000), jejichž podíl díky migraci a vyšší porodnosti poměrně rychle stoupá na úkor Rusů. Mezi významnější menšiny patří také Čuvaši, Ukrajinci a Mordvinci.\n\nUfa je sídlem Ufského vědeckého centra Ruské akademie věd a Akademie věd republiky Baškortostán. Na vysokých a středních školách Ufy studuje přes 68 000 studentů. Město má 8 divadel, 27 muzeí, filharmonii a stálý cirkus.\n\nMěsto je rodištěm spisovatele Sergeje Aksakova a malíře Michajla Něsterova.\n\n\n\n"}
{"id": "32901", "url": "https://cs.wikipedia.org/wiki?curid=32901", "title": "Západočeský kraj", "text": "Západočeský kraj\n\nZápadočeský kraj byl ustaven 11. dubna 1960 vyhlášením zákona č. 36/1960 Sb., o územním členění státu, a jako územní jednotka České republiky existuje dosud, třebaže už nemá vlastní obecné správní orgány ani samosprávu. Sídlem kraje je Plzeň. Název kraje je odvozen od jeho zeměpisné polohy v západní části Čech.\n\nKraj je vymezen územím okresů Domažlice, Cheb, Karlovy Vary, Klatovy, Plzeň-jih, Plzeň-město, Plzeň-sever, Rokycany, Sokolov a Tachov. Území kraje je tvořeno územími samosprávných krajů Plzeňského a Karlovarského (okresy Domažlice, Klatovy, Plzeň-jih, Plzeň-město, Plzeň-sever, Rokycany a Tachov tvoří území samosprávného Plzeňského kraje, okresy Cheb, Karlovy Vary a Sokolov tvoří území samosprávného Karlovarského kraje).\n\nPůvodně byl Západočeský kraj i správní jednotkou, která měla také vlastní volený orgán - krajský národní výbor. V r. 1990 byly krajské národní výbory zrušeny a jejich kompetence přešly na stát a okresní úřady. Ústavním zákonem č. 347/1997 Sb. o vytvoření vyšších územně samosprávných celků a zákonem č. 129/2000 Sb. o krajích vznikly samosprávné kraje, na které přešly kompetence z rušených okresních úřadů a ze státní úrovně. Vznikl tak Plzeňský kraj a Karlovarský kraj a původní Západočeský kraj zůstal jen jednotkou územního členění.\n\nPoštovní směrovací čísla míst v Jihočeském a Západočeském kraji začínají číslicí 3. Čísla dopravních závodů ČSAD v Západočeském kraji začínala číslicí 3.\n\nK 1. lednu 2016 se území kraje zvětšilo o některá katastrální území ze zrušeného vojenského újezdu Brdy, která byla připojena k obcím Plzeňského (a zároveň Západočeského) kraje:\nOkres Rokycany (7 katastrálních území, 11 budov, 21 obyvatel):\n\nOkres Plzeň-jih (3 katastrální území, 0 budov, 0 obyvatel):\n\n"}
{"id": "32905", "url": "https://cs.wikipedia.org/wiki?curid=32905", "title": "Jiří Stano", "text": "Jiří Stano\n\nJiří Stano (29. ledna 1926 Přívoz – 4. března 2017 Praha) je český spisovatel. Působil jako redaktor, reportér a fejetonista Rudého práva.\n\nNarodil se 29. ledna 1926 v osadě dolu František (Ostrava–Přívoz) v rodině důlního geometra. Začal studovat na reálném gymnáziu v Ostravě-Přívoze, ale za okupace bylo studium přerušeno totálním nasazením ve Vítkovických železárnách a na šachtě František. Po osvobození dokončil gymnázium (maturita r. 1946) a byl přijat na Karlovu univerzitu v Praze, kde studoval psychologii, sociologii a filozofii (1946–1950); dosáhl akademického titulu doktor filozofie (PhDr.).\n\nV roce 1950 byl pověřen řízením brněnského nakladatelství Rovnost. V roce 1952 nastoupil povinnou dvouletou vojenskou službu. Po návratu do civilu byl od roku 1954 zaměstnán v Rudém právu, kde vystřídal řadu pozic (reportér, vedoucí zahraničního oddělení, vedoucí oddělení reportáží). Jako reportér procestoval mnoho zemí Evropy, Asie a Afriky.\n\nV roce 1993 se stal spoluzakladatelem Výboru národní kultury a spoluzakládal i Unii českých spisovatelů. Obdržel Cenu Unie českých spisovatelů (2013) za celoživotní literární dílo.\nPsal velmi angažovaně, prosocialisticky, častým námětem mu byli horníci a havíři. Dále psal reportáže z cizích zemí. Zvláštní kapitolu spisovatele Jiřího Stana tvoří cestopisy a reportáže. V nich čtenář pozná, že mu nejde jen o cestovatelské zážitky, ale o hluboce promyšlenou konfrontaci dneška s kulturně společenským vzepjetím lidského ducha v různých koutech světa a v různých historických etapách. Čtenáře Stano upoutá i jazykovým mistrovstvím. Dovede nově vidět i to, co čtenář se domnívá, že už zná z historie, filmu či jiných knih. (Alois Tybrych)\n"}
{"id": "32912", "url": "https://cs.wikipedia.org/wiki?curid=32912", "title": "Štoček", "text": "Štoček\n\nŠtoček je v polygrafii (knihtisku) druh tiskařské formy (dřevěný špalíček, tisková deska z kamene, kovu, linolea, písmoviny či umělé hmoty). Pro použití se vyleptá chemicky (chemigrafie, zinkografie) či elektrolyticky, případně vyryje (u dřeva jde pak vlastně o řezbu). V poslední době se používá též laser (zejména pro výrobu gumových razítkových štočků). Po nanesení barvy se pak pomocí něho tiskne přitlačením na příslušné médium (většinou papír).\n\nČeský termín pochází z němčiny (\"der Druckstock\": \"Druck\" – tlak, tíha, \"Stock\" – tyč, hůl). \n\nV některých jazycích se pro \"štoček\" používá z francouzštiny pocházející termín \"„cliché“\", z něhož mírným posunutím významu (neustálé opakování) vznikl i dnešní obecně známý význam slova \"klišé\".\n"}
{"id": "32913", "url": "https://cs.wikipedia.org/wiki?curid=32913", "title": "Eugenie Schwarzwaldová", "text": "Eugenie Schwarzwaldová\n\nEugenie Schwarzwaldová, rozená Eugenie Nußbaumová (4. červen 1872 Polupanovka na dnešní Ukrajině, tehdy v Rakousku-Uhersku – 7. srpen 1940 Curych) byla rakouská filantropka, spisovatelka a pedagožka, jež se významnou měrou zasloužila o rozvoj dívčího vzdělávání v Rakousku. Patřila k nejinteligentnějším i nejvzdělanějším ženám své doby.\n\nEugenie Nußbaumová odešla po maturitě v Černovicích do Curychu, kde v letech 1895 až 1900 studovala německou a anglickou literaturu, filosofii a pedagogiku. V Rakousku v té době ženy na univerzitách studovat nemohly a Eugenie byla jedna z prvních žen v Rakousku-Uhersku s doktorským titulem. V roce 1900 promovala a záhy se provdala za Dr. Hermanna Schwarzwalda (1871 až 1939). Od roku 1901 stála v čele dívčího lycea a od roku 1911 dívčího osmiletého gymnázia, které se záhy stalo velmi populární. Jejím cílem bylo poskytnout dívkám kvalitní středoškolské vzdělání a podnítit tak jejich ambice k dalšímu studiu. Aby tento záměr naplnila, angažovala pro výuku řadu předních osobností rakouské vědy a kultury; např. Oskar Kokoschka vyučoval kreslení, Arnold Schönberg hudbu či Adolf Loos architekturu. Tato škola se stala prototypem tzv. Schwarzwaldských škol (Schwarzwaldschulen), reformních vzdělávacích ústavů pro dívky. Přednášela ve Wiener Frauen Clubu. Během první světové války se starala o chudé a řídila azylový dům pro přestárlé a nemocné. \n\nPřispívala do novin a psala fejetony.\n\n„Genia“ Schwarzwaldová byla rovněž významnou osobností vídeňského kulturního života. Vedla literátní salón, do nějž krom zmíněných Kokoschky, Loose a Schönberga docházeli i spisovatelé Elias Canetti a Robert Musil, jemuž se stala pro svůj rozhled i pro svou zálibu v módě inspirované antickým Řeckem předobrazem postavy Ermelindy Tuzziové, zvané Diotima v jeho románu Muž bez vlastností a \"“která i jako mírně korpulentní antika odpovídala jeho\" [tj. Arnheimovu, jiné postavě knihy] \"ideálu krásy, ideálu helénskému s trochou víc masa, aby klasičnost nebyla tak přísná.“\" (Robert Musil: Muž bez vlastností, s. 101 v prvním českém vydání).\n\nEugenie byla nejvýznamnějším, ne však jediným modelem pro postavu Ermelindy; dalším jejím vzorem byla i tanečnice Isadora Duncanová. Eugeniin muž, Hermann Schwarzwald, který od roku 1921 zastával post sekčního šéfa na ministerstvu financí, byl vzorem pro jejího románového muže, sekčního šéfa na ministerstvu zahraničí, Hanse Tuzziho. \n\nKvůli svému židovskému původu v roce 1938 opustila Rakousko a emigrovala do Švýcarska a Schwarzwaldské školy byly zavřeny. Zemřela roku 1940 v Curychu.\n"}
{"id": "32914", "url": "https://cs.wikipedia.org/wiki?curid=32914", "title": "Wotan", "text": "Wotan\n\nWodan (starohornoněmecky \"Wôdan\", staroanglicky \"Ƿōden\", starosasky \"Uuôden\") je hlavní bůh předkřesťanských kontinentálních Germánů a Anglosasů. Reprezentuje následníka předpokládaného pragermánského božstva Wōđanaz, stejně jako severský Ódin.\n\nŠvýcarský psycholog Carl Gustav Jung ve své eseji \"Wotan\" publikované roku 1936 označil tohoto boha za archetyp, který ovládl kolektivní mysl německého národa a tím vysvětloval vzestup nacismu. Ten označil za první wotanovský experiment a předpokládal i druhý. Prohlásil dokonce že „bohem Germánů je Wotan a nikoliv křesťanský Bůh“. Zároveň však věřil, že se projeví nejen šílená a násilná stránka tohoto archetypu, ale i jeho prorocké a extatické kvality.\n"}
{"id": "32915", "url": "https://cs.wikipedia.org/wiki?curid=32915", "title": "Lenka Hašková", "text": "Lenka Hašková\n\nLenka Hašková (* 23. února 1923 Příbram) je česká novinářka, spisovatelka a autorka televizních her.\n\nJejí díla jsou převážně oslavou socialismu.\n\n"}
{"id": "32919", "url": "https://cs.wikipedia.org/wiki?curid=32919", "title": "Brežněv", "text": "Brežněv\n\nJméno Brežněv (původně ruské příjmení , v ženském tvaru – Brežněvová) může mít několik významů:\n\n"}
{"id": "32920", "url": "https://cs.wikipedia.org/wiki?curid=32920", "title": "Bad Religion", "text": "Bad Religion\n\nBad Religion je populární americká punková kapela založená v roce 1979 v Los Angeles v Kalifornii. Skupině je často připisováno, že nastartovala novou vlnu punk rocku koncem osmdesátých let dvacátého století a že během své existence ovlivnila spoustu jiných punkových a rockových muzikantů. Sestava prošla za celou dobu hraní několika změnami, jediným stálým členem je zpěvák Greg Graffin, ale v současné době jsou členy kapely tři ze čtyř zakládajících členů.\n\nKapelu tvoří Greg Graffin (zpěv), Brett Gurewitz (alias Mr. Brett – kytara), Brian Baker (kytara), Mike Dimkich (kytara), Jay Bentley (baskytara) a Jamie Miller (bicí). Gurewitz z důvodu pracovního vytížení vystupuje s kapelou pouze příležitostně a Bad Religion většinou hrají v pěti.\n\nBad Religion vydali šestnáct studiových nahrávek, tři EP, tři kompilace, jedno live album a dvě DVD. Album \"Suffer\" (1988) je často považováno za jednu z nejdůležitějších nahrávek v historii punku a to i přes to, že se neumístilo v žebříčcích prodejnosti ani hranosti. Popularita Bad Religion vzrostla s přechodem k velké nahrávací společnosti Atlantic Records a albem \"Stranger Than Fiction\" (1994), které obsahuje hity „21st Century (Digital Boy)“ a „Infected“.\n\nSkupina je známa svými kritickými texty, používáním metafor v textech písní, rozvinutou slovní zásobou a hlasovými harmoniemi. Jejich písně pojednávají jak o osobních záležitostech, tak o politické odpovědnosti a navzdory názvu kapely se zabývají více svobodou než ateizmem.\n\nSkupina Bad Religion byla založena v Los Angeles koncem roku 1979 čtyřmi studenty střední školy El Camino. První impuls vzešel od sedmnáctiletého Bretta Gurewitze, který vlastnil kytary, mikrofony a aparaturu a chtěl založit punkovou skupinu, ale neměl důvěru ve svůj zpěv. Na koncertě Ramones se seznámil s o dva roky mladším studentem téže školy Gregem Graffinem, který také tíhl k punku. Graffin, ačkoliv nikdy nedržel v ruce mikrofon, přesvědčil Gurewitze, že umí zpívat. Dalším členem skupiny se stal Gurewitzův kamarád Jay Ziskrout (bicí), a krátce na to se ke kapele přidal Jay Bentley (basová kytara). Mezi interprety, kteří měli na kapelu vliv, patřili například Buzzcocks, Sham 69, Ramones, Beatles a Sex Pistols.\n\nZkoušeli každý den po škole v garáži v domě, kde bydlel Graffin (tuto první zkušebnu nazývali \"The Hellhole\", tedy cosi jako \"díra do pekla\"). Během měsíce secvičili šest písní, které napsali Graffin a Gurewitz, a začali řešit otázku názvu uskupení. Mezi zamítnuté názvy patřily například \"Smegma\", \"Vaginal Discharge\" (\"vaginální výtok\") či \"Bad Politics\" (\"špatná politika\"). Nakonec se shodli na \"Bad Religion\" (špatné náboženství), jelikož nesnášeli v té době nastupující teleevangelismus v čele s kazatelem Jerry Falwellem. Gurewitz vymyslel logo kapely, přeškrtnutý latinský kříž, takzvaný \"crossbuster\".\nPrvní koncert Bad Religion se odehrál v roce 1980 v Santa Aně na oslavě narozenin, kde předskakovali kapele Social Distortion. Téhož roku absolvovali své první televizní vystoupení a rozhovor. Koncem roku nahráli své debutové EP \"Bad Religion\" o šesti písních, vyšlo v únoru 1981. Album vydala nově založená nahrávací společnost Epitaph Records, kterou za tím účelem založil Brett Gurewitz. Ačkoliv v prvních letech byl Epitaph „jen logo a P. O. Box“, postupem času začal vydávat nahrávky i jiných punkrockových skupin a vyvinul se ve významné vydavatelství. V Epitaphu pracoval také Jay Bentley. O rok později vydali Bad Religion první dlouhohrající album \"How Could Hell Be Any Worse?\". Během nahrávání tohoto alba skupinu opustil po hádce bubeník Jay Ziskrout a nahradil ho Pete Finestone. Na albu hostoval také Greg Hetson z kapely Circle Jerks, pozdější dlouholetý kytarista skupiny. Alba se prodalo asi 12 000 kusů.\n\nVzrůstající popularita a komerční úspěch měly na kapelu i negativní vliv. Brett Gurewitz začal experimentovat s drogami a vytvořil si na nich závislost. Losangeleská punková scéna se v té době začala dosti radikalizovat, docházelo často ke rvačkám mezi fanoušky, násilnostem, výtržnostem s ničením majetku a nevyhnutelně i konfliktům s policií, objevily se problémy s drogami. Na jednom z koncertů (předkapelu Bad Religion tehdy dělali začínající Suicidal Tendencies) došlo v publiku k masové rvačce, po které byl dům, ve kterém se koncert konal, značně zdemolován, a události toho večera vyvrcholily zabitím náhodného kolemjdoucího punkery. Nikdo z kapely se výtržností nezúčastnil, ale přesto druhý den policie odvedla Graffina v poutech přímo ze školní výuky. Nebyl však z ničeho obviněn a jak později vzpomínal, tento incident popularitě kapely paradoxně prospěl.\n\nNicméně pro Bad Religion znamenala tato událost deziluzi, a s násilnou punkovou scénou už nechtěli mít nic společného. Graffin a Gurewitz začali psát písně, které měly blíže spíše k progresivnímu rocku než k punku, a dominantním nástrojem v nich byly klávesy, na které hrál Graffin. V tomto stylu natočili v roce 1983 album \"Into the Unknown\". Bentley i Finestone se změnou stylu nesouhlasili a před nahráním alba z kapely odešli, nahradili je baskytarista Paul Dedona a bubeník Davy Goldman.\n\nGraffin i Gurewitz s odstupem času hodnotili Into the Unknown jako nepovedené, a nebylo dobře přijato ani fanoušky. Podle Gurewitze vrátili téměř celý desetitisícový náklad alba. Písně z Into The Unknown Bad Religion nehrají, nejsou zahrnuty na žádné kompilaci, a album se nedočkalo žádné samostatné reedice.\n\nKrom fanoušků přišla kapela i o kytaristu - vyšlo najevo, že Gurewitz je závislý na drogách a utratil za ně značnou část společných peněz. To vedlo k jeho odchodu z kapely, nahradil ho Greg Hetson, který již v kapele hostoval. Bad Religion se vrátili ke svému originálnímu punkovému zvuku a stvrdili to vydáním EP \"Back to the Known\" (1984). Sestava kapely v té době dosti fluktuovala, objevil se v ní baskytarista Tim Gallegos a a bubeníci John Albert a Lucky Lehrer, nakrátko se vrátil i Pete Finestone. V polovině 80. let koncertovali Bad Religion zřídka, až se téměř rozpadli.\n\nV roce 1987 Graffin získal bakalářský titul na univerzitě v Los Angeles. Brigáda v salátovém baru ho příliš neuspokojovala, a rozhodl se oživit Bad Religion. Když zavolal Jayi Bentleymu (který již nikde nehrál a pracoval v továrně) a nabídl mu návrat do kapely, Bentley váhal s odpovědí, ale Graffin ho ujistil, že setlist se bude skládat převážně ze skladeb z debutového alba, a Bentley souhlasil s jedním vystoupením. To si nakonec užil tak, že se rozhodl v kapele zůstat. Na jeden koncert nemohl přijet Greg Hetson, protože ten večer hrál jinde s Circle Jerks. Spoluhráči se tedy rozhodli vzít na záskok svého zakládajícího člena Bretta Gurewitze, který se již vyléčil z drogové závislosti a podnikal v hudebním průmyslu. Po tomto koncertě padlo rozhodnutí, že se Gurewitz vrátí to kapely nastálo a Bad Religion se stali pětičlennou kapelou ve složení Graffin, Gurewitz, Hetson, Bentley a Finestone.\n\nGraffin a Gurewitz se pustili do psaní nových písní. V roce 1988 vydali Bad Religion album \"Suffer\" stvrzující jejich návrat do punkové komunity. Písně kombinovaly líbivé melodie s rychlý tempem a tvrdým punkovým zvukem; slovy žurnalisty Bena Myerse „\"Bad Religion proložili svůj nasraný zpolitizovaný zvuk těmi nejjemnějšími harmoniemi\"“. Ačkoliv se album neumístilo v žádné hitparádě ani žebříčku prodejnosti, je mu často připisován zásadní vliv na kalifornskou punkovou scénu v 90. letech, a na vznik a vzestup pop punku. LA Weekly vyhlásil Suffer šestým nejlepším punkovým albem historie, vlivné punkové časopisy Flipside a Maximum Rock'N'Roll ho vyhlásily albem roku. Na podporu prodeje Suffer vyrazili Bad Religion v září a říjnu 1988 poprvé ve své historii na turné po amerických městech, v srpnu a září 1989 turné pokračovalo v Západní Evropě. Záznam z tohoto turné vyšel následujícího roku na VHS \"Along the way\". Kromě toho vydali nové řadové album \"No Control\" (1989), jedno z jejich nejoceňovanějších.\n\nNásledovalo album \"Against the Grain\" (1990). Podle fanouškovské stránky thebrpage.com šlo o první album Bad Religion, jehož prodeje přesáhly 100 000 prodaných nosičů.\n\nV roce 1990 došlo na koncertě Bad Religion v divadle El Portal v Los Angeles k incidentu: promotér prodal více vstupenek, než kolik činila kapacita sálu, a z toho důvodu náčelník místních hasičů nařídil koncert rozpustit už po předkapele. Opilí frustrovaní fanoušci pak divadlo zdemolovali a prali se s policií. Škody na majetku dosáhly výše 25 000 dolarů, několik lidí bylo zraněno, z toho jeden člověk vážně. Tyto výtržnosti se dostaly celonárodních zpráv, a tak zvýšily povědomí o kapele. Hned na dalším koncertě Bad Religion vyprodali Hollywood Palladium o kapacitě 3 500 osob.\n\nNásledujícího roku vydali Bad Religion kompilační album \"80-85\" obsahující debutové album (\"How Could Hell Be Any Worse?\"), dvě EP (\"Bad Religion\" a \"Back to the Known\") a tři písně, kterými skupina přispěla na výběrové EP \"Public Service\". \"80-85\" se již nevydává a bylo nahrazeno verzí \"How Could Hell Be Any Worse?\" z roku 2004, která má stejný tracklist jako \"80-85\". V tomto roce také opustil kapelu bubeník Pete Finestone, aby se mohl plně soustředit na svou druhou skupinu, The Fishermen, která zrovna podepsala smlouvu s velkou nahrávací společností. Nahradil ho Bobby Schayer. První album se Schayerem bylo \"Generator\" (1992). Poté Bad Religion natočili svůj první videoklip, a to k písni \"Atomic garden\" z tohoto alba. O rok později vydali své sedmé album \"Recipe For Hate\", na kterém zkoušeli svůj tradiční punkový zvuk doplnit prvky alternativního rocku a grunge.\n\nV polovině devadesátých let začaly alternativní rock, punk rock a grunge pronikat do mainstreamu, a také písně Bad Religion \"Struck a Nerve\" a \"American Jesus\" se začaly hrát v mainstreamových rádiích. Bad Religion se rozhodli opustit Gurewitzův Epitaph Records a podepsali kontrakt s vydavatelstvím Atlantic Records, u kterého znovu vydali \"Recipe For Hate\" (1993). Přechod k velkému vydavatelství jim přinesl kritiku části fanoušků, ale také příliv nových. V roce 1993 nahráli skladbu \"Leaders and Followers\" na soundtrack k filmu Mladí muži za pultem Kevina Smitha. O rok později následovalo album \"Stranger Than Fiction\". Na albu znovu vyšla píseň \"21st Century (Digital Boy)\", původně původně vydaná již na \"Against the Grain\", protože zástupci firmy Atlantic se obávali, že album neobsahuje žádný hit, a požádali skupinu, aby tuto skladbu nahrála znovu.\n\nBěhem nahrávání a míchání alba narůstaly spory mezi Gurewitzem a zbytkem kapely, a záhy po jeho vydání Gurewitz kapelu opustil. Oficiálně uvedl nedostatek času způsobený obrovskou popularitou The Offspring, kteří vydávali u Epitaph Records, ale bylo veřejným tajemstvím, že skutečným důvodem bylo „zaprodání“ Bad Religion, kteří opustili Epitaph a vydali se hledat větší finanční úspěch. A to i navzdory faktu, že sám Gurewitz vydělával miliony na The Offspring. Gurewitz byl v té době znovu závislý na drogách. Gurewitzův odchod nebyl v dobrém a vztahy mezi ním a kapelou byl po několik následujících let dost napjaté. Graffin měnil na koncertech texty písně „Stranger Than Fiction“ a narážel v nich na Gurewitzovy problémy s návykovými látkami. Gurewitz se svou novou skupinou The Daredevils nahrál píseň \"Hate you\" (česky Nenávidím tě), který byla údajně namířena proti Jayovi Bentleymu.\n\nGurewitz byl nahrazen kytaristou Brianem Bakerem, který předtím působil například v Minor Threat nebo Dag Nasty. Kvůli angažmá v Bad Religion odmítl nabídku stát se kytaristou kapely R. E. M.\n\nV roce 1998 získali Bad Religion zlatou desku za \"Stranger Than Fiction\", kterého se do té doby prodalo ve Spojených státech přes půl miliónu kusů.\n\nPo odchodu Gurewitze zůstal Graffin jako hlavní autor hudby a textů. Bad Religion vydali 3 další alba u Atlantic Records. \"The Gray Race\" (1996), produkované bývalým frontmanem Cars, Ricem Ocaskem, přineslo kapele rádiové hity „A Walk“ a „Punk Rock Song“, ale v prodejnosti se nepřiblížilo k předchozím albu. Na hudbě k několika písním se autorsky podílel Brian Baker.\n\n1. ledna 1997 vydali Bad Religion živé album \"Tested\", obsahující živé nahrávky písní z turné v roce 1996, a také tři nové studiové nahrávky. Firma Atlantic Records, u které vydávali studiová alba, odmítla album vydat; nakonec vyšlo v Evropě u firmy Dragnet, vlastněné Sony. Do Spojených států se muselo nákladně dovážet. Brett Gurewitz vyjádřil své rozladění nad tím, že z 27 písní na albu byly pouze čtyři od něj, a nedostal tak příliš peněz za autorská práva.\n\nDalší album \"No Substance\" se netěšilo vřelému přijetí a to jak od fanoušků, tak ani od kritiků. K produkování alba \"The New America\" (2000) byl pozván Todd Rundgren, který inspiroval Graffina k jeho rané tvorbě. Avšak spolupráce s ním nebyla taková, jakou si Graffin a zbytek kapely představovali. Jay Bentley se k záležitosti vyjádřil takto: „Nezdálo se mi, že bychom se někde dostávali a nezdálo se to ani Gregovi. Todd neměl Grega rád a to přivádělo Grega k šílenství! Potkal se se svým idolem, který byl blbec! Nemyslím, že by Todda něco zajímalo“. Mezitím opustil kapelu Bobby Schayer kvůli zranění ramene a byl nahrazen Brooksem Wackermanem (Suicidal Tendencies).\nV roce 2001 se Bad Religion vrátili k Epitaph Records.\n\nV roce 2004 uvedl Bentley, že \"No Substance\" a \"New America\" nepatří k nejlepším, a písně z nich proto Bad Religion příliš nehrají.\n\nPo letech, kdy spolu Graffin a Gurewitz nemluvili, prolomil Graffin led, zkontaktoval Gurewitze a nabídl mu, aby napsal píseň na \"New America\". Gurewitz přispěl skladbou \"Believe it\". V roce 2001 se vrátil ke skupině a nahrál s nimi album \"The Process Of Belief\" (2002), které již opět vyšlo u Epitaph Records. Graffin k tomu řekl: „Když Brett opustil kapelu bylo to pro mě trochu zklamání, ale nikdy mezi námi nebyla nějaká větší nevraživost. To samé ovšem nemůžu říct o zbytku kapely. Ale on a já, skladatelé odedávna, jsme to opravdu chtěli zkusit znovu.“ Gurewitz nicméně z důvodu svého pracovního vytížení vystupuje s kapelou pouze příležitostně a Bad Religion většinou hrají v pěti.\nJejich další album \"The Empire Strike First\", vydané v roce 2004, bylo silně zaměřené proti politice George W. Bushe, zejména proti válce v Iráku. Obě alba byla velice dobře přijata fanoušky i kritikou, na rozdíl od časů u Atlantic Records.\nSkupina rovněž vydala digitálně remasterované verze svých dřívějších alb včetně \"How Could Hell Be Any Worse?\", \"Suffer\", \"No Control\", \"Against the Grain\", a \"Generator\".\n\nV roce 2006 vyšlo DVD \"Live at the Palladium\", obsahující vystoupení z konce roku 2004 v Hollywoodu, rozhovory a několik videoklipů,\na také Graffinovo druhé sólové album \"Cold as the Clay\".\nAlbum \"New Maps Of Hell\" bylo vydáno 10. července 2007, následující \"The Dissent of Man\" 28. září 2010 a svou zatím poslední desku \"True North\" dala skupina týden před oficiálním datem vydání (22. ledna 2013) celou zdarma k poslechnutí na portálu Youtube. Uprostřed turné v roce 2013 kapelu opustil dlouholetý kytarista Greg Hetson; nahradil ho Mike Dimkich. S Dimkichem nahrála kapela EP \"Christmas Songs\".\n\nV roce 2015 z Bad Religion odešel bubeník Brooks Wackerman, nahradil ho Jamie Miller. Prvním albem Bad Religion v nové sestavě se stalo \"Age of Unreason\" (2019). \n\n\n\n\n\n\n\n"}
{"id": "32921", "url": "https://cs.wikipedia.org/wiki?curid=32921", "title": "Hydroxid hlinitý", "text": "Hydroxid hlinitý\n\nHydroxid hlinitý (Al(OH)) je nejstabilnější sloučeninou hliníku za standardních podmínek.\nHydroxid hlinitý je amfoterní. V silně kyselém prostředí tvoří kationty Al(OH), v zásaditém prostředí vzniká tetrahydroxohlinitanový aniont <nowiki>[</nowiki>Al(OH)<nowiki>]</nowiki>. Toto jsou dva nejčastější ionty ve zředěném roztoku. V koncentrovanějších roztocích vznikají polymerní ionty.\n\nČistý hydroxid hlinitý se v přírodě vyskytuje jako minerál gibbsit (hydrargillit, γ Al(OH)). Je také jednou ze složek nejvýznamnější hliníkové rudy bauxitu, společně s dalšími formami hydratovaného oxidu hlinitého a hydratovaného oxidu železitého.\n\nSrážením z alkalických roztoků lze připravit α-Al(OH) (bayerit), který se v přírodě nevyskytuje. Tato forma hydroxidu hlinitého je méně stálá než gibbsit.\n\nPoužívá se jako jedno z adjuvant. Ve vodárenství se využívá k čiření vody, což je jedna z operací při výrobě pitné vody.\n"}
{"id": "32924", "url": "https://cs.wikipedia.org/wiki?curid=32924", "title": "Labuť velká", "text": "Labuť velká\n\nLabuť velká (\"Cygnus olor\") je velký vrubozobý pták z čeledi kachnovití.\n\n\nLabuť velká patří mezi největší ptáky v Česku. Má dlouhé, bíle zbarvené tělo s krátkým ocasem, černýma nohama, obloukovitě zahnutým štíhlým krkem a oranžovým zobákem s hrbolem na kořeni, který je u samce viditelně větší než u samice.\n\nMláďata v prachovém peří jsou šedobílá, mladí ptáci jsou hnědošedí s černým zobákem bez hrbolu. Labuť létá s pomalými údery křídel a nataženým krkem. Ve střední Evropě si ji můžeme splést snad jen s podobně velkou labutí zpěvnou (\"Cygnus cygnus\"), která má černožlutý zobák.\n\nLabuť velká obývá stojaté i pomalu tekoucí vody na velkém území Evropy a v mírných oblastech v rozmezí od východní, severní až po západní Asii. Postupem času byla vysazena také v Austrálii, na Novém Zélandu, Islandu, Faerských ostrovech, v jižní Africe a ve Spojených státech amerických. Současná žijící populace je stále početná - čítá zhruba 600 - 620 000 jedinců. Labuť je částečně tažný pták; evropské populace migrují především do severní Afriky, asijské do střední a jižní Asie.\n\nV České republice se labuť velká chovala nejprve jako okrasný pták v zámeckých parcích a ve volné přírodě se vyskytovala jen velice ojediněle. Během druhé poloviny 20. století se začala výrazně šířit a na několika místech vytvořila nové populace. Přibližně v současné době na českém území pravidelně hnízdí zhruba 600 - 700 párů, které mají svá hnízdiště např. v Praze na nábřeží kolem toku řeky Vltavy. V posledních letech se její početnost v Česku mírně zvyšuje.\n\nMimo období hnízdění, kdy žije labuť velká spolu se svým partnerem, se shromažďuje do menších hejn, která se během tahů seskupují.\n\nNijak výrazně se po celý rok neozývá, díky čemuž získala i svůj anglický název \"Mute Swan\" (doslova přeloženo jako \"němá labuť\"). Výjimkou jsou pouze hvízdavé zvuky, které vydávají křídla za letu a syčení vydávané na obranu teritoria a obvykle doprovázené esovitým prohýbáním krku a máváním křídel. Dospělci někdy vydávají syčivé nebo štěkavé zvuky, ačkoli ty se nerozléhají na delší vzdálenosti.\n\nLabuť velká se živí zejména vodními rostlinami a rostlinami rostoucími na březích (\"Elodea canadensis\", \"Myriophyllum\", \"Ceratophyllum\", \"Potamogeton, Lemna, Spirodela, Glyceria, Juncus, Phragmites, Fontinalis antipyretica, Phalaroides arundinacea\") Občas si jídelníček zpestří také starým pečivem a dalšími zbytky potravy, které jí lidé házejí do vody. V malé míře se živí živočišnou potravou, jako jsou různí plži, mlži a hmyz, výjimečně zkonzumuje i malou rybu.\n\nNa rozdíl od příbuzné labutě černé (\"Cygnus atratus\") jsou samci v období rozmnožování silně územní. Opravdovou podívanou jsou velice složité námluvy trvající obvykle jen několik minut, při kterých se obě pohlaví zvedají nad vodu, máchají křídly, roztahují ocasy, kroutí krkem a vzájemně se o sebe třou.\n\nVelké hnízdo z proutí a rákosu staví na okrajích jezer, rybníků a na březích tekoucích vod. Samice do něj klade obvykle na přelomu března a dubna 5 až 7 zelenavých vajec o velikosti 112 × 75 mm. Na vejcích sedí především samice, samec zatím střeží okolí a na hnízdě ji zastupuje pouze ve chvíli, kdy si samice hledá potravu. Inkubační doba trvá zhruba 35 - 38 dní. Nekrmivá mláďata poté doprovázejí oba rodiče 4 až 9 měsíců.\n\n\n"}
{"id": "32927", "url": "https://cs.wikipedia.org/wiki?curid=32927", "title": "Orel mořský", "text": "Orel mořský\n\nOrel mořský (\"Haliaeetus albicilla\") je velký druh dravce z čeledi jestřábovitých, patřící k největším žijícím orlům vůbec. Žije v blízkosti vod na rozsáhlém území Evropy a Asie a živí se převážně rybami a ptáky. V minulosti z mnoha oblastí Evropy zvláště v důsledku lidského pronásledování zcela vymizel, od 80. let 20. století však začala jeho početnost opět stoupat a postupně obsadil řadu původních hnízdišť.\n\nMonotypický druh. Izolovaná populace orlů mořských v Grónsku, která dosahuje v rámci druhu i největších rozměrů, bývá některými autory označována za poddruh \"H. a. groencaldicus\".\n\nOrel mořský je největší evropský orel a největší dravec vyskytující se v Česku. Délka jeho těla dosahuje 76–92 cm a v rozpětí křídel měří 190–240 cm. Hmotnost u samce je cca 4 kg, u samice 7 kg. Zbarvení tmavohnědé, jen ocas bílý, případně i jiné světlejší oblasti na hlavě a krku. Za letu se snadno pozná podle charakteristického vzhledu dlouhých širokých křídel s dlouhými ručními letkami. Ocas je klínovitý, jeho zbarvení se v průběhu života výrazně mění. Přechází od hnědé mladých ptáků, přes hnědobíle mramorovanou k bílé barvě s hnědými okraji rýdovacích per u pohlavně dospělých jedinců. Podobně postupně světlá starším ptákům nejen hlava a hruď, kde může původní hnědá (bíle kropenatá) barva přejít až do hnědožluté, ale i zobák, který z hnědé přechází v jasně žlutou. Neopeřené nohy jsou žluté. Samec a samice se navzájem liší pouze velikostí.\n\nHlasem je zdaleka slyšitelné „kjikjikjiklieklikklik“; samec má vyšší hlas, než samice.\n\nOrel mořský je rozšířen v Evropě a Asii mimo tropické oblasti (palearktický typ rozšíření). Na severu tvoří hranici výskytu lesotundra, na jihu hranice probíhá od Balkánu přes Turecko k jižnímu pobřeží Kaspického moře. Jako okrajové oblasti výskytu lze označit i některé středomořské ostrovy, Island, Kamčatka, a ostrovy podél severovýchodního pobřeží Asie.\n\nDospělí ptáci jsou převážně stálí a zimu tráví obvykle v okolí hnízdišť, ptáci z nejsevernějších populací však táhnou do jižnějších oblastí, kde vyhledávají nezamrzající vodní plochy. Někdy zalétají i mnohem dále na jih, například do oblasti Perského zálivu nebo severní Indie. Mladí ptáci jsou potulní až tažní a mohou podnikat přesuny nejen na jih, ale i na sever (z Balkánu do střední Evropy apod.).\n\nOrel mořský byl ve velké části původního areálu vyhuben, nebo zde byly výrazně sníženy jeho početní stavy. Začátkem 20. století vymizel z Irska, roku 1916 naposledy zahnízdil ve Skotsku, v roce 1980 v Dánsku, v roce 1964 na Slovensku, roku 1946 v Rakousku. V posledních letech se však situace zlepšuje a znovu se šíří zpět do původních lokalit; od roku 1983 hnízdí opět ve Skotsku, od roku 1987 v Litvě, od roku 1984 i v ČR. Celková početnost v Evropě je odhadována na 5 000 párů.\n\nAž do 19. století hnízdil na území ČR poměrně běžně, ale poté jako hnízdič postupně vymizel. Ve druhé polovině 19. století zanikla poslední hnízdiště v Čechách a ve 20. letech 20. století i na Moravě. Dlouhá desetiletí se zde objevoval pouze v zimě, přičemž největším zimovištěm bylo pravidelně Třeboňsko. To se také díky příhodným podmínkám k hnízdění a dostatečné potravní nabídce stalo oblastí, kam byla zacílena snaha ornitologů a orgánů ochrany přírody o obnovení původních hnízdišť, jejíž součástí bylo intenzivní přikrmování zimujících ptáků, postavení několika umělých hnízd a vypouštění v zajetí odchovaných mladých orlů zpět do volné přírody (v letech 1978–1989 bylo vypuštěno celkem 9 jedinců). První, avšak neúspěšné zahnízdění bylo v lokalitě zaznamenáno v roce 1984, kdy hnízdící pár tvořili jedinci vypuštění ze zajetí. První mláďata byla úspěšně vyvedena až v roce 1986, je však pravděpodobné, že k zahnízdění došlo nejméně na 2 lokalitách již v letech 1981–1982, a to u ptáků z divoké, původně jen zimující populace. V roce 1984 byl první pokus o zahnízdění zaznamenán i na jižní Moravě a v roce 1988 i na další zdejší lokalitě, první mláďata zde však byla vyvedena až v roce 2004. V následujících letech se orel mořský jako hnízdící druh rozšířil i do Českobudějovicka, Jindřichohradecka a Českolipska.\n\nCelková početnost byla v letech 1985–89 odhadnuta na 8–10 párů a v roce 1994 na 10–15 párů. V roce 2000 bylo prokázáno 17 hnízdění a u dalších 4–8 bylo považováno za možné až pravděpodobné, v roce 2006 byla velikost hnízdící populace odhadnuta na 25–30 párů, v roce 2013 na 100 párů. Stoupající tendenci má i počet zimujících ptáků; největšími zimovišti jsou Třeboňsko, kde pravidelně zimuje 40–50 jedinců, a jižní Morava (Novomlýnské nádrže), kde lze pozorovat až 60 ptáků. V menším počtu zimuje i na mnoha dalších lokalitách.\n\nPotrava orla mořského je tvořena téměř výhradně rybami, ptáky a savci, zcela výjimečně se v ní mohou objevit i jiní živočichové, včetně plazů a obojživelníků. Její složení se liší v závislosti na místě výskytu a ročním období; v Grónsku v ní převažují ryby (93 %), v Polsku ptáci (90,7 %) a v ruské části Laponska savci (40,7 %). Z ryb bývají nejčastěji chytány exempláře o délce 10–15 cm a hmotnosti 1–2 kg (štika, okoun, kapr, plotice, cejn), dokáže ale ulovit i kořist těžkou 5–6 kg. Z ptáků v potravě převládají vodní ptáci, jako lysky, kachny, racci či potápky. Zbytky po větších savcích (srnec obecný, prase divoké) pocházejí nepochybně z padlých nebo silně oslabených kusů, přímý útok nebyl nikdy pozorován. Denní spotřeba je zhruba 700 g, což je průměrně 500 g čisté svaloviny. Potravu vyhlíží za letu nebo vsedě z vyvýšeného místa, a ačkoli dokáže ulovit i zcela zdravou kořist, zaměřuje se především na uhynulé nebo oslabené kusy, čímž v přírodě vykonává sanitární funkci. Známý je také občasný tzv. kleptoparasitismus.\n\nHnízdí jednotlivě na okrajích zatopených území, v jezernatých, rybničnatých a pobřežních oblastech. Zásnubní lety za mírného počasí probíhají již v druhé polovině prosince, obvykle však během ledna až března. Oba ptáci při nich vystoupají za hlasitého volání do výše, kde se samec spouští střemhlav na samici, která se na poslední chvíli převrátí na záda a proti samci nastaví pařáty.\n\nHnízdo je obrovská stavba ze silných větví, vystlaná tenkými větvičkami, trávou nebo drny, umístěná na stromech, skalách, v rákosinách a v tundře i na zemi (v ČR výhradně na stromech, nejčastěji na borovicích). Na jeho stavbě, která trvá asi 2,5 týdne, se podílejí oba ptáci. Párem je za příhodných podmínek využíváno opakovaně, i když může v různých letech střídat více hnízd. Průměr hnízda dosahuje 100–160 cm, výška nového hnízda 60 cm. Každý rok však hnízdo trochu dostavuje, takže po několika letech může dosáhnout výšky i dvou metrů a hmotnosti několika set kilogramů.\n\nHnízdí 1× ročně, náhradní snůšku klade jen v případě brzkého zničení vajec. Ve střední Evropě začíná hnízdit zpravidla v únoru, kdy do hnízda klade 1–2 bílá vejce o rozměrech 74,7 × 57,9 mm a hmotnosti 141–145 g. Snášena jsou v intervalu 2–5 dnů a na jejich inkubaci se podílejí oba ptáci po dobu cca 38 dnů. Mláďata zpočátku krmí jen samice, která jim trhá veškerou potravu, po 5–6 týdnech si s kořistí již poradí sama a předkládá jim ji i samec. Doba krmení na hnízdě je asi 70–75 dnů. I po opuštění hnízda se mláďata zprvu zdržují poblíž a rodiče je krmí ještě aspoň 1 měsíc. Pohlavní dospělosti dosahují ve věku 5–6 let. Ve volné přírodě je nejvyšší zaznamenaný věk 34 let.\n\nDospělí ptáci nemají v přírodě žádného přirozeného predátora, největší hrozbu pro ně tak představuje lidská činnost. V časných fázích hnízdění jsou citliví na vyrušování, takže přítomnost lidí v blízkosti hnízda může vést až k jeho opuštění. Při těžbě dřeva pak může dojít ke zničení hnízdiště.\n\nMnohem závažnější je ale ilegální pokládání otrávených návnad, které se u nás velmi rozšířilo v posledních letech. Jen v roce 2006 na něj doplatilo 9 jedinců, desátý byl postřelen. Jedem, který bývá nejčastěji používán, je insekticid karbofuran. Přestože je jakékoli pokládání otrávených návnad nelegální již více než 40 let, dochází k němu v současnosti v takovém rozsahu, že může během několika málo let způsobit vymizení orlů mořských z České republiky.\n\nV Německu, kde bylo v letech 1990–2000 zkoumáno 120 kadáverů orlů mořských, byly nejčastějšími příčinami úhynu srážka s vlaky (14 %), otrava olovem (12 %) a infekční onemocnění (11 %). K dalším příčinám, kterým podlehl větší počet ptáků, patřil například zásah elektrickým proudem (9 %) nebo zranění způsobené během vnitrodruhových konfliktů (5 %). Otrava chlorovanými uhlovodíky byla potvrzena u tří jedinců, otrava karbofuranem u jednoho.\n\nV ČR je dle vyhlášky č. 395/1992 Sb. kriticky ohroženým druhem a je zařazen též v Příloze I. Směrnice o ptácích.\n\n\nOrel mořský je významným heraldickým zvířetem, které se objevuje ve znaku i na vlajce Polska.\n\n"}
{"id": "32935", "url": "https://cs.wikipedia.org/wiki?curid=32935", "title": "Benedikt Engelken", "text": "Benedikt Engelken\n\nBenedikt Engelken (též \"Benedictus\", \"Beneš\"; 1629, Praha – 3. října 1681, Plasy) byl v letech 1666–1681 opat cisterciáckého kláštera v Plasích.\n\nPo studiu v semináři v pražském Bernardinu působil od 26. srpna 1661 jako probošt v lužickém klášteře Maria Stella. Plaským opatem byl zvolen 28 hlasy dne 28. září 1666.\n\nZa jeho vlády získal klášter od rodu Miseronů z Lisonu celý zbytek krašovské panství za 27 500 zlatých, tj. hrad Krašov s vesnicemi Rakolusky, Bohy, Kozojedy, dvory Rohy a Borek s ovčínem, dva mlýny a rybárnu.\n\n"}
{"id": "32939", "url": "https://cs.wikipedia.org/wiki?curid=32939", "title": "Celestin Stoy", "text": "Celestin Stoy\n\nCelestin Stoy (též \"Coelestinus\"; 8. ledna 1700 Rakovník – 27. září 1748 Plasy) byl v letech 1738–1748 opat cisterciáckého kláštera v Plasích.\n\nPo studiích na pražském Bernardinu prošel plaským noviciátem pod vedením P. Alexandra Bouchala. Po pražských studiích filosofie a teologie dále působil na koleji v letech 1724–1728. Dne 18. září 1730 byl jmenován podpřevorem a roku 1738 zvolen plaským opatem.\n\nVe stavební činnosti se věnoval nákladně započatým realizacím svého předchůdce, přímo v klášteře je mu připisováno dokončení konventu a stavba horního hospodářského dvora s věží sv. Floriána.\n"}
{"id": "32941", "url": "https://cs.wikipedia.org/wiki?curid=32941", "title": "ISO 3166-2:CU", "text": "ISO 3166-2:CU\n\nKódy ISO 3166-2 pro Kubu identifikují 15 provincií a 1 zvláštní oblast (stav v březnu 2015). První část (CU) je mezinárodní kód pro Kubu, druhá část sestává ze dvou čísel identifikujících provincii.\n\n CU-01 Pinar del Río (Pinar del Río)\n\n"}
{"id": "32943", "url": "https://cs.wikipedia.org/wiki?curid=32943", "title": "ISO 3166-2:CY", "text": "ISO 3166-2:CY\n\nKódy ISO 3166-2 pro Kypr identifikují 6 distriktů (stav v roce 2015). První část (CY) je mezinárodní kód pro Kypr, druhá část sestává ze dvou čísel identifikujících distrikt.\n\n"}
{"id": "32944", "url": "https://cs.wikipedia.org/wiki?curid=32944", "title": "Agen", "text": "Agen\n\nAgen [] je město v Nové Akvitánii na jihu Francie, ležící na řece Garonně asi 130 kilometrů od Bordeaux. Je sídlem departementu Lot-et-Garonne. Počet obyvatel je přibližně 34 000.\n\nToto území bylo osídleno již v neolitické době. V 8. století bylo město zdevastováno Araby a v 9. století ohrožováno severskými nájezdníky.\nRoku 1347 postihl město dýmějový mor. Během stoleté války Agen třikrát změnil válčící stranu až roku 1453 připadl Francii.\n\n\"Počet obyvatel\"\n\nV okolí města se rozprostírají rozsáhlé švestkové sady. Křižáci přivezli plody z křížových výprav na blízkém východě do Francie. Mniši z blízkého údolí řeky Lot byli první, kteří švestky usušili a prodávali je jako sušené ovoce. V současnosti opouští továrny 35 000 tun sušených švestek..\n\n\n"}
{"id": "32945", "url": "https://cs.wikipedia.org/wiki?curid=32945", "title": "Štěrboholy", "text": "Štěrboholy\n\nPraha-Štěrboholy je městská část Prahy o rozloze 296,93 ha, tvořená celým katastrálním územím Štěrboholy (). Leží na území městského obvodu Praha 10. Přenesenou působnost státní správy zde vykonává městská část Praha 15 v rámci stejnojmenného správního obvodu.\n\nŠtěrboholy jsou malá čtvrť. Leží mezi dvěma výpadovkami – na Kutnou Horu (Černokostelecká ulice) a na Kolín (Českobrodská ulice). Díky dostupnosti na veřejnou hromadnou dopravu a služby se jedná o čtvrť s jednou s nejvíce se rozvojovou bytovou výstavbou v Praze posledních let. Staví se zde mnoho rodinných domů a bytové domy v lokalitách Malý Háj, Pod Areálem, Laudonova,Dragounská a K učilišti.\n\nV roce 2006 se zde otevřel víceúčelový sportovní areál. (HAMR Sport Štěrboholy) Jeho součástí je hřiště s umělou trávou třetí generace a dva tenisové kurty. Největší dominanta sportovního areálu je víceúčelová hala - 14 kůrtů bedminton. V městské části jsou aktivní i dvě sportovní organizace SK Viktoria Štěrboholy - fotbalový klub se zazemím a obnovil zde činnost i TJ SOKOL Štěrboholy. Dále Rodinné centrum KLUBIŠTĚ z.s.\n\nNa západní okraj území Štěrbohol zasahuje hostivařsko-malešická průmyslová zóna.\n\nNa západ od obytné části mezi Štěrboholskou radiálou a Černokosteleckou ulicí leží od konce 90. let 20. století velké nákupní centrum Europark s hypermarkety (OBI, Albert, Asko nábytek). V listopadu 2007 bylo v jeho těsné blízkosti otevřeno velké outletové centrum na severovýchod od silniční křižovatky Průmyslové a Štěrboholské radiály.(Fashion Aréna Prague outlet) Koncem roku 2018 bylo otevřeno další obchodní centrum: Retail Park Štěrboholy (se supermarkety Lidl a Iceland).\n\nVe Štěrboholech je několik autosalonů.\n\nNejstarší zpráva o vsi Štěrboholy pochází z roku 1371. V té době náležela pražskému arcibiskupství. Kromě církevního majetku byl zde i svobodný dvůr, ve kterém se počátkem 15. století nacházela tvrz. Štěrboholy se staly známé za sedmileté války – 6. května 1757. Ten den proběhla bitva u Štěrbohol (v cizojazyčných zdrojích označovaná jako bitva u Prahy), v níž Fridrich II. Veliký porazil rakouská vojska Karla Alexandra Lotrinského. V bitvě padl vynikající pruský maršál Kurt Christoph von Schwerin – Fridrich to okomentoval poznámkou, že jeho smrtí povadly vavříny vítězství, poněvadž takhle zaplatil za vítězství až příliš velkou cenu. Obec Šterboholy byla připojena k Praze v roce 1968.\n\nObytná část Štěrbohol je obsluhována autobusovou linkou (163, 208, 228 a 224) od stanice metra Depo Hostivař. Obchodní centra, která se nachází v západní části této městské části, jsou obsluhovány dalšími autobusovými linkami z Depa Hostivař i z jižního a severního směru. Železniční spojení chybí.\n\nAutomobilové spojení Štěrbohol s ostatními částmi Prahy je velmi dobré. Oblast je napojena na hlavní pražské silniční tahy – především Jižní spojkou a Průmyslovým polookruhem (Průmyslová ulice). Na území Štěrbohol se také nachází křížení těchto dvou významných silnic – jedna z největších pražských křižovatek (Černokostelecká, Kutnohorská, Průmyslová, Jižní spojka, Štěrboholská radiála).\n\n\n"}
{"id": "32946", "url": "https://cs.wikipedia.org/wiki?curid=32946", "title": "ISO 3166-2:DO", "text": "ISO 3166-2:DO\n\nKódy ISO 3166-2 pro Dominikánskou republiku identifikují 31 provincií, 1 distrikt hlavního města a 10 regionů (stav v roce 2015). První část (DO) je mezinárodní kód pro Dominikánskou republiku, druhá část sestává ze dvou čísel identifikujících provincii.\n\n Provincie, distrikt hlavního města: \n\n"}
{"id": "32947", "url": "https://cs.wikipedia.org/wiki?curid=32947", "title": "Fortunát Hartmann", "text": "Fortunát Hartmann\n\nFortunát Hartmann, křtěný Jan Ondřej, někdy též Fortunatus (12. srpna 1714, Plzeň – 10. srpna 1779, Plasy), byl od roku 1755 do své smrti opatem cisterciáckého kláštera v Plasích.\n\nPlzeňský rodák složil profesní slib do rukou plaského opata Evžena Tyttla v srpnu 1732. V Plasích studoval na domácím studiu morální teologii, v roce 1736 se podílel na sepsání gratulačního sborníku básní při příležitosti dokončení stavby konventu a 50. jubilea složení řeholních slibů opata Tyttla. Později Hartmann profesorem filozofie v Praze. Poté se vrátil do Plas, kde se stal nejprve převorem a od roku 1755 až do své smrti opatem. V roce 1764 byl zvolen vizitátorem a generálním vikářem řádu v Čechách a na Moravě.\n\nZa jeho vlády se zvětšilo klášterní panství a byla dokončena stavba Mariánské Týnice, ke které přispěl především výstavbou samotného proboštství a výzdobou kostela.\n\n\n"}
{"id": "32948", "url": "https://cs.wikipedia.org/wiki?curid=32948", "title": "Silvester Hetzer", "text": "Silvester Hetzer\n\nSilvester Hetzer (též \"Silvestrus\", 30. června 1690, Blšany u Žatce – 30. června 1755) byl v letech 1748–1755 opat cisterciáckého kláštera v Plasích.\n\nPo absolvování koleje sv. Bernarda v Praze prošel plaským noviciátem pod vedením P. Benedikta Scheppela. Následně se stal kantorem a učitelem noviců. Několik let působil jako kralovický farář. Plaským opatem byl zvolen 26. října 1748.\n\nV letech 1748–1751 nechal postavit v Hodyni velkou barokní kapli sv. Jana Křtitele.\n\nOd roku 1752 nechal téměř od základů znovu vystavět hospodářský dvůr Lednice, stavba byla dokončena až za jeho nástupce Fortunáta Hartmanna.\n\nRoku 1753 nechal postavit v hospodářském dvoře Třemošnice novou mléčnici.\n\n"}
{"id": "32949", "url": "https://cs.wikipedia.org/wiki?curid=32949", "title": "Celestin Werner", "text": "Celestin Werner\n\nCelestin Werner ( Horní Slavkov – 24. listopadu 1813, Nebřeziny) byl poslední opat cisterciáckého kláštera v Plasích v letech 1779–1785.\n\nV letech 1771–1776 přednášel na pražském arcibiskupském semináři Bernardinum, po smrti opata Fortunáta Hartmanna v roce 1779 byl zvolen opatem.\n\nV létě 1781 bylo odhaleno spiknutí tehdejšího kralovického faráře Aemiliána Petrasche a administrátora v Plané, Amanda Sequense. Jejich cílem bylo opata Wernera otrávit, motivem u Sequnse byla fara, kterou opat, ač ji Sequensovi přislíbil, dal jinému. U Petrasche bylo zdrojem nenávisti údajné utiskování ze strany opata již v noviciátě, taktéž tvrdé vedení kláštera i pocit osobního zneuznání.\n\nDo architektonického dědictví opatství v Plasích se opat zapsal velmi skromně – vinnými sklepy mezi sýpkami a prelaturou.\n\nRozhodnutím z 9. listopadu 1785 byl plaský klášter Josefem II. zrušen, majetek kláštera připadl správě Náboženského fondu. Opat Werner si směl ponechat jen věci opatřené jeho znakovým štítkem či vyrobené právě pro něj.\n\nPři zrušení kláštera věnoval opat Werner krucifix Matyáše Bernarda Brauna z letního refektáře a osm monumentálních obrazů od Jakuba Antonína Pinka se starozákonními motivy vztahujícími se k jídlu a pití kostelu v rodném Horním Slavkově.\n\nDne 6. března 1786 požádal opat spolu s převorem a podpřevorem jménem ostatních řeholníků, aby se mohli stát diecézními kněžími. Arcibiskup Příchovský povolil opatu Wernerovi právo pontifikálií, tj. právo nosit odznaky a roucha.\n\nOpat Werner žil v klášteře do roku 1788, kdy za 452 zlatých konvenční měny koupil 1. května dům po plaském stavebníku M. O. Kondelovi v Nebřezinách. V domě žil čtvrt století, v závěti jej i se zahradou odkázal své neteři a jejímu manželovi, Josefu a Terezii Gütterischovým, kteří mu po 29 let vedli polní i domácí hospodářství.\n\nOpat Werner se dlouhá léta a nikoliv beznadějně snažil o obnovení kláštera, jeho snahy neuspěly především pro neochotu bývalých mnichů vrátit se zpět do konventu. Zemské stavy totiž po smrti císaře Josefa II. žádaly obnovení těch zrušených klášterů, které vedli opati se zastoupením na zemském sněmu, aby úmrtím opatů nedošlo k oslabení hlasu duchovních. Opatu Wernerovi, zemskému infulovanému prelátu s místem na zemském sněmu, bylo místo potvrzeno i dvorním dekretem z 5. března 1787. Zemský výbor předložil na začátku listopadu 1790 císaři návrh na obnovení klášterů, které zatím nebyly využívány pro veřejné účely či nebyly zbořeny. Císař do týdne přislíbil zastavení pronájmu statků plaského, doksanského a chotěšovského kláštera. V lednu roku 1792 na návrh dvorské duchovní komise však rozhodl, že pro příště nebudou takové návrhy vůbec přijímány.\n\nOpat se pokusil v roce 1798 do kláštera usadit řád trapistů, ale neuspěl a francouzští řeholníci byli přechodně usazeni do Kladrub. Další žádost o obnovení kláštera směřoval opat přímo císaři, načež zvláštní komise přezkoumala stav kláštera a shledala jej nevhodným pro využití jako kasárna. V lednu 1803 byl opat Werner vyzván, aby předložil písemné vyjádření žijících členů konventu, že žádají obnovení kláštera. Z původních šedesáti mnichů odpovědělo kladně pouze 14, jiní vůbec neodpověděli, další chtěli dále působit v pastoraci, několik již bylo zdravotně nezpůsobilých a tři odpověděli záporně. Klášter již nebyl nikdy obnoven.\n\nPodle pověsti se opat Werner v létě roku 1785 rozhodl uschovat část majetku kláštera, protože Josef II. rušil řadu klášterů a měl být zrušen i ten plaský. Předpokládal, že vláda císaře Josefa II. nebude trvat věčně a klášter bude následně obnoven a použije ukrytého bohatství na svoji obnovu a rozvoj.\n\nPodle jedné verze pověsti zazdil starý a při pracích pro klášter osvědčený zedník Křížek s pomocí samotného opata Wernera a jeho komorníka Sinkuleho v podzemí budovy konventu řadu sudů se zlatými a stříbrnými mincemi, zlatými soškami, monstrancemi a dalšími cennostmi. Křížka k místu práce i zpět vedli dlouho se zavázanýma očima a byl zavázán smrtelnou přísahou k mlčení. Tajemství držel i po zrušení kláštera a smrti Wernera i Sinkuleho. Až na své smrtelné posteli svým dětem prozradil, že poklad je ukryt tam, kde je nejsilněji slyšet klapot klášterního mlýna.\n\nPodle druhé verze byl při zazdívání přítomen kromě opata Wernera a komorníka Sinkuleho i další mnich, práce vykonali dva zedníci z Nebřezin. Zajímavé je, že se ve dvou zednických rodinách v Nebřezinách držela tradice o pradědech, kteří poklad zazdívali.\n\n\n"}
{"id": "32952", "url": "https://cs.wikipedia.org/wiki?curid=32952", "title": "ISO 3166-2:DZ", "text": "ISO 3166-2:DZ\n\nKódy ISO 3166-2 pro Alžírsko identifikují 48 provincií (stav v roce 2015). První část (DZ) je mezinárodní kód pro Alžírsko, druhá část sestává ze dvou čísel identifikujících provincii.\n\n"}
{"id": "32954", "url": "https://cs.wikipedia.org/wiki?curid=32954", "title": "ISO 3166-2:EE", "text": "ISO 3166-2:EE\n\nKódy ISO 3166-2 pro Estonsko identifikují 15 krajů (stav v roce 2015). První část (EE) je mezinárodní kód pro Estonsko, druhá část sestává ze dvou čísel identifikujících kraj.\n\n"}
{"id": "32955", "url": "https://cs.wikipedia.org/wiki?curid=32955", "title": "ISO 3166-2:GR", "text": "ISO 3166-2:GR\n\nKódy ISO 3166-2 pro Řecko identifikují 1 autonomní region a 13 administrativních regionů (stav v roce 2016). První část (GR) je mezinárodní kód pro Řecko, druhá část sestává ze dvou čísel identifikujících autonomní region či písmena v případě administrativních regionů.\n\n GR-A Východní Makedonie a Thrákie\n\n"}
{"id": "32956", "url": "https://cs.wikipedia.org/wiki?curid=32956", "title": "Volgograd", "text": "Volgograd\n\nVolgograd ( ), od 10. dubna 1925 do 7. listopadu 1961 a ve dnech významných výročí nazýván Stalingrad ( ), v letech 1589–1925 Caricyn ( ), je město v Ruské federaci na jihu její evropské části. Město je důležitým přístavem na řece Volze; podél jejího západního břehu se táhne v délce téměř 80 km. Město je centrem Volgogradské oblasti. Žije zde obyvatel.\n\nVolgograd byl založen roku 1589 jako pevnost Caricyn na soutoku řek Carica a Volha. Tato pevnost získala název z tatarského \"Sary-Su\" („žlutá voda/řeka“) nebo \"Sary-Sin\" („žlutý ostrov“). Její účel bylo hlídat často nestálou hranici carského Ruska před nájezdy nomádů z jižních stepí. V roce 1670 dobyli město vzbouření kozáci pod vedením Stěnky Razina. O století později, za dalšího kozáckého povstání, tentokrát vedeného Jemeljanem Pugačovem, se povstalcům už Caricyn dobýt nepodařilo; byl ubráněn carským vojskem pod vedením plukovníků Cypletěva a Bošňaka.\n\nV 19. století se tehdejší Caricyn stal významným přístavem na Volze a důležitou dopravní křižovatkou. Během občanské války v Rusku po Říjnové bolševické revoluci to bylo místo těžkých bojů. Stalin, Kliment Vorošilov a Semjon Buďonnyj obsadili město sice už roku 1918, avšak nedlouho poté je s pomocí československých legionářů získali „bílí“ zpět. Roku 1920 byla nakonec ustanovena sovětská moc a v roce 1925 bylo město přejmenováno na \"Stalingrad\".\n\nZa dob Stalinovy vlády se stal Volgograd důležitým přístavem. Bylo zde překládáno zboží z vlaků na lodě a naopak. V době 2. světové války mělo město značný strategický význam, umocněný navíc symbolikou jeho jména. Mezi 21. srpnem a listopadem 1942 město dobývala německá vojska a téměř celé je obsadila. Při německém bombardování Stalingradu v prvních dnech útoku zahynulo přes 40 000 civilistů. Pak však byla německá 6. armáda obklíčena, a do 2. února 1943 zničena anebo zajata. Bitva o Stalingrad, kterou nakonec vyhrála Rudá armáda, je považována za bod obratu v bojích na východní frontě. Za dobu bitvy padlo nebo bylo zraněno téměř 2 miliony lidí na obou stranách; celé město bylo totálně zničeno. Po skončení války, roku 1945 dostal Volgograd titul Město-hrdina a ocenil jej také britský král Jiří VI.\n\nJako památník na 2. světovou válku byla v letech 1959-1967 na dominantní výšině postavená socha Matka vlast volá, s jejími 85 metry to byla největší socha té doby, nyní je to nejvyšší socha ženy na světě.\n\nRoku 1961 Nikita Chruščov přejmenoval tehdejší Stalingrad na Volgograd, v rámci procesu destalinizace, který tehdy v zemi probíhal. Tato změna byla přijata s rozpaky, jelikož název Stalingrad byl název titulu hrdého města. V současnosti by údajně mnoho lidí opět uvítalo změnu k původnímu jménu a město se proto rozhodlo k dočasnému návratu titulu „Město hrdinů Stalingrad“. Titul se tak bude moci užívat na základě rozhodnutí z r. 2013 po šest dní v roce během významných výročí, např. na den začátku porážky nacistických vojsk u Stalingradu. V roce 2010 ruští monarchisté a představitelé pravoslavných organizací požadovali, aby se město vrátilo ke svému předrevolučnímu názvu Caricyn, úřady však jejich návrh zamítly.\n\nV 80. letech byla zřízena tramvajová rychlodráha. V 90. letech překonal počet obyvatel milionovou hranici.\n\nNa Volze byla vybudována přehradní nádrž, dnes je Volgograd stále důležitou dopravní křižovatkou mezi Donbasem, Sibiří, Kavkazem a Ruskem. Roku 1952 byl vybudován Volžsko-donský kanál, do dneška je Volha velmi důležitý dopravní kanál. V dnešní době se zde nachází velké množství loděnic a závodů na zpracování oceli, hliníku a ropy.\n\nVolgograd je dnes také významným železničním uzlem, z hlavního volgogradského nádraží jezdí vlaky do Moskvy, Saratova, Astrachaně, Rostova na Donu a Krasnodaru.\n\nMístní veřejná doprava je zajištěna autobusy, trolejbusy, tramvajemi, včetně tramvají československé výroby Tatra T3, a systémem metrotram. Přes Volgograd také prochází evropská silnice E40 vedoucí z francouzského Calais do Ridderu v Kazachstánu.\n\nMezinárodní letiště Volgograd se nachází 15 km severozápadně od města.\n\nStadion Volgograd Arena hostil některé zápasy Mistrovství světa ve fotbale 2018.\n\n\n"}
{"id": "32957", "url": "https://cs.wikipedia.org/wiki?curid=32957", "title": "Analytický jazyk", "text": "Analytický jazyk\n\nAnalytický jazyk (nebo izolační jazyk, amorfní jazyk) je jazyk, který pracuje pouze s volnými morfémy. Nepoužívá tedy skloňování či časování slov, jejich forma zůstává stejná. Gramatické funkce jsou tedy vyjádřeny pomocí slovosledu a tzv. funkčních slov.\n\nVýhradně analytickými jazyky jsou například vietnamština či barmština. Jejich syntax je velmi striktní. Slovosled se používá např. pro vyjádření určitosti (v angličtině se pro toto používají členy 'the' a 'a'). Daleko důležitější je role příslovcí.\n\nZe západoevropských jazyků se mezi analytické řadí angličtina, která však obsahuje i některé prvky ohýbání (stará angličtina byla jazykem flektivním).\n\n"}
{"id": "32958", "url": "https://cs.wikipedia.org/wiki?curid=32958", "title": "Syntetický jazyk", "text": "Syntetický jazyk\n\nSyntetický jazyk je označení pro jazyky, které pracují s flexí a různými typy slovotvorby.\nDo této skupiny patří jazyky flektivní a aglutinační.\n\nSyntetické jazyky jsou protikladem analytických jazyků.\n\n"}
{"id": "32959", "url": "https://cs.wikipedia.org/wiki?curid=32959", "title": "Flektivní jazyk", "text": "Flektivní jazyk\n\nFlektivní (též flexivní, flexívní) jazyk vyjadřuje gramatické funkce pomocí flexe (ohýbání), tj. skloňování a časování, předpon a přípon. Flektivní jazykový typ je charakteristický dobře vyvinutou diferenciací morfému a slova, slova a věty. Vlivem redukce koncovek dochází k hromadění významů v koncovce, slovo se skládá z kmene a koncovky. Koncovka nese najednou sémantické a syntaktické vlastnosti, díky tomuto jevu je možno nejjasněji rozlišit slovní druhy. V morfologické rovině jazyka je silně rozvinutá shoda, velmi zřetelné vyjádření kategorie slova a kategorie věty. Tvorba slov se vyznačuje přenesením slova do jiné třídy. Syntax se vyznačuje volným slovosledem, který je podmíněn existencí koncovek. Dále je možno pozorovat bohatý repertoár vedlejších vět.\n\nZástupci flektivních jazyků jsou jazyky slovanské (čeština, ruština, polština, ukrajinština, běloruština, rusínština), baltské (litevština, lotyština), bantuské, latina, řečtina.\n\n"}
{"id": "32960", "url": "https://cs.wikipedia.org/wiki?curid=32960", "title": "Jasódhara", "text": "Jasódhara\n\nJasódhara (páli) nebo Jašódhara (sanskrt) („přinášející slávu“), dcera Suppabuddhy (v sans. Suprabudddhy, dle jiných zdrojů jakéhosi Mahánámi, a manželka Siddhatthy Gótamy (Siddhárty Gautamy), později nazývaného jako Buddha. Je také známá pod jmény Ráhulamátá, Bhaddhakaččáná, Bhaddhakaňčáná, Bimbadéví a pravděpodobně i Bimbasundarí.\nNásledující článek je spíše hagiografií - biografií, jejímž hlavním úkolem je posluchače poučit, nežli je informovat o skutečných událostech. Zdrojem níže uvedených životopisných údajů je pálijský kánon a jeho komentáře. I když většina údajů může odpovídat skutečnosti, je též pravděpodobně, že některé informace byly upraveny tak, aby sloužily k duchovnímu poučení posluchačů.\n\nV pálijském kánonu a jeho komentářích lze nalézt životopisy mnoha významných Buddhových žáků. Pro tyto příběhy je typické, že v souladu se zákonem příčiny a následku (v páli \"kammy\", v sanskrtu \"karmy\") jsou k událostem z přítomnosti často uváděny příběhy z minulých životů, aby tak byly osvětleny příčiny, které vedly k popisovaným událostem. Ohledně Jasódhary můžeme v pálijském kánonu nalézt popis dvou významných událostí, které vysvětlují, proč se stala manželkou Siddhatthy Gótamy a proč později jako mniška získala výjimečné nadpřirozené schopnosti.\n\nBudoucí Jasódhara se zrodila jako dívka jménem Sumittá v brahmánské rodině žijící ve městě Amaravatí. Toto město jednoho dne navštívil Buddha Dípankara se svými mnichy. Jeho příchod očekávaly zástupy obyvatel Amaravatí, byl přítomen i asketa Sumédho (budoucí Siddhattha Gótama), který žil ve své poustevně na úpatí Himálaje. Klíčová událost se odehrála v okamžiku, kdy se asketa Sumédho chystal pronést přání stát se Buddhou (rozuměj sammásambuddhou) v přítomnosti tehdejšího Buddhy Dípankary. V tomto okamžiku došlo k rozhodujícímu setkání mezi asketou Sumédhou a dívkou jménem Sumittá: \n\nZatímco Sumédha se chystal pronést své rozhodnutí dosáhnout buddhovství, mladá bráhmanská dívka jménem Sumittá přišla, aby se přidala k lidem, kteří se shromažďovali kolem Buddhy Dípankary. Přinesla s sebou osm lotosových květů, aby s nimi uctila Buddhu. Když se dostala doprostřed davu, jakmile její oči padly na Sumédhu, byla okamžitě zasažena obrovskou láskou. Chtěla mu nabídnout nějaký dar, avšak neměla nic jiného než těch osm lotosových květů. Tudíž mu řekla: \"„Vznešený poustevníku, daruji ti pět lotosových květů, takže je smíš nabídnout Buddhovi sám za sebe. Zbylé tři květy jsou mým vlastním darem Buddhovi.“\" Potom podala pět lotosových květů Sumédhovi a vyjádřila své přání říkajíc: \"„Ctihodný poustevníku, během období, kdy budeš naplňovat dokonalosti, ať jsem ti životní partnerkou.“\"\n\nSumédha přijal lotosové květy od mladé slečny a nabídl je Buddhovi Dípankárovi, který se k nim přiblížil, a vyjádřil přání dosáhnout dokonalé sebeosvícení.\n\nKdyž Buddha pozoroval scénu, která se odehrála mezi Sumédhou a Sumittou, uprostřed zástupu lidí učinil následující předpověď:\n\n\"„Sumédho, tato dívka Sumittá, bude tvou partnerkou, která s tebou bude sdílet život, pomáhat ti s odhodlanou vroucností a pomocí pro tvou realizaci buddhovství. Bude k tobě milá každou svou myšlenkou, slovem i skutky. Bude půvabná ve svém vzezření, příjemná, líbezná ve hlase a potěšení pro srdce. Ve tvém zjevení se jako Buddha, v tvé poslední existenci, stane se ženským žákem, který obdrží tvé duchovní dědictví arahatství kompletně s nadpřirozenými psychickými schopnostmi.“\"\n\nBudoucí Jasódhara se narodila do bohaté rodiny ve městě Hamsávatí během času Buddhy Padumuttary. Když byla přítomna kázání Buddhy, uviděla mnišku (bhikkhuní), která byla Buddhou označena za nejpřednější bhikkhuní v dosažení obrovských nadpřirozených schopností. Potom, kdy učinila výjimečné obdarování, aspirovala na tento titul. Buddha Padumuttara předpověděl, že kýženého cíle dosáhne v daleké budoucnosti za časů Gótamy Buddhy. Uvádí se, že dosažení vytčeného cíle jí mělo trvat stotisíc životních cyklů (kappa), po tu dobu se měla střídavě rodit v říši dévů a lidských bytostí.\n\nBěhem času Gótamy Buddhy se narodila jako dcera prince z rodu Sákjů jménem Suppabuddha, který byl strýcem budoucího Buddhy, dle jiných zdrojů jeho děd z matčiny strany. Byla pojmenována jako Jasódhara.\n\nKdyž dospěla (údajně ve věku 16 let), byla provdána za stejně starého prince Siddhatthu, budoucího Buddhu a stala se hlavní královnou. Podle legendy jí Siddhattha získal vítězstvím ve sportovní soutěži ženitbychtivých mladíků mimo jiné i vynikající střelbou z luku svého předka Síhahanu (v sans. Sinhahanua - překl. Lví čelist); nikdo z ostatních soutěžících nebyl s to tento luk ani pozdvihnout, natož ještě nasadit šíp, napnout tětivu a vystřelit. Ve 29 letech mu porodila syna Ráhulu. Právě v noci, když porodila Ráhulu, se princ Siddhattha vzdal rodinného života a odešel ze sídelního města Kapilavatthu hledat dokonalé probuzení - osvobození ze strasti a věčného přerozování.\n\nI když se mnoho princů ucházelo o její ruku, odmítala všechny nabídky k sňatku a žila stále věrná svému manželovi. Když se doslechla, že její manžel vede život poustevníka, zbavila se všech svých šperků a nosila jednoduché žluté roucho. Později, když Siddhattha po šestiletém zápasu dosáhl dokonalého probuzení u paty stromu Mahábódhi a následně začal hlásat objevené učení, navštívil po nějaké době i své bývalé sídelní město Kapilavatthu.\nPři této návštěvě Kapilavatthu následujícího dne jeho otec, král Suddhódana, přijal Buddhu ve svém paláci. Všichni, kromě princezny Jasódhary, přišli, aby mu projevili úctu. Jasódhara doufala, že jestliže sama má nějaké ctnosti, Buddha sám za ní přijde; pak i ona mu projeví úctu. Tak se také stalo. Potom, kdy Buddha dojedl své jídlo, vstoupil do Jasódhařiny komnaty doprovázen dvěma žáky. Posadil se na připravené místo a vyzval Jasódharu, aby ho dle svého přání uctila. Jasódhara přistoupila k Buddhovi, objala jeho kotníky, položila hlavu na jeho chodidla a plakala, dokud neměl Buddha nohy smáčené slzami. Buddha a ani nikdo z přítomných se nepokoušel Jasódharu zastavit. Po chvíli, vyčerpaná pláčem, otřela si slzy a usedla uctivě opodál. Král Suddhódana poté upozornil Buddhu na její lásku a věrnost, kterou mu zachovávala, když šest let zápasil o dosažení probuzení. Buddha podotkl, že nejen v tomto životě, ale i v předchozím zrození ho milovala, byla mu věrná a oddaná.\n\nPět let poté, kdy Gautama Buddha dosáhl probuzení, realizoval jeho otec arahatství (nejvyšší stupeň probuzení) a v ten samý den zemřel. Královna a nevlastní matka Buddhy Mahápadžápati Gotamí a pět Sakjovských princezen, jejichž manželé se stali mnichy (následně po přednesu Mahásamaja sutty), vstoupily také do Buddhova mnišského řádu (viz mnišská sangha). V tu dobu se rovněž královna Jasódhara a princezna Džanapadakaljání staly buddhistickými mniškami (bhikkhuní) s Mahápadžápati Gotamí jako instruktorkou.\n\nJasódhaře bylo uděleno mnišské jméno Bhadhakaččáná. Usilovala o realizaci vhledu a v náležité době realizovala arahatství, nejhlubší stupeň probuzení.\n\nZemřela ve věku 78 let, dva roky před Buddhovou parinibbánou.\n\nBhaddhakaččáná, poté kdy dosáhla arahatství, byla nejdovednější ve vykonávání nadpřirozených schopností. Během jediného meditačního sezení a jediného zaměření pozornosti mysli (\"ávadždžana\"), si mohla rozpomenout na své předešlé existence až po \"asankheja\" (nespočet - číslovka nemající ekvivalent v češtině, údajně se jedná o 10) a sto tisíc kapp (světový systém nebo eón - období od vzniku do zániku jednoho vesmíru). Jasódhara se brzy touto výjimečnou schopnosti proslavila mezi mniškami v Buddhově řádu. Později, při udělování titulů mniškám na shromáždění v klášteře Džétavana, Gótama Buddha prohlásil ohledně Jasódhary (Bhaddhakaččány): \n\n\"„Bhikkhuové (mnichové), mezi mými bhikkhuní (mnišskými) žačkami, které jsou vybaveny obrovskými nadpřirozenými schopnostmi, bhikkhuní Bhaddhakaččáná je nejpřednější.“\" \n\nV Buddhově řádu byli pouze čtyři mimořádní žáci, kteří byli vybavení obrovskými nadpřirozenými silami. Ti prý měli výjimečnou schopnost rozpomenout si na minulé životy až po nespočet a sto tisíc kapp, zatímco ostatní žáci (mající tuto schopnost) si mohou rozpomenout na své minulé životy pouze v rozmezí sto tisíc kapp. Těmito čtyřmi žáky byli dva nejpřednější žáci -Sáriputta a Mógallána, dále ctihodná Bákula a Bhaddhakaččáná.\n\nPůvodní jméno bhikkhuní (mnišky) bylo Bhaddhakaččáná, ale kvůli svému zlatavému vzezření byla také známá jako \"Bhaddhakaňčáná\".\n\n"}
{"id": "32961", "url": "https://cs.wikipedia.org/wiki?curid=32961", "title": "Aglutinační jazyk", "text": "Aglutinační jazyk\n\nAglutinační jazyk používá pro vyjádření gramatických funkcí afixy (tj. předpony, přípony a vpony), které se přidávají ke kmeni. To je i rysem flektivních jazyků, ale na rozdíl od nich označuje jeden aglutinační afix právě jednu gramatickou funkci. Například v češtině (převážně flektivní jazyk) ve slově \"kozlů\" označuje přípona \"-ů\" současně množné číslo a 2. pád, přičemž sdružení dvou a více gramatických kategorií v jediném afixu je základní rys typu flekčního. V maďarštině (převážně aglutinační jazyk) ve slově \"szomszédokra\" („na sousedy“) přípona \"-k\" (-o- je epentetický vokál) označuje tedy pouze množné číslo a další přípona \"-ra\" označuje allativ, pád odpovídající české předložce „na“.\n\nŽádný jazyk nemůže být nikdy jediného typu, sdružují se v něm vždy rysy typů různých, a tak i v jazycích, které se nepovažují za převážně aglutinační, můžeme najít aglutinační rysy. Např. v češtině jsou rysem aglutinačního typu předpony superlativu, třetího stupně, \"nej-\" a záporu \"ne-.\"\n\nK základnímu typovému rysu - vyjádření jedné mluvnické kategorie právě jedním závislým morfémem - se pak pojí další typové rysy na úrovni morfologie, syntaxe i fonologie. Klasifikací jazykových typů a jejich rysů se zabývá jazyková typologie, jedna z disciplín srovnávací jazykovědy.\n\nAglutinační typ patří do typologické skupiny syntetických jazyků. Výraz „\"aglutinační\"“ pochází z latinského \"agglutinare\", což znamená \"slepit\".\n\nTypově převážně aglutinační jsou některé jazyky ugrofinské, turkické, drávidské, korejština, japonština a další.\n\n\n\n\n\nPolysyntetické jazyky jsou podtypem aglutinačních. Vyznačují se vyšším koeficientem syntézy a zpravidla mají shodu slovesa s více argumenty (aktanty) a derivační morfologii měnící rekurzivně slovní druh.\n\nSloveso se v polysyntetických jazycích morfologicky shoduje zpravidla s podmětem nebo agensem a s dalším argumentem valenčního rámce. Podle konkrétního jazyka se druhý argument s morfologickou shodou vybírá podle hierarchie životnosti nebo určitosti.\n\nPolysyntetické jazyky se dělí na afixální a kompozitní. V afixálních jazycích obsahuje každé slovo pouze jednu autosémantickou složku (např. v kečujštině). Kompozitní jazyky mohou obsahovat více autosémantických složek v rámci jednoho slova (např. v mohavštině). Příkladem kompozitní výstavby slova je inkorporace (např. v eskymo-aleutských jazycích). Afixální jazyky se vyvinuly z kompozitních.\n\nPříkladem polysyntetického jazyka jsou eskymácko aleutké jazyky, např. grónština či většina jazyků indiánských, např. nahuatl, kečujština či ajmarština, aglutinační jazyky nepolysyntetické jsou například japonština, altajské jazyky jako turečtina a mongolština nebo jazyky ugrofinské, jako finština a maďarština.\n\n\n"}
{"id": "32963", "url": "https://cs.wikipedia.org/wiki?curid=32963", "title": "Perm (město)", "text": "Perm (město)\n\nPerm (mužský rod; , ženský rod) je přístavní město na řece Kama na samém východě evropské části Ruské federace, poblíž pohoří Ural. Je hlavním městem Permského kraje. Žije zde obyvatel.\n\nPodobně jako u mnoha dalších měst v oblasti Uralu jsou počátky Permu spojeny s rozvojem manufakturní výroby. V osadě Jegošicha, zmíněné poprvé roku 1647, na stejnojmenné říčce byla v květnu 1723 zřízena měděná huť a hamr. V roce 1780 byla osada přejmenována na Perm a ustavena sídlem oblastního místodržitelství. Přestavba na město byla slavnostně dokončena v říjnu 1781. Po téměř sto letech sem dorazila železnice (1878). V letech 1797 až 1923 byl Perm sídelním městem Permské gubernie, od roku 1938 byl centrem Permské oblasti. Bývalá carská pevnost sloužila po roce 1917 bolševikům jako státní vězení a byla roku 1918 dobyta československými legiemi. Mezi lety 1940 a 1958 neslo město název Molotov po sovětském politikovi Vjačeslavu Molotovovi. Od 1. prosince 2005 je Perm hlavním městem Permského kraje, vzniklého sloučením Permské oblasti s Komi-Permjackým autonomním okruhem.\n\nV Permu se nacházejí výzkumné laboratoře a závody na zpracování ropy (rafinérie), chemikálií, dřeva a potravin. Perm je významné zbrojařské a motorářské centrum Ruska. Vyrábí se zde letecké a raketové motory, donedávna také mezikontinentální balistické rakety. Také je zde několik univerzit (nejstarší z roku 1916), divadel, muzeí a jedna galerie. V sousedství města je řeka Kama proti proudu zadržena velkou Kamskou přehradou.\n\nPerm leží na Transsibiřské magistrále (Moskva–Vladivostok), nejdelší železniční trati světa, ze které zde odbočují další tratě na Solikamsk a Nižnij Tagil. Funguje zde mezinárodní letiště \"Bolšoje Savino\".\n\nPodle hojných nálezů v Permské gubernii zavedl ve 40. letech 19. století britský geolog Sir Roderick Murchison pro příslušné období prvohor označení perm.\n\n\n\n\n"}
{"id": "32964", "url": "https://cs.wikipedia.org/wiki?curid=32964", "title": "Poziční číselná soustava", "text": "Poziční číselná soustava\n\nPoziční číselná soustava je dnes převládající způsob písemné reprezentace čísel – dokonce pokud se dnes mluví o číselných soustavách, jsou tím obvykle myšleny soustavy poziční. V tomto způsobu zápisu čísel je hodnota každé číslice dána její pozicí v sekvenci symbolů, každá číslice má touto pozicí dánu svou váhu pro výpočet celkové hodnoty čísla, zpravidla zprava doleva se vzrůstající váhou. Celá část je oddělena od zlomkové speciálním znakem (zpravidla řádovou čárkou či tečkou). Patrně historicky posledním nezbytným předpokladem pro vynalezení pozičních soustav bylo objevení symbolu pro nulu.\n\nVýhodou tohoto způsobu zápisu je velká pružnost a poměrně malá množina číslic. Za nevýhodu je považována velmi snadná změna hodnoty čísla pouhým připsáním číslice před původní číslo. Proto se před peněžní částky v bance obvykle píše vlnovka takový způsob dodatečného falšování znemožňující. Možným omylům tohoto typu se tím ovšem nepředejde a proto se částka vypisuje slovně.\n\nKlíčovou charakteristikou pozičních soustav je jejich základ. To je obvykle přirozené číslo větší než jedna. Váhy jednotlivých číslic jsou pak mocninami tohoto základu. Zároveň základ určuje počet symbolů pro číslice používaných v dané soustavě. Základ obvykle značíme \"z\", v literatuře se však lze setkat i se značením jako \"r\" z anglického „radix“.\n\nV pozičních číselných soustavách má také smysl mluvit o řádech čísel. Kde za řád číslice považujeme její váhu a za řád čísla maximální váhu nenulové číslice.\n\nNázvy soustav se v češtině tvoří odvozením ze jména pro číslice (dvojice číslic, ...), které by zapsaly základ soustavy v desítkové soustavě, např. \"dvojková, osmičková (desítková, šestnáctková, ...)\" číselná soustava. Samu tuto číslici tak (paradoxně) neobsahují - základ se v nich zapíše jako jednička a nula: 10. \n\nNejběžnější desítková soustava, nazvaná podle svého základu (10) má deset symbolů pro číslice: 0, 1, 2, 3, 4, 5, 6, 7, 8 a 9. Váhy jednotlivých číslic jsou mocniny čísla 10: …; 1000; 100; 10; 1; 0,1; 0,01; … Pro soustavy o vyšším základu než je tradiční počet číslic (tedy deset) se pro vyšší číslice používají písmena bez akcentů. Například šestnáctková soustava tak má symboly: 0, 1, 2, 3, 4, 5, 6, 7, 8, 9, A, B, C, D, E a F.\n\nV běžně používaných číselných soustavách se jednotlivé číslice zapisují za sebe podle klesajícího řádu, nijak se neoddělují. Řádová čárka (tečka) odděluje celou a zlomkovou část čísla, není-li uvedena, značí zápis číslo celé. Někdy se pro přehlednost oddělují také významnější řády: tisíce, milióny, apod. Číslo formula_1 v soustavě o základu formula_2 se tak zapisuje:\n\nTakovému zápisu se říká prostě poziční zápis, protože pozice každé číslice v daném čísle představuje její relativní váhu významnosti. Přitom se porovná s jednotkou (nultou mocninou základu) tím, že se za jednotky píše řádová čárka (tečka) (není-li uvedena, jsou posledním řádem vždy jednotky a není-li nejnižší platná číslice jednotkového řádu, musí být nižší řády až do jednotek doplněny nulami).\n\nV případě desítkové soustavy se číslo dle konvence nezapisuje do závorek, ani není nutné k němu psát jeho základ.\n\nNapříklad Ludolfovo číslo v číselné soustavě o základu 10 a s přesností na 2 desetinná čísla lze zapsat pozičně následovně: formula_8\n\nHodnotu čísla formula_1 zapsanáho v dané soustavě o základu formula_2 získáme jako součet hodnot jednotlivých číslic vynásobených jejich vahou. \nKaždá číslice formula_11 je zde vynásobena vahou, která je dána její pozicí formula_12 a která je vyjádřena mocninou o základu formula_2. Takovému zápisu se říká polynomiální zápis (také \"polynomický\"). \n\nObecně lze tedy zapsat číslo v číselné soustavě o základu formula_2 polynomem následovně:\n\nNapříklad hodnotu čísla (10010) získáme takto:\na obdobně z šestnáctkové soustavy pro číslo (132):\n\nPostup pro zápis čísla v dané číselné soustavě se liší pro jeho celou a zlomkovou část.\n\nPro převod čísla mezi soustavami lze použít substituční metodu při použití aritmetiky cílové soustavy a nebo pro celá čísla metodu dělení základem a pro zlomková čísla (zlomkovou část) metodu násobení základem.\n\nPro převod celé části – nebo také převod kladných celých čísel – lze použít následující postup:\nCož v konkrétním případě (158)=(x) znamená:\n\nZapíšeme-li zbytky do řady odzdola, je výsledek: (158)=(10011110)\n\nPro část čísla za řádovou čárkou se postupuje podobně – jen se místo dělení násobí. Postup je tedy následující:\n\nZápis čísla (0,6789)=(\"x\") tedy lze získat následovně:\n\nPak tedy (0,6789)=(0,10101)\n\nBěžný postup při převodu čísel mezi dvěma číselnými soustavami je převod přes desítkovou soustavu. \n\nPokud však základ jedné soustavy je mocninou základu soustavy druhé, lze postupovat i přímo. <br>Obvykle se tento postup používá při převodu mezi dvojkovou a šestnáctkovou soustavou. Protože je 16 = 2 odpovídá každým čtyřem číslicím dvojkového čísla právě jedna číslice šestnáctková a lze je převádět (např. z 16 na 2) podle jednoduché přiřazovací tabulky, případně i zpaměti. V daném případě při převodu ze základu 2 na základ 16 je (1001) = (9) a (0001) = (1) a proto (10010001) = (91).\n\n\n\n"}
{"id": "32965", "url": "https://cs.wikipedia.org/wiki?curid=32965", "title": "Kryštof Tengler", "text": "Kryštof Tengler\n\nKryštof Tengler (též \"Christophorus Tengler\"; Pesvice (Běstviny u Chotěboře) – 19. července 1666, Plasy?) byl v letech 1652–1666 opatem cisterciáckého kláštera v Plasích.\n\nNovicem plaského kláštera se stal za opata Jiřího Vašmucia. Působil jako farář v Oboře, Plané, Rabštejně a Žluticích, převor a probošt v lužickém klášteře Maria Stella.\n\nPlaským opatem byl zvolen dvanácti hlasy dne 26. července 1651. Za jeho vlády byla v plaském opatství obnovována bazilika Nanebevzetí Panny Marie (1661–1666) zničená ze dvou třetin od dob husitských válek, přičemž jde o první umělecký projev raného baroka v západních Čechách. Z vypálené kaznějovské rychty zřídil poplužní dvůr.\n"}
{"id": "32969", "url": "https://cs.wikipedia.org/wiki?curid=32969", "title": "ISO 3166-2:HR", "text": "ISO 3166-2:HR\n\nKódy ISO 3166-2 pro Chorvatsko identifikují 20 žup (županija) a hlavní město Záhřeb (stav v roce 2015). První část (HR) je mezinárodní kód pro Chorvatsko, druhá část sestává ze dvou čísel identifikujících župu.\n\n HR-01 Záhřebská župa (Zagrebačka županija, Záhřeb)\n\n"}
{"id": "32972", "url": "https://cs.wikipedia.org/wiki?curid=32972", "title": "Tatra T3R", "text": "Tatra T3R\n\nTatra T3R je model české tramvaje z poloviny 90. let 20. století. \"De facto\" se jedná o klasickou tramvaj Tatra T3 s novým designem, upraveným interiérem a novou elektrickou částí. Výroba probíhala ve firmě ČKD Tatra na přelomu let 1996 a 1997, celkem bylo vyrobeno 10 vozů. Existovaly i pokusy modernizovat starší tramvaje T3 na typ T3R, takto vznikl jeden (prototypový) vůz v roce 1995, druhý o tři roky později. 11 tramvají T3R je v provozu v Brně, dvanáctý vůz tohoto typu jezdil v Praze.\n\nV 1. polovině 90. let 20. století začala být situace v českých dopravních podnicích kritická. Nové tramvaje byly poměrně drahé, proto se začaly starší vozy modernizovat. Zpočátku šlo především o dosazení nové, úspornější elektrické výzbroje, časem se provozovatelé začali orientovat i na celkové rekonstrukce vozu včetně interiéru a designu. Brněnský dopravní podnik proto zadal firmě ČKD Tatra kompletní modernizaci jednoho vozu Tatra T3. Po úspěchu této tramvaje na Mezinárodním strojírenském veletrhu v roce 1995 společnost ČKD zařadila do svého výrobního programu i nové vozy typu T3R.\n\nTatra T3R je jednosměrný čtyřnápravový motorový tramvajový vůz. Kostra vozové skříně je vyrobena z ocelových profilů a z vnější strany je obložena plechy; obě čela vozu (od architekta Patrika Kotase) s panoramatickými skly jsou ze skelného laminátu. Podlaha vozu se nachází výšce 915 mm nad temenem kolejnice. Interiér vozu je přístupný třemi dveřmi v pravé bočnici. Jedná se o dvoukřídlé vně výklopné dveře s poptávkovým otevíráním cestujícími. V salonu pro cestující se nacházejí čalouněná sedadla rozmístěná systémem 1+1, topení je zapuštěno v bočnicích, podlaha je pokrytá protiskluzovou krytinou, vozy jsou standardně vybaveny elektronickým informačním systémem s digitálními panely. Okna vozu jsou determální s výklopnou horní částí. Kabina řidiče je uzavřená a je vybavena ručním řadičem.\n\nBrněnské tramvaje typu T3R jsou vybaveny čtyřmi trakčními motory (pro každou nápravu jeden motor) typu TE 026 A05. Naopak pražský vůz, který vznikl modernizací tramvaje T3, má zachovány původní motory typu TE 022. Oba typy se liší například ve výkonu, který je u TE 022 nižší. Do vozů T3R byla nainstalována elektrická výzbroj typu TV8, která využívá GTO tyristorů a umožňuje rekuperaci brzdové energie. Oproti klasickým vozům T3 mají tramvaje T3R místo motorgenerátoru statický měnič, v zadní části střechy jsou také umístěny brzdové odporníky, proud je z trolejového vedení odebírán polopantografem. Podvozky mají dvojité vypružení a mazání okolků.\n\nNa přelomu let 1996 a 1997 bylo vyrobeno 10 vozů T3R. Všechny tramvaje jsou v provozu v Brně.\n\nDva vozy T3R vznikly modernizací starších tramvají Tatra T3. Jejich rekonstrukce byly dokončeny v letech 1995 a 1998.\n\nDopravní podnik města Brna zadal v polovině 90. let 20. století vzorovou, prototypovou modernizaci jednoho staršího vozu Tatra T3SUCS evidenčního čísla 1615 (rok výroby 1985), firmě ČKD Tatra v Praze. Téměř dokončený vůz byl vystaven v září 1995 na brněnském Mezinárodním strojírenském veletrhu. Do Brna byla tramvaj definitivně dodána v listopadu téhož roku, přičemž zkušební jízdy bez cestujících začaly v lednu 1996. Po jejich ukončení sloužil ke cvičným jízdám a po odstranění nejrůznějších závad byl v březnu 1997 zařazen do provozu s cestujícími.\n\nNa prototyp navázala v Brně dodávka 10 nových vozů T3R, které ČKD vyrobilo na přelomu let 1996 a 1997. Vozy označené čísly 1659–1668 byly dodány v průběhu března 1997 a do provozu zařazeny přibližně o měsíc později.\n\nV Brně jsou tramvaje T3R provozovány ve stabilních dvojicích (1659+1660, 1661+1662, atd.), výjimkou je pouze prototypový vůz číslo 1615, který jezdí sólo.\n\nV letech 1994 až 1998 byl v ústředních dílnách pražského dopravního podniku modernizován vůz T3 evidenčního čísla 6329 (rok výroby 1964). Po dokončení rekonstrukce obdržel nové číslo 8205 a v osobním provozu se poprvé objevil v dubnu 1999. V důsledku velké poruchovosti ale téměř do pravidelného provozu nevyjížděl. V roce 2005 byl definitivně odstaven a o rok později sešrotován. Zachována zůstala pouze přední část vozu (za přední dveře), která je využita jako pomníček v areálu Opravny tramvají.\n\nDruhým pražským vozem T3R se měla stát tramvaj T3SU ev. č. 7005. O modernizaci tohoto vozu se pokoušel jeho výrobce, firma ČKD Tatra. Rekonstrukce, která probíhala v letech 1996 a 1997, nebyla nikdy dokončena, rozestavěný skelet zůstal v ČKD a v roce 2002 byl sešrotován.\n\n"}
{"id": "32975", "url": "https://cs.wikipedia.org/wiki?curid=32975", "title": "ISO 3166-2:IR", "text": "ISO 3166-2:IR\n\nKódy ISO 3166-2 pro Írán identifikují 31 provincií (stav v roce 2015). První část (IR) je mezinárodní kód pro Írán, druhá část sestává ze dvou čísel identifikujících provincii.\n\n IR-01 Východní Ázerbájdžán (Täbris)\n\n"}
{"id": "32976", "url": "https://cs.wikipedia.org/wiki?curid=32976", "title": "Jan Baptista Mathey", "text": "Jan Baptista Mathey\n\nJan Baptista Mathey ( Jean-Baptiste Mathey, Giovanni Battista Mathey) (1630 Dijon – 1696 Paříž) byl architekt a malíř, působící v Čechách na sklonku 17. století. Architektonicky předznamenává příchod vrcholného baroka, které v Čechách reprezentují jména Jan Blažej Santini-Aichel, Kryštof Dientzenhofer a Giovanni Battista Alliprandi.\n\nVyučil se malířem, ale dnes neznáme ani jednu jeho malířskou práci. Nepochybně strávil určitý čas v Římě, který byl tehdy největším uměleckým centrem Evropy. Matheyova tvorba totiž nevykazuje žádné výrazné vlivy tehdejší francouzské architektury, ale naprosto jednoznačně je v ní cítit vliv italské, a to konkrétně římské architektury. Dodnes není zcela jasné, jak a kde se naučil projektovat, ale podle jedné poměrně pravděpodobné hypotézy zřejmě pracoval v některém římském architektonickém ateliéru jako kreslič. To by mu vskutku dávalo skvělou možnost, poznat přímo u zdroje nejen tehdy nejmodernější architektonické realizace, ale dokonce i nerealizované projekty.\n\nToto školení Mathey po příchodu do Čech, kam přišel v roce 1675 (stále ještě jako malíř) spolu s pražským arcibiskupem Janem Bedřichem z Valdštejna, velmi dobře zužitkoval. Většina jeho realizací byla pochopitelně prováděna pro arcibiskupa a s ním spřízněné šlechtice i církevní řády. Stavěl například ale i na Pražském hradě (Jízdárna Pražského hradu). Pro výstavbu rezidencí v Praze a jejím okolí jej pak angažovali Michael Osvald Thun-Hohenstein nebo Václav Vojtěch ze Šternberka, mimo Prahu realizoval stavby například pro Františka Josefa Šlika.\n\nJeho první a hned nejlepší realizací byl pražský křižovnický kostel svatého Františka Serafinského kláštera křižovníků s červenou hvězdou u Karlova mostu. V této zdánlivě jednoduché stavbě Mathey prokázal perfektní znalost soudobé římské architektury. Převýšený centrální kostel s kopulí umístěnou na základně tvořené mohutnou hmotou lodi s konkávně vykrojenými rohy, a perfektně provedenou dórskou tesanou kamennou fasádou by byl velmi kvalitním počinem i v samotném Římě. V Praze však takový kostel nepochybně působil jako naprosté zjevení. Je také známo, že už Matheyovi současníci si nechávali obkreslovat plány této mimořádné stavby. \n\nMathey také projektoval přestavbu arcibiskupského paláce v Praze na Hradčanech. I zde prokázal suverénní znalost římské architektury. Jako v Praze naprosté novum opatřil střední část paláce o patro vyšším výhledovým pavilonem. Fasáda paláce byla řešena přísně osově, opět s dokonale zvládnutým tvaroslovím provedeným ve štuku a s kamenným portálem a nad ním umístěným balkonem.\n\nPodobné charakteristiky, zde ovšem dokonce ve „zdvojeném“ provedení, vykazuje také nedaleký, dříve \"Trčkovský\", později Toskánský palác. Tato rozměrná, dodnes horní polovině Hradčanského náměstí dominující budova s dvojicí vjezdů, na nimi umístěnými výhledovými pavilony a terasou osazenou sochami představujícími antická božstva mezi nimi opět jasně dokládá Matheyovo architektonické mistrovství. Zatímco Arcibiskupský palác byl komponován na střední osu v rytmu A-B-A, pak Toskánský palác používá dokonce rytmus A-B-A'-B-A, přičemž A' zde znamená právě přítomnost výhledové terasy.\n\nDalší velmi významnou realizaci Jana Baptisty Matheye je šternberský letohrádek Troja. Tato stavba představuje klasickou římskou villu suburbanu, neboli příměstskou vilu. Nebyla určena k trvalému bydlení, nýbrž pouze k pořádání slavností, hostin a koncertů. Proto také byla opatřena rozsáhlou zahradou, oborou, vinicí a dalšími nezbytnostmi. Architektonicky se zde opět setkáváme s velmi precizně komponovanou stavbou, jejímž centrem je velký sál. Ten (podobně jako výhledové pavilony u výše zmíněných staveb) o výšku jednoho patra převyšuje zbytek stavby. Po stranách sálu jsou přiložena nižší boční křídla obsahující salony. Na která v pravém úhlu navazují ještě krátká křidélka, tvořící před zahradním průčelím poměrně intimní prostor. Kromě velkého sálu pak ovládá siluetu vily ještě dvojice shodně vysokých schodišťových věží, které ovšem opět sloužily nejen ke komunikaci, ale také k výhledu. Velký sál je pak přístupný vskutku pompézním dvojitým schodištěm, osazeným sochami Georga a Paula Heermannových z Drážďan.\n\nSe zámkem Trója je spojen ještě jeden pozoruhodný detail, kterým je písemně doložená účast Kryštofa Dientzenhofera na výstavbě zámku. Tento doklad je mimochodem zároveň prvním dokladem stávky v Českých zemích. Nález tohoto dokladu vedl k předpokladu, že Mathey ve skutečnosti není autorem zámku, ale že je jím Kryštof Dientzenhofer. Tento závěr je však chybný, ale dobře nám ukazuje tehdejší architektonickou praxi. Kryštof totiž nebyl pouze architektem, ale také majitelem stavební firmy. Jako takový pochopitelně také prováděl i cizí projekty. Mathey navíc sice mohl projektovat, ale nesměl (stejně jako později Santini) své stavby provádět, protože nebyl vyučeným stavitelem, ale disponoval pouze potvrzením o malířském školení, které představitelům pražského stavitelského cechu pochopitelně nestačilo.\n\n\nPo Matheyově smrti přebírá a dokončuje mnohé Matheyovy zakázky Jan Blažej Santini-Aichel. Důvodem může být to, že u Matheye Santiniho otec pracoval. Pravděpodobné je však i to, že se Santini vyučil právě u Matheye. Bezpečně totiž víme, že Santini nebyl vyučen u příslušníka stavitelského cechu. Navíc i Santini pracuje s římským architektonickým tvaroslovím se stejnou jistotou, jako předtím Mathey. Santini navíc přebírá i okruh stavebníků a ve svém díle na Matheye navazuje. Jak už bylo řečeno, mají tito architekti společné i to, že ani jeden z nich nebyl architektem vyučeným podle cechovních regulí.\n\n"}
{"id": "32977", "url": "https://cs.wikipedia.org/wiki?curid=32977", "title": "Mille Miglia", "text": "Mille Miglia\n\nMille Miglia (Tisíc mil) byl automobilový vytrvalostní silniční závod v Itálii. Konal se 24× od roku 1927 do 1957, 13× před II. světovou válkou a 11× od roku 1947.\n\nMyšlenka závodu a jeho první organizace patří mladým hrabatům Aymo Maggimu a Franco Mazzottimu, jako odpověď na to, že jejich Brescia ztratila italskou Grand Prix. Spolu s bohatými společníky vybral trasu z Brescie do Říma a zpět. Trasa měla tvar osmičky a délku okolo 1500 km - 1000 římských mil. První závod se konal 26.-27. března 1927 a startovalo kolem 75 vozů - a pouze Italové. Vítěz dojel s časem kratším než 21 hodin a 5 minut.\n\nZávod byl dočasně přerušen Mussolinim po nehodě v roce 1938, kdy bylo zabito několik diváků.\n\nStirling Moss vytvořil traťový rekord v roce 1955 s vozem Mercedes-Benz 300 SLR a dojel s časem 10 hodin 7 minut a 48 sekund. Moss a jeho navigátor Denis Jenkinson si projeli trať předem a Jenkins si sepsal poznámky k trati na 15 stop dlouhý papír, který četl a tak pomáhal Mossovi během závodu. (I když jeho asistence nepochybně pomohla, Mossovy schopnosti byly určitě důležitější. Mělo by být zmíněno, že Moss soupeřil i s řidiči, kteří trasu dobře znali, a tedy průjezd trasy před závodem byl spíše srovnáním šancí, než jeho výhodou.)\n\nPo smrtelné nehodě v roce 1957, při které přišli o život dva jezdci (španělský řidič Alfonso de Portago a jeho americký navigátor Nelson) a jedenáct diváků, byl závod zakázán.\n\nMille Miglia vynesla na výsluní slávy sportovní vozy Gran Turismo jako jsou Ferrari a Porsche.\n\nOd roku 1977 se pod jménem \"Mille Miglia Storica\" koná přehlídka vozů vyrobených do roku 1957.\n\n1° Ferdinando Minoia / Giuseppe Morandi - OM 665 S spyder (1991 cm³) - 21h04'48\"1/5 - 77,238 km/h\n\n\"2° Timo Danieli / Renato Balestrero - OM 665 S spyder (1991 cm³) - 21h20'53\"3/5 - 76,268 km/h\n\n\"3° Mario Danieli / Archimede Rosa - OM 665 S spyder (1991 cm³) - 21h28'02\"1/5 - 75,845 km/h\n\n1° Giuseppe Campari / Guilio Ramponi - Alfa Romeo 6c1500 SS spyder Zagato (1485 cm³) - 19h14'05\"4/5 - 84,128 km/h\n\n\"2° Archimede Rosa / Franco Mazzotti Biancinelli - Om 665 SMM spyder (1991 cm³) - 19h22'22\"2/5 - 83,529 km/h\n\n\"3° Ermenegildo Strazza / Attilio Varallo - Lancia Lambda 221 spyder passo corto Casaro (2569 cm³) - 19h37'37\"2/5 - 82,447 km/h\n\n1° Giuseppe Campari / Guilio Ramponi - Alfa Romeo 6c1750 SS spyder Zagato (1752 cm³) - 18h04'25\" - 89,688 km/h\n\n\"2° Giuseppe Morandi / Archimede Rosa - OM 665 SMM spyder (1991 cm³) - 18h14'14\" - 88,884 km/h\n\n\"3° Achille Varzi / Gioacchino Colombo - Alfa Romeo 6c1750 SS spyder Zagato (1752 cm³) - 18h16'14\"2/5 - 88,721 km/h\n1° Tazio Nuvolari / Giovanni Battista Guidotti - Alfa Romeo 6c1750 GS spyder Zagato (1752 cm³) - 16h18'59\"2/5 - 100,450 km/h\n\n\"2° Achille Varzi / Carlo Canavesi - Alfa Romeo 6c1750 GS spyder Zagato (1752 cm³) - 16h29'51\" - 99,348 km/h\n\n\"3° Giuseppe Campari / Attilio Marinoni - Alfa Romeo 6c1750 GS spyder Zagato (1752 cm³) 16h59'53\"3/5 - 96,421 km/h\n\n 1° Rudolf Caracciola / Wilhelm Sebastian - Mercedes-Benz SSKL spyder (7069 cm³) - 16h10'10\" - 101,147 km/h\n\n\"2° Giuseppe Campari / Attilio Marinoni - Alfa Romeo 6c1750 GS Testa Fissa spyder Zagato (1752 cm³) - 16h21'17\" - 100,001 km/h\n\n\"3° Giuseppe Morandi / Archimede Rosa - Om 665 SSMM spyder (2221 cm³)- 16h28'35\" - 99,263 km/h\n1° Bakunin Borzacchini / Amedeo Bignami - Alfa Romeo 8c2300 spyder Touring (2336 cm³) - 14h55'19\"2/5 - 109,884 km/h\n\n\"2° Carlo Felice Trossi / Antonio Brivio - Alfa Romeo 8c2300 spyder Zagato (2336 cm³) - 15h10'59\" -\n107,995 km/h\n\n\"3° Luigi Scarfiotti / Guido D'Ippolito - Alfa Romeo 6c1750 GS Testa Fissa spyder Zagato - 15h44'41\"3/5 - 104,141 km/h\n1° Tazio Nuvolari / Decimo Compagnoni - Alfa Romeo 8c2300 spyder Zagato (2336 cm³) - 15h11'50\" - 108,572 km/h\n\n\"2° Carlo Castelbarco / Franco Cortese - Alfa Romeo 8c2300 Monza spyder (2336 cm³) - 15h38'22\"2/5 - 105,501 km/h\n\n\"3° Piero Taruffi / Aurelio Pellegrini Quarantotti - Alfa Romeo 8c2300 spyder Zagato (2336 cm³) - 16h00'57\" - 103,023 km/h\n1° Achille Varzi / Amedeo Bignami - Alfa Romeo 8c2600 Monza spyder Brianza (2557 cm³) - 14h08'05\" - 114,307 km/h\n\n\"2° Tazio Nuvolari / Eugenio Siena - Alfa Romeo 8c2300 Monza spyder (2336 cm³) - 14h16'58\" - 113,122 km/h\n\n\"3° Louis Chiron / Archimede Rosa - Alfa Romeo 8c2600 Monza spyder Brianza (2557 cm³) - 15h24'00\" - 104,915 km/h\n1° Carlo Pintacuda / Alessandro Della Stufa - Alfa Romeo Tipo B spyder (2905 cm³) - 14h04'47\" - 114,753 km/h\n\n\"2° Mario Tadini / Leopoldo Chiari - Alfa Romeo 8c2600 Monza spyder (2557 cm³) - 14h46'38\" - 109,337 km/h\n\n\"3° Gianni Battaglia / Giuseppe Tuffanelli - Alfa Romeo 8c2600 Monza spyder (2557 cm³) - 15h04'08\" - 107,220 km/h\n1° Antonio Brivio / Carlo Ongaro - Alfa Romeo 8c2900A spyder (2905 cm³) - 13h07'51\" - 121,622 km/h\n\n\"2° Giuseppe Farina / Stefano Meazza - Alfa Romeo 8c2900A spyder (2905 cm³) - 13h08'23\" - 121,539 km/h\n\n\"3° Carlo Pintacuda / Aldo Stefani - Alfa Romeo 8c2900A spyder (2905 cm³) - 13h44'17\" - 116,246 km/h\n1° Carlo Pintacuda / Paride Mambelli - Alfa Romeo 8c2900A spyder (2905 cm³) - 14h17'32\" - 114,747 km/h\n\n\"2° Giuseppe Farina / Stefano Meazza - Alfa Romeo 8c2900A spyder (2905 cm³) - 14h35'11\" - 112,433 km/h\n\n\"3° Laury Schell / René Carrière - Delahaye 135MS spyder (3558 cm³)- 14h54'55\" - 109,954 km/h\n1° Clemente Biondetti / Aldo Stefani - Alfa Romeo 8c2900B spyder Touring (2905 cm³) - 11h58'29\" - 135,391 km/h\n\n\"2° Carlo Pintacuda / Paride Mambelli - Alfa Romeo 8c2900B spyder Touring (2905 cm³) - 12h00'31\" - 135,008 km/h\n\n\"3° Piero Dusio / Rolando Boninsegni - Alfa Romeo 8c2900B spyder (2905 cm³) - 12h37'31\" - 128,414 km/h\n1° Friz Huschke von Hanstein / Walter Baumer - BMW 328 coupé (1971 cm³) - 8h54'46\"3/5 - 166,723 km/h\n\n\"2° Giuseppe Farina / Paride Mambelli - Alfa Romeo 6c2500 Super Sport spyder Touring (2443 cm³) - 9h10'16\"2/5 - 162,028 km/h\n\n\"3° Adolf Brudes / Ralph Roese - BMW 328 spyder (1971 cm³) - 9h13'27\"3/5 - 161,095 km/h\n1°Clemente Biondetti / Emilio Romano - Alfa Romeo 8c2900B coupé Touring (2905 cm³) - 16h16'39\" - 112,240 km/h\n\n\"2° Tazio Nuvolari / Francesco Carena - Cisitalia 202 SMM spyder (1089 cm³) - 16h32'35\" - 110,439 km/h\n\n\"3° Inico Bernabei / Tullio Pacini - Cisitalia 202 MM coupé (1089 cm³) - 16h38'17\" - 109,808 km/h\n1° Clemente Biondetti / Giuseppe Navone - Ferrari 166 S coupé Allemano (1995 cm³) - 15h05'44\" - 121,227 km/h\n\n\"2° Alberto Comirato / Lia Comirato Dumas - Fiat-Comirato 1100 Sport spyder (1089 cm³) - 16h33'08\" - 110,559 km/h\n\n\"3° Francesco Apruzzi / Angelo Apruzzi - Fiat 1100 S coupé (1089 cm³) - 16h52'30\" - 108,444 km/h\n1° Clemente Biondetti / Ettore Salani - Ferrari 166 MM spyder Touring (1995 cm³) - 12h07'05\" - 131,456 km/h\n\n\"2° Felice Bonetto / Francesco Cassani - Ferrari 166 MM spyder Touring (1995 cm³) - 12h35'07\" - 126,576 km/h\n\n\"3° Franco Rol / Vincenzo Richiero - Alfa Romeo 6c2500 competizione coupé (2443 cm³) - 12h51'10\" - 123,942 km/h\n1° Giannino Marzotto / Marco Crosara - Ferrari 195 S coupé Touring (2341 cm³) - 13h39'20\" - 123,209 km/h\n\n\"2° Teodoro Serafini / Ettore Salani - Ferrari 195 S spyder Touring (2341 cm³) - 13h46'53\" - 122,084 km/h\n\n\"3° Juan Manuel Fangio / Augusto Zanardi - Alfa Romeo 6c2500 competizione coupé (2443 cm³) - 14h02'05\" - 119,881 km/h\n1° Luigi Villoresi / Pasquale Cassani - Ferrari 340 America coupé Vignale (4102 cm ³) - 12h50'18\" - 121,822 km/h\n\n\"2° Giovanni Bracco / Umberto Maglioli - Lancia Aurelia B20-2000 coupé Pininfarina (1991 cm³) - 13h10'14\" - 118,749 km/h\n\n\"3° Piero Scotti / Amos Ruspaggiari - Ferrari 212 Export spyder Motto (2563 cm³) - 13h22'04\" - 116,997 km/h\n1° Giovanni Bracco / Alfonso Rolfo - Ferrari 250 S coupé Vignale (2953 cm³) - 12h09'45\" - 128,591 km/h\n\n\"2° Karl Kling / Hans Klenk - Mercedes 300 SL coupé (2996 cm³) - 12h14'17\" - 127,798 km/h\n\n\"3° Luigi Fagioli / Vincenzo Borghi - Lancia Aurelia B20-2000 coupé Pininfarina (1991 cm³) - 12h40'05\" - 123,460 km/h\n1° Giannino Marzotto / Marco Crosara - Ferrari 340 America spyder Vignale (4102 cm³) - 10h37'19\" - 142,347 km/h\n\n\"2° Juan Manuel Fangio / Giulio Sala - Alfa Romeo 6c3000 CM coupé Colli (3495 cm³) - 10h49'03\" - 139,773 km/h\n\n\"3° Felice Bonetto / U. Peruzzi - Lancia D20 coupé Pininfarina (2962 cm³) - 11h07'40\" - 135,876 km/h\n1° Alberto Ascari - Lancia D24 Carrera spyder Pininfarina (3284 cm³) - 11h26'10\" - 139,645 km/h\n\n\"2° Vittorio Marzotto - Ferrari 500 Mondial spyder Scaglietti (1985 cm³) - 12h00'01\" - 133,080 km/h\n\n\"3° Luigi Musso / Augusto Zocca - Maserati A6GCS/53 spyder (1986 cm³) - 12h00'10\" - 133,052 km/h\n1° Stirling Moss / Denis Jenkinson - Mercedes-Benz 300 SLR spyder (2982 cm³) - 10h07'48\" - 157,650 km/h\n\n\"2° Juan Manuel Fangio - Mercedes-Benz 300 SLR spyder (2982 cm³) - 10h39'33\" - 149,824 km/h\n\n\"3° Umberto Maglioli / Luciano Monteferrario - Ferrari 118 LM spyder Scaglietti (3747 cm³) - 10h52'47\" - 146,786 km/h\n1° Eugenio Castellotti - Ferrari 290 Mille Miglia spyder Scaglietti (3491 cm³) - 11h37'10\" - 137,442 km/h\n\n\"2° Peter Collins / Louis Klementaski - Ferrari 860 Monza spyder Scaglietti (3432 cm³) - 11h49'28\" - 135,059 km/h\n\n\"3° Luigi Musso - Ferrari 860 Monza spyder Scaglietti (3432 cm³) - 12h11'49\" - 130,934 km/h\n1° Piero Taruffi - Ferrari 315 S spyder Scaglietti (3783cm³) - 10h27'47\" - 152,632 km/h\n\n\"2° Wolfgang Von Trips - Ferrari 315 S spyder Scaglietti (3783cm³) - 10h30'48\" - 151,902 km/h\n\n\"3° Olivier Gendebien / Jacques Washer- Ferrari 250 GT berlinetta Scaglietti (2953 cm³) - 10h35'53\" - 150,688 km/h\n\n"}
{"id": "32981", "url": "https://cs.wikipedia.org/wiki?curid=32981", "title": "Crass", "text": "Crass\n\nCrass (anglicky \"zabedněný\") byla anglická punková kapela propagující anarchismus, přímé akce, zrušení státu a soukromého vlastnictví.\n\nCrass vznikli v roce 1977 na farmářském sídlu ze sedmnáctého století zvaném Dial House určeném jako základna kulturních, uměleckých a politických projektů od průkopnického jazzu až k pomoci založení hnutí nezávislých festivalů. Crass také patřili k předchůdcům anarchopacifismu.\n\nToto umělecké seskupení vzniklo, když zakladatel Dial House a původní člen průkopnické skupiny EXIT, tvořící performance art (aktivní umění, využívající k tvorbě prostoru, času a umělcova vztahu s publikem) Penny Rimbaud (vlastním jménem Jerry Ratter) začal tvořit spolu s fanouškem The Clash, Stevem Ignorantem, který v té době ještě bydlel doma. Společně se jim podařilo vytvořit písně \"So what?\" a \"Do They Owe Us A Living?\" v sestavě zpěv a bubny. Po velmi krátkou dobu si začali říkat Stormtrooper (úderné oddíly SA) předtím, než zvolili název Crass podle písně Davida Bowieho Ziggy Stardust, kde se zpívá „The kids was just crass“). Postupně se přistěhovali i ostatní členové a netrvalo dlouho než měli Crass své první vystoupení jako součást pouličního squat festivalu v Hunley Street v severním Londýně. Brzy nato hráli v legendárním klubu Roxy na území Londýnské Covent Garden. Podle vyjádření samotné kapely se jednalo o opileckou katastrofu, která byla zakončena jejich vyhoštěním z pódia a dala vzniknout nesmrtelné písni \"Banned from the Roxy\" a Rimbaudově eseji Crass at the Roxy. Při začátcích pravidelného koncertování s UK Subs v klubu White Lion v Putney to často vypadalo tak, že jedinými posluchači Crass byli UK Subs a naopak.\n\nO nějakou dobu později se kapela rozhodla přejít na propracovanější přístup, hlavně co se provedení týče. Společně s opuštěním požívání drog jako marihuana a alkohol před začátkem koncertů také přijali nápad oblékání se do černého či armádou vyřazeného oblečení, ať už při koncertu či mimo něj. Také předvedli své osobité logo navržené Rimbaudovým přítelem Davidem Kingem (později účinkoval v uskupení Sleeping Dogs). Poprvé se objevilo na prvním vydání obalu alba Feeding of 5000.\n\nLogo kapely znázorňuje spojení několika „symbolů nadvlády“ - křesťanský, německý válečný či keltský kříž, svastiku a britskou vlajku, to vše s kombinací dvouhlavého draka žeroucího svůj vlastní ocas. Vize zobrazující přesvědčení, že mocenská nadvláda nakonec vede k vlastnímu sebezničení. Z loga se zároveň dá vyčíst celý název kapely - C (vpravo), R (diagonálně z levého spodního k pravému hornímu rohu), A (vpravo dole či vlevo nahoře) a konečně S (drak).\n\nKapela se zdráhala jakéhokoliv použití světelných efektů během živých vystoupením upřednostňováno bylo osvětlení pomocí jednoduchých žárovek. Crass využívali promítaných filmů na pozadí a videokoláží vytvořených Mickem Duffieldem a Gee Vaucher.\n\nPrvní album Crass nese název The Feeding of 5000 („Krmě pěti tisíců“, pojmenování je odvozeno z požadavků nahrávacího studia, kdy nejmenší počet vydaných kusů mohl činit 5000, zatímco Crass doufali sotva ve stovku) a jedná se o 18skladbovou 12palcovou vinylovou EP desku určenou k přehrávání v režimu 45 otáček za minutu vydanou vydavatelstvím Small Wonder v roce 1978 (zde také vydával například slavný punkový básník a písničkář Patrik Fitzgerald). Vydání původní desky bylo nakonec zamítnuto kvůli „rouhavému“ obsahu skladby \"Reality Asylum\" (která nabízí protichůdnou interpretaci Krista oproti Bibli). Album koneckonců vyšlo, avšak tato úvodní píseň byla vypuštěna a vyměněna za dvě minuty ticha ironicky pojmenované \"The Sound Of Free Speech\" („Hlas svobody projev“u). Tato událost vedla Crass k zřízení vlastního nahrávacího studia nazvaného Crass Records za účelem plné redakční kontroly vlastních nahrávek a „Reality Asylum“ bylo brzy na to opět nahráno a vydáno zvlášť jako 7palcový singl. Při pozdějším tisknutí byla tato skladba na původním albu obnovena.\n\nPodobně jako svou vlastní tvorbu uvolnilo nakladatelství Crass i nahrávky ostatních představitelů. Jako první singl z roku 1980 „You Can Be You - můžeš být sám sebou“ od Honey Bane, dospívající dívky, která se uchýlila do Dial House během útěku z domova svých rodičů. Mezi ostatní umělce patřili Zounds, Flux Of Pink Indians, Rudimentary Peni, Conflict, islandská kapela KUKL (spolu se zpěvačkou Björk), dále pěvkyně Jane Gregory a také Poison Girls, Crass podobnou skupinu, která s nimi po dlouhá léta úzce spolupracovala. Také zde vyšly sbírky Bullshit Detectors (1-3) - kompilace, demo nahrávky a dále neupravované záznamy mnoha kapel, které měly zastupovat princip D.I.Y.\n\nČísla v katalogu nahrávek vydavatelství Crass znamenala odpočet k roku 1984 (například 521984 znamenajíc 5 let do (2=to) 1984… rok ve kterém se Crass chystali plánovaně rozpadnout a zároveň datum významné pro protiutlačitelský kalendář a totiž 1984 – román George Orwella.\n\nCrass vydali své třetí album pojmenované Penis Envy (pojem z psychoanalýzy - skrytá touha žen po primárních znacích mužského pohlaví) v roce 1981. Nabídlo složitější hudební sestavení a výlučně ženský zpěv zajištěný Eve Libertine a Joy De Vivre (přestože Steve Ignorant i nadále zůstal členem seskupení a je na zadní straně obalu uveden jako „na tomto albu nezúčastněný“.\n\nToto album se pokusilo uchytit feministická témata a opět zaútočilo na instituce sociálního uspořádání jako svatba a potlačování pohlavních pudů. Jedna skladba, úmyslně sladká parodie na milostné písně nazvaná „Our Wedding - Naše svatba“ byla vydána na disku k časopisu pro dospívající dívky poté, co tam byla nabídnuta společností říkající si Creative Recording And Sound Services (povšimněte si počátečních písmen). Odhalení podvodu vedlo k menšímu bulvárnímu sporu, kdy News of the Wold popsalo název alba za příliš oplzlý k vydání.\n\nNahrání, vydání a úprava čtvrté LP v pořadí, dvoudiskové sady nazvané Christ The Album zabralo o něco více než rok, během kterého vypukla a skončila válka o Falklandy (spor o ostrovy jejichž vlastnictví bylo po dlouhá léta otázkou sporu mezi Spojeným královstvím a Argentinou. Argentinský prezident se rozhodl pro rychlou akci, to si však britští konzervatisté nenechali líbit) Pro Crass to uvedlo zásadní otázku ohledně tvorby dalších nahrávek. Jako skupina jejímž zásadním cílem bylo komentovat politická témata se cítili přebyteční a převálcováni světovým děním. Následné vydání obsahující singly \"How does it Feel to Be the Mother of A Thousand Dead - jaký je to pocit být matkou tisíce mrtvých?\", Sheep Farming in the Falklands\" a album „Yes Sir, I Will - dle rozkazu pane se zdálo být jako návrat k vlastním kořenům, politicky promyšlené zjednodušení zvuku jako snaha zdůraznit obsah před formou.\n\nOd počátků sprejování šablonových graffiti v síti londýnského metra se Crass vždy hlásili k řešení pomocí přímé akce. V letech 1983 a 1984 byli součástí akce „Stop the City“, které se dají přirovnat k dnešním antiglobalizačním demonstracím. Otevřená podpora takovýchto činů byla uvedena v textu posledního singlu vydaného Crass názvem „You Are Already Dead - jste mrtví už teď“, který se také jeví jako opuštění dosavadního oddání pacifismu. Jako odpověď na tuto diskusi bylo dalším počinem nesoucím název kapely sbírka 50 básní Pennyho Rimbauda „Acts of Love“, s dodatkem: „písně pro mé druhé já“ za účelem oslavy hluboké sevřenosti, míru a lásky, kterou kladl ke svému …druhému já.“\n\nFiktivní válka vyvolaná Crass po válce o Falklandy nashromáždila dostatek pozornosti k nastolení Reaganova podezření z jejich spolupráce s KGB. Známy jako „kazety Thatchergate“ obsahovaly nahrávky fingovaný rozhovor mezi Margaret Thatcher a Ronaldem Reaganem vytvořený pomocí sestřihů jejich hlasů ve kterém vypověděli, že Evropa by byla skončila jako cíl pro jaderné zbraně středního doletu v případě jakéhokoliv jaderného sporu mezi USA a Sovětským Svazem. Kopie se prokousaly na veřejnost a přestože byly vytvořeny v naprosté anonymitě, britské noviny Observer si dokázali vytvořit souvislost mezi nahrávkami a kapelou.\n\nPoté co se stali Crass trnem v oku vlády Margaret Thatcherové za kritiku války ve Falklandách se museli stáhnout z oka veřejnosti. Návrhy v parlamentu ohledně stíhání podle „Zákona o oplzlých činech“ vedly ke spoustě potyček před soudním dvorem a to, co kapela nazvala jako pronásledování si nakonec vybralo svou daň. 7. června roku 1984 si Crass zahráli svůj poslední koncert v Aberdare ve Wales v prospěch stávkujících horníků předtím, než se stáhli do Dial House k předurčení svých cílů.\n\nSteve Ignorant odešel ke kapele Conflict, se kterou již v podstatě spolupracoval a v roce 1992 vytvořil seskupení Schwartzeneggar. V letech 1997-2000 byl členem skupiny Stratford Mercenaries a také po nějakou dobu pracoval v loutkohře typu Punch and Judy.\n\nListopadu roku 2002 spolupracovalo pár původních členů Crass pod pojmenováním „The Crass Collective - kolektiv Crass“ k uspořádání „Your Country Needs You - tvá země tě potřebuje“ - koncertu protiválečných hlasů, který se konal v Queen Elizabeth Hall na jižním břehu Londýna a jehož součástí bylo představení Brittenova Válečného rekviem („War Requiem“). V říjnu roku 2003 se „Kolektiv Crass“ pozměnil na „Crass Agenda - Program Crass“ s následným pravidelným pokračováním. Během roku 2004 byly „Crass Agenda“ v popředí kampaně k záchraně jazzového klubu Vortex v Stroke Newington v severním Londýně, který se nyní nachází v Hackney. „Crass Agenda“ bylo v květnu 2005 vyhlášeno za ukončené s následnou změnou názvu na „Last Amendment - Poslední pozměňovací návrh“. Objevila se „nová“ skladba Crass v podstatě předělávka písně z roku 1982 Major General Despair s novými slovy a vznikla píseň „The Unelected President - Nezvolený prezident“.\n\n\n"}
{"id": "32982", "url": "https://cs.wikipedia.org/wiki?curid=32982", "title": "Jiří Vašmucius", "text": "Jiří Vašmucius\n\nJiří Vašmucius (též \"Wassmutius\", \"Wasmucius\", \"Wasmuth\", \"Wassmuth\"; † 29. května 1639 Plzeň) byl v letech 1616–1639 opat cisterciáckého kláštera v Plasích.\n\nVašmucius prý pocházel z Braniborska, před svým působením v Plasích byl převorem zbraslavského kláštera. V něm byl také při provinční kapitule zvolen 6. března 1616 plaským opatem a do úřadu jej uvedl řádový generál Nicolas Baucherat, který byl na vizitaci českých klášterů. Císař Matyáš jeho volbu 15. března potvrdil.\n\n24. května 1618 pomáhal pražskému místodržícímu hraběti Jaroslavu Bořitovi z Martinic, který byl 23. května při druhé pražské defenestraci vyhozen z Pražského hradu. Opat Jaroslavu Bořitovi a jeho doprovodu poskytl jídlo a nocleh, opatřil malý krytý vůz, na kterém jel přes Manětín do kláštera v Teplé a přes hranice do Mnichova.\n\nCísař Matyáš ve dvou osobních dopisech z 19. června a 13. července požádal opata Vašmucia a jeho lidi o pomoc plzeňskému veliteli, kapitánu Felixi Dornheimovi, který bránil město před vojsky generála Mansfelda. Císař dále opata vyzval, aby neplatil kontribuce stavům v Praze, ale naopak poslal peníze městské radě v Plzni. Jiří Vašmucius následně dodal do Plzně potraviny, zapůjčil 80 tisíc zlatých a také vyrazil s klášterním oddílem do Plzně. Podle dostupných svědectví měl opat ve věcech vojenských zkušenosti, které získal zřejmě před vstupem do řádu, Václav Kočka uvádí, že býval setníkem u dělostřelectva. V Plzni si Jiří Vašmucius počínal zdatně, s převorem Jiřím Steinem řídil dělostřelbu z plzeňských hradeb. Po dobytí Plzně 21. listopadu byl opat vojáky Mansfeldova vojska zajat a odsouzen k smrti. Konvent jej vyplatil 10 tisíci kop grošů vypůjčených od hejtmana Jana Tillingera ze Strádáně. V roce 1628 opat Tillingerovi za půjčku zastavil dva pusté selské dvory v Mladoticích a dvůr (Starý zámek) s právem šenku piva v Kralovicích.\n\nJiří Vchynský na Krakovci a Jiří Chotek na Žihli, kteří táhli Mansfeldovi na pomoc k Plzni, neopomněli opatovu pomoc Plzni a cestou vyplenili několik vesnic plaského panství i samotný klášter v Plasích. Části panství byly konfiskovány a prodány okolní šlechtě, např. Václavu Gryspekovi. Na konci roku 1619 nebo na jaře 1620 byl klášter znovu vypleněn nizozemskými vojáky. Podle Pavla Skály ze Zhoře byl v Plasích na podzim roku 1620 jen jeden ovčák, vše ostatní vypleněno.\n\nPo bitva na Bílé hoře se Jiří Vašmucius věnoval obnově kláštera i panství. Navrácení dřívějších klášterních statků tvořících hospodářskou základnu kláštera bylo základní podmínkou obnovy. Opat 19. ledna 1623 získal od městské rady Plzně svědectví o klášterní i své pomoci Plzni v době obléhání Mansfeldem. Listinou z 14. května 1623 restituoval císař Ferdinand II. klášterní statky, ale jelikož veškeré nároky musely být listinně doloženy a ověřena jejich oprávněnost, táhlo se vydání majetku až do roku 1626. Kromě statků držených před stavovským povstáním klášter získal kaceřovské panství zabavené Gryspekům, které držel před husitskými válkami, či hospodářský dvůr Kalec.\n\nAreál kláštera v Plasích byl notně poškozen, kromě budovy konventu a opatství byly pobořeny i budovy mlýnu, pivovaru, sýpky a kanceláře. Vašmucius začal s likvidací zřícených staveb a pokračoval dostavbou raně barokního konventu na starých gotických základech. Když byl klášter materiálně zajištěn a trochu obyvatelný, zahájil opat po předchozí dlouhé přestávce přijímání noviců, mezi kterými byli i jeho pozdější nástupci Jakub Vrchota a Kryštof Tengler.\n\nVašmucius se také podílel na katolické obnově v Čechách – v roce 1635 přispěl na zřízení arcibiskupského semináře v Praze a podpořil vybudování internátu Bernardina pro cisterciácký dorost.\n\nNa sklonku Vašmuciova života jej opět dohnala třicetiletá válka: nejprve v únoru 1634 táhl Albrecht z Valdštejna přes Plasy do Plzně a dále do Chebu, později během prvního pololetí 1635 živil klášter postupně dva pluky císařské armády. Vzhledem k probíhající válce odvedl Vašmucius v roce 1638 mnichy z konventu do dominikánského kláštera v opevněné Plzni, kde také v květnu následujícího roku zemřel a byl pohřben. Poslední cesty se opat Jiří Vašmucius dočkal v roce 1662, kdy jeho ostatky od dominikánů vykoupil opat Tengler a přenesl do kláštera.\n\nObraz opata Jiřího Vašmucia byl v klášterní tradici postupně upravován do podoby protireformačního bojovníka a nového zakladatele kláštera.\n\n"}
{"id": "32985", "url": "https://cs.wikipedia.org/wiki?curid=32985", "title": "Zielona Góra", "text": "Zielona Góra\n\nZelená Hora ( [žjelona gura], ) je město v Lubušském vojvodství v Polsku, sídlo sejmu Lubušského vojvodství. Město obývá obyvatel. Rozloha města činí 58,32 km². Městská práva získala v roce 1323.\n\n\n\n\n"}
{"id": "32988", "url": "https://cs.wikipedia.org/wiki?curid=32988", "title": "ISO 3166-2:JM", "text": "ISO 3166-2:JM\n\nKódy ISO 3166-2 pro Jamajku identifikují 14 farností (stav v roce 2015). První část (JM) je mezinárodní kód pro Jamajku, druhá část sestává ze dvou čísel identifikujících farnost.\n\n JM-01 Kingston (Kingston)\n\n"}
{"id": "32990", "url": "https://cs.wikipedia.org/wiki?curid=32990", "title": "ISO 3166-2:JP", "text": "ISO 3166-2:JP\n\nKódy ISO 3166-2 pro Japonsko identifikují 47 prefektur (stav v roce 2015). První část (JP) je mezinárodní kód pro Japonsko, druhá část sestává ze dvou čísel identifikujících prefekturu.\n\n\n"}
{"id": "32993", "url": "https://cs.wikipedia.org/wiki?curid=32993", "title": "ISO 3166-2:KR", "text": "ISO 3166-2:KR\n\nKódy ISO 3166-2 pro Korejskou republiku identifikují 8 provincií, 6 metropolitních měst, 1 speciální autonomní provincii, 1 speciální autonomní město a 1 zvláštní město (hlavní město). První část (KR) je mezinárodní kód pro Korejskou republiku, druhá část sestává ze dvou čísel identifikujících provincii nebo město.\n\n KR-11 speciální město Soul\n\n"}
{"id": "32999", "url": "https://cs.wikipedia.org/wiki?curid=32999", "title": "Košile", "text": "Košile\n\nKošile je část oblečení, která slouží k zakrytí horní části těla. Název pochází z pozdně latinského slova \"casula\", označujícího plášť s kapucí. Je to kus oblečení vyrobený z látky, který zakrývá celou horní polovinu těla. Má límec, rukávy a vertikální zapínání na knoflíky, které lze rozepnout po celé délce.\nNežehlicí košile je košile vyrobená ze speciální látky, kterou není potřeba po vyprání a usušení žehlit, a přesto oděv nevypadá pomačkaně. Snížení mačkavosti bývá dosaženo nejen speciální povrchovou úpravou materiálu, ale také vložením pevných pásek do problematických švů, díky kterým zůstávají košile po vyprání a usušení téměř rovné a hladké. Další fáze, při které se nežehlícím košilím „kóduje do paměti“ nemačkavost a schopnost materiálu vrátit se po vyprání a usušení do původního tvaru, je úprava ve speciální peci. Posledním článkem pro zdokonalení kvality je aplikace změkčujících komponentů do materiálu.\n\nDalší typy košil a horních částí oděvů jsou\n\n\n"}
{"id": "33000", "url": "https://cs.wikipedia.org/wiki?curid=33000", "title": "Zdeněk Pluhař", "text": "Zdeněk Pluhař\n\nZdeněk Pluhař (16. května 1913 Brno – 18. června 1991 Praha) byl český spisovatel, typický představitel socialistického realismu.\n\nVystudoval reálku v Brně, poté se roku 1937 stal stavebním inženýrem. Za druhé světové války byl vězněn nejprve v Brně, poté v Terezíně a nakonec na Pankráci. \n\nPo válce pracoval jako stavbyvedoucí, poté se v roce 1952 stal konstruktérem a od roku 1956 byl spisovatel z povolání. V roce 1982 získal titul národní umělec.\n\n\n"}
{"id": "33001", "url": "https://cs.wikipedia.org/wiki?curid=33001", "title": "Proton (nosná raketa)", "text": "Proton (nosná raketa)\n\nProton (rusky Протон) je označení rodiny sovětských resp. ruských nosných raket, používaných k vynášení bezpilotních užitečných nákladů do kosmického prostoru. Vyvinula ji konstrukční kancelář OKB-52 (Опытное конструкторское бюро № 52, ОКБ-52), později přejmenovaná na Ústřední strojírenskou konstrukční kancelář CKBM (Centralnoje konstruktorskoje bjuro mašinostrojenija, ЦКБМ, Центральное конструкторское бюро машиностроения) v Reutově, pod vedením hlavního konstruktéra V. N. Čeloměje v rámci projektu \"UR-500\" (universalnaja raketa, универсальная ракета УР-500), základní výrobní typové označení bylo \"8K82\". Kódové označení používané ministerstvem obrany USA je u různých modifikací tohoto kosmického nosiče \"SL-9\", \"SL-12\" nebo \"SL-13\", označení používané studijní službou amerického Kongresu (Sheldonovo označení) je \"D\", \"D-1\" resp. \"D-1e\".\n\nRaketa Proton existuje v řadě dvou až čtyřstupňových variant. Původní dvoustupňová varianta měla nosnost na nízkou oběžnou dráhu kolem 12,2 tuny, poslední vylepšené verze základní třístupňové varianty dopraví na oběžnou dráhu ve výši kolem 200 km se sklonem 51,6° až 25 tun. Motory pro první stupeň vyvinula konstrukční kancelář OKB-456 pod vedením V. P. Gluška (nyní NPO Energomaš, НПО Энергомаш им. академика В. П. Глушко) v městě Chimki na okraji Moskvy. Motory pro druhý a třetí stupeň jsou dílem konstruktéra S. A. Kosberga z konstrukční kanceláře OKB-154 (nyní Konstrukční kancelář chemické automatizace, KBChA, Конструкторское бюро химической автоматики, КБХА) ve Voroněži. Inerciální řídicí systém vyvinul v Moskvě Vědecko-výzkumný ústav NII-885 (НИИ-885, Научно-исследовательский институт № 885), řízený N. A. Piljuginem. Všechny základní tři stupně používají skladovatelné pohonné látky; jako okysličovadlo je užíván oxid dusičitý, jako palivo asymetrický dimethylhydrazin. Čtyřstupňové varianty slouží k vynášení družic o vzletové hmotnosti do 3 tun na stacionární dráhy, případně kosmických sond do meziplanetárního prostoru a k planetám. Nosné rakety tohoto typu jsou vypouštěny z kosmodromu Bajkonur, kde jsou k dispozici celkem čtyři rampy, a to rampy č. 23 a 24 na komplexu 81 a rampy č. 39 a 40 na komplexu 200.\n\nČelomějova konstrukční kancelář zahájila v roce 1960 vývojové a konstrukční práce na stavebnicovém souboru univerzálních raket, použitelných jak jako vojenské balistické rakety, tak jako nosné rakety. Stavebnici měla být tvořit trojice základních typů, jež dostaly projektová označení \"UR-200\", \"UR-500\" a \"UR-700\". První z nich, \"UR-200\", měla patřit do střední třídy nosičů, ve vojenské aplikaci jako raketa středního doletu. Její vývoj byl Radou ministrů SSSR schválen v roce 1961. V létech 1963 a 1964 byly její prototypy na Bajkonuru celkem devětkrát vyzkoušeny; pak však byl projekt zrušen ve prospěch nosné rakety typu Sojuz. Projekt \"UR-700\", který byl zamýšlen pro vynášení pilotovaných kosmických lodí k Měsíci, se nikdy nerealizoval, neboť byla dána přednost projektu rakety N-1 S. P. Koroljova.\n\nProjekt \"UR-500\", v prvé řadě vyvíjený jako mezikontinentální balistická raketa, byl oficiálně schválen v roce 1962. Jako druhý a třetí stupeň této rakety byly použity stupně, původně vyvíjené jako první a druhý stupeň nosiče \"UR-200\". Jako čtvrtý stupeň, označovaný jako \"urychlovací stupeň\", byly později vyvinuty různé stupně, což vytváří velmi flexibilní stavebnici s různými výkonnostními parametry dle potřeby.\n\nPrvní rozměrová maketa UR-500 pro odzkoušení pozemního vybavení vzletových ramp byla na kosmodrom Bajkonur dodána 24. července 1964. O rok později, 16. července 1965 úspěšně vzlétl první exemplář čtyřkusové prototypové série dvoustupňové verze rakety UR-500, který vynesl na nízkou oběžnou dráhu vědeckou družici Proton 1 o hmotnosti 12,2 tuny, která dala nosiči jeho pozdější veřejné jméno. Další tři prototypy se stejným nákladem vzlétly v průběhu následujících 12 měsíců; z toho jeden start skončil neúspěchem.\n\nKompletní třístupňová verze \"Proton-K\", neboli \"UR-500K\" čili \"8K82K\" byla poprvé nasazena k vypuštění vědecké družice Proton 3 o hmotnosti 16 tun dne 16. listopadu 1968. Byla také použita při startu 19. dubna 1971 k vynesení první ruské kosmické stanice Saljut 1 (hmotnost 18,5 tuny). V modernějších verzích pak sloužila k vynášení dalších stanic řady Saljut, k vynesení základního bloku družicové stanice Mir a jejích rozšiřujících modulů i k vynesení modulů Zarja a Zvezda Mezinárodní vesmírné stanice (ISS).\n\nJe zajímavé, že čtyřstupňová verze \"Proton-K Blok-D\" čili \"8K82K/11S82\" s urychlovacím stupněm \"D\" byla nasazena mnohem dříve; 10. března 1967 vynesla na velmi eliptickou dráhu maketu měsíční kosmické lodi typu \"Sojuz 7K-L1P\" pod krycím názvem Kosmos 146.\n\nV současné době se používají jak varianty \"Proton-K\", tak \"Proton-M\" v kombinaci s urychlovacími stupni \"DM\" nebo Briz-M k vynášení geostacionárních družic a to i pro zahraniční zákazníky.\n\nV červenci 2013, minutu po startu.\nV srpnu 2012 při snaze vynést na oběžnou dráhu několik ruských a indonéských komunikačních družic.\nDne 16. května 2014 při snaze vynést telekomunikační družici Express-AM4R, zřítila krátce po startu z kosmodromu Bajkonur po selhání motorů třetího stupně.\n\nVzhledem k celkovému počtu startů - 586 k počtu selhání - 34 + dvě částečná, lze konstatovat, že jde o poměrně spolehlivý nosič..\n\n\n\n"}
{"id": "33002", "url": "https://cs.wikipedia.org/wiki?curid=33002", "title": "Krasnojarsk", "text": "Krasnojarsk\n\nKrasnojarsk () je město v Rusku, na jihu jeho sibiřské části. Leží na řece Jenisej a na Transsibiřské magistrále. Je správním střediskem Krasnojarského kraje. Žije zde obyvatel.\n\nKrasnojarsk založili v červenci 1628 kozáci jako pevnost před nájezdy Tatarů, žijících v povodí Jeniseje. První jméno města znělo \"Krasnyj Jar\" (rusky Кра́сный Яр), což je překlad místního turkického názvu \"Kyzyl Džar\", česky \"Červený útes\". Název Krasnojarsk se z něj vyvinul až po tom, co získalo roku 1690 status města. Mezi lety 1735 a 1741 sem byl zaveden z Moskvy poštovní spoj, který spojil Krasnojarsk, Ačinsk a Kansk. Roku 1822 se Krasnojarsk stal sídelním městem Jenisejské gubernie. Železnice byla do města zavedena v roce 1895, což s objevením zlata v okolí nastartovalo růst. V té době už město mělo několik malých továren a železniční dílny. Krasnojarsk byl také místem, kde žila proticarská opozice (8 děkabristů sem bylo po neúspěšném povstání deportováno).\n\nV letech 1918 až 1920 bylo město ve správě československých legionářů, kteří kontrolovali železniční magistrálu.\n\nPo říjnové bolševické revoluci zde bylo v rámci pětiletek vystavěno mnoho závodů (např. loděnice, papírna). Roku 1934 zde byl s Krasnojarskem jako svým přirozeným centrem ustavený Krasnojarský kraj. Během Stalinovy vlády v předválečném SSSR se právě v tomto kraji nacházelo nejvíce Gulagů (Kraslag, Kaňsk a Rešjotij), jeden byl také přímo ve městě - Jenisejský (Jenisejlag).\n\nBěhem války sem byly evakuovány závody z celého západního Ruska a Ukrajiny. Tak vzniklo v Krasnojarsku těžké strojírenství. Zavedení těžkého průmyslu odstartovalo další růst města. V roce 1939 měl Krasnojarsk 190 tisíc obyvatel, v roce 1959 už 412 tisíc.\n\n30 km proti proudu Jeniseje vyrostla Krasnojarská přehrada, napuštěná roku 1971, s hydroelektrárnou o instalovaném výkonu 6 000 MW, dnes druhou největší v Rusku a pátou na světě. V souvislosti s tím vznikl i obří závod na výrobu hliníku.\nNa konci 70. let začala sovětská armáda budovat u Krasnojarska speciální radar proti mezikontinentálním balistickým raketám. To bylo porušením sovětsko-americké smlouvy ABM, která omezovala takové systémy protiraketové obrany, a po naléhání USA musela být stavba zastavena. Po pádu Sovětského svazu roku 1991 byly všechny velké závody zprivatizovány. Jejich privatizace ale dopadla tak, že podniky skončily v rukou oligarchů, nebo kriminálníků. Ti nakonec zbankrotovali, závody byly zavřeny a ve městě narostla nezaměstnanost a propadla se životní úroveň. Dnes se situace pomalu lepší, historické budovy jsou už opravené, přesto ovšem jdou změny pomalu.\n\nV Krasnojarsku se nachází mnoho katedrál z 18. a 19. století (svatotrojická katedrála, svatoblagověščenská katedrála a další). Významnou památkou sibiřského baroka je místní Pokrovský chrám z roku 1795.\n\nDále od centra se nachází jeden z neoficiálních symbolů Krasnojarsku, dům Strelka, který má 24 pater. Jeho stavba byla zahájena ještě před obdobím perestrojky, ale nikdy už nebyla dokončena. Potom jsou tu samozřejmě úřady a muzeum Krasnojarského kraje a Krasnojarská státní univerzita. Jižně od města se na pravém břehu Jeniseje rozkládá na ploše 471 km² přírodní rezervace Krasnojarské stolby (\"Красноярские столбы\", Krasnojarskije stolby), zahrnující množství bizarních skalních věží a útesů, které daly kdysi místu jméno.\n\nVe městě je Sibiřská státní letecko-kosmická univerzita.\n\n"}
{"id": "33027", "url": "https://cs.wikipedia.org/wiki?curid=33027", "title": "Zlíchov", "text": "Zlíchov\n\nZlíchov () je malá pražská čtvrť jihozápadně od centra na levém břehu řeky Vltavy, na východě pražské městské části a městského obvodu Praha 5.\n\nJádro Zlíchova spadá do Hlubočep (tato část je evidována jako základní sídelní jednotka Zlíchov A). Nový Zlíchov patří do katastrálního území Smíchov (a je evidován jako ZSJ Zlíchov B). Ke Zlíchovu se tradičně počítají i další objekty na území Smíchova, v okolí Nádražní ulice, zejména Zlíchovský lihovar, železniční výtopna Zlíchov a Zlíchovský tunel na Městském okruhu.\n\nZlíchov je malá čtvrť. V podstatě se jedná jen o okolí ulice Na Zlíchově a jižní části Nádražní ulice a o domy na svahu přilehlého kopce Žvahov a Děvín. Dole byly vystavěny až dvoupatrové domy, na svahu rodinné domy.\n\nDnešní název Zlíchova pochází z dnes již zapomenutého názvu Zlechův dvůr. Zlíchov je spolu s Hlubočepy nejstarším známým osídlením na tomto katastrálním území. Vývoj Zlíchova je téměř totožný s vývojem Hlubočep, přestože oficiálně byly tyto části spojeny až v 17. století.\n\nVe 13. století zde byl postaven románský kostel, který zde dosud po barokní přestavbě z roku 1713 stojí. Kostel s výraznou věží na severu, je zasvěcen Sv. Filipovi a Jakubovi a je obklopen menším hřbitovem na jižní straně. Orientace kostela, který je půdorysně oproti římskokatolické zvyklosti natočen o 90 stupňů, je podmíněna tvarem pahorku protáhlým ve směru toku Vltavy z jihu na sever. Z vnitřního vybavení je kromě hlavního oltáře významný též oltář Sv. Václava- křestní na straně západní, s velmi kvalitním obrazem světce. Před kostelem na severní vápencové skále stojí kvalitní zdaleka viditelná barokní socha svatého Jana Nepomuckého.\n\nZlíchov byl roku 1420 vypálen Zikmundovým vojskem a zboží ze Zlíchova bylo zabaveno Staroměstskou obcí.\n\nV roce 1880 byl na Zlíchově založen Zlíchovský lihovar. Další podnik sídlící na Zlíchově byla od roku 1878 Inwaldova sklárna, kde pracovali oba rodiče dále zmíněného rodáka Karla Hašlera.\n\n\n\n\nUlicí Na Zlíchově prochází tramvajová trať v úseku Barrandov – Smíchov (linky 4,5,12 a 20). Vedou jí i některé autobusové linky především do oblasti starých Hlubočep. Hlavní „tepna“ Zlíchova – ulice Na Zlíchově – je na severu napojena na Zlíchovský tunel – součást vnitřního městského okruhu Prahy.\n\nZlíchovem prochází železniční trať z Prahy-Smíchova do Jinonic zvaná Pražský Semmering. Ne této trati se nachází i železniční zastávka Žvahov. Kolem Zlíchova pak vede hlavní trať Praha – Plzeň a její odbočka směrem přes Rudnou u Prahy do Berouna.\n\nMezi tratí Pražský Semmering a tratí Praha - Rudná se nachází Výtopna Zlíchov - dílna na opravu parních lokomotiv se svojí sbírkou parních a dieselových lokomotiv pro průmyslové železnice. Jedna z parních lokomotiv je provozuschopná a bývá často k vidění právě na tratích procházejících Zlíchovem.\n\nMezi Zlíchovem a Vltavou vede Strakonická ulice, čtyřproudá kapacitní komunikace přivádějící dopravu z jihu Čech do Prahy.\n\nV přípravné fázi je dopravní stavba zvaná Radlická radiála. Na Zlíchově bude tato čtyřpruhová komunikace vystupovat z tunelu na povrch a napojí se na současný městský okruh.\n\n\n\n"}
{"id": "33032", "url": "https://cs.wikipedia.org/wiki?curid=33032", "title": "Krásná Lípa", "text": "Krásná Lípa\n\nKrásná Lípa () je město s obyvateli v okrese Děčín v Ústeckém kraji. Od roku 2000 je město sídlem Správy Národního parku České Švýcarsko.\n\nKrásná Lípa je město na severu Česka, v severovýchodní části okresu Děčín. Leží na horním toku říčky Křinice na pomezí Národního parku České Švýcarsko a Lužických hor.\n\nKrásná Lípa vznikla zřejmě ve druhé polovině 13. století v důsledku kolonizační činnosti Ronovců, tehdejších majitelů oblasti. Prvními osadníky bylo zřejmě na 30 rodin kolonistů z Horních Frank. První písemná zmínka pochází z roku 1361, kdy jako majitel vsi je doložen Vaněk z Vartemberka. S nástupem reformace je Krásná Lípa v roce 1551 zmiňována jako celá evangelická. O zhruba 100 let později následoval úplný návrat ke katolicismu.\n\nDle Berní ruly z roku 1654 se v Krásné Lípě v uvedeném roce nacházelo 32 selských statků, 4 chalupníci a 59 domkářů. V roce 1731 byla ves císařem Karlem VI. povýšena na městys, v téže době se rozvíjela výroba a zpracování textilu. K povýšení na město došlo v roce 1870, kdy textilní výroba již měla průmyslový charakter (například nitařský závod Antona Friedricha). O rok dříve (1869) byla obec napojena na železniční síť.\nVedle rozvoje průmyslu je 2. polovina 19. století spjata také s rozvojem turismu, 23. srpna 1885 byl v Krásné Lípě založen Horský spolek pro nejsevernější Čechy, který se zasazoval o vytváření turistické infrastruktury.\n\nDo poloviny 20. století bylo obyvatelstvo z drtivé většiny německé. Po druhé světové válce byli původní starousedlíci vysídleni.\n\nV roce 1910 mělo město okolo 7 000 obyvatel (pouze město, bez blízkého okolí), v důsledku poválečných odsunů Němců tento počet klesl po roce 1945 na zhruba 3 100 (po započtení všech místních částí).\n\nPodle sčítání lidu tu k roku 2001 žilo 3 639 obyvatel, ve městě se nacházelo 973 domů.\n\n\n\n\n\nZastupitelstvo Krásné Lípy má 21 zastupitelů.\n\n\nMěstem prochází od jihu železniční trať 081 z Děčína do Rumburka, na které jsou dvě zdejší zastávky, stanice \"Krásná Lípa\" a zastávka \"Krásná Lípa město\". Ve stanici \"Krásná Lípa\" na tuto trať navazuje odbočná větev trati 084 Krásná Lípa – Panský, na níž je osobní doprava provozována jen v letní sezóně o víkendech.\n\n\n"}
{"id": "33039", "url": "https://cs.wikipedia.org/wiki?curid=33039", "title": "Batman (Turecko)", "text": "Batman (Turecko)\n\nBatman je město v jihovýchodním Turecku, na stejnojmenné řece, přítoku Tigridu. Má 302 000 obyvatel (odhad 2005) a je administrativním centrem Batmanské provincie.\n\nVe městě jsou závody na zpracování ropy, díky železnici je napojené na hlavní dopravní síť země. U města také leží letiště. Právě ropný průmysl a železnice učinily z malé vísky během padesáti let dvacáté největší město Turecka.\n\n"}
{"id": "33040", "url": "https://cs.wikipedia.org/wiki?curid=33040", "title": "Molotov", "text": "Molotov\n\nMolotov může být:\n\n"}
{"id": "33042", "url": "https://cs.wikipedia.org/wiki?curid=33042", "title": "Denizli", "text": "Denizli\n\nDenizli je město v Turecku, v jihozápadní části Anatolského poloostrova. Má 313 000 obyvatel (odhad 2005) a je správním střediskem provincie Denizli.\n\nV polovině 3. století př. n. l.. seleukovský král Antiochos II. Theos nazval město Laodikeia (Λαοδικεια), stejně jako několik dalších sídel, na počest své manželky Laodiky. Zvláště na přelomu letopočtu Laodikeia, latinsky Laodicea ad Lycum, vzkvétala, coby středisko výroby jemných vlněných látek. Starověké město bylo zpustošeno zemětřesením roku 494 a osídlení se postupně přesunulo o něco dále – rozvaliny staré Laodikeie, dnes nazývané \"Eskihisar\" („starý hrad“) jsou k vidění 6 km severovýchodně od dnešního města. Roku 1070 se sem nastěhovali první Turci. Ti se nakonec dostali pod Seldžuckou vládu, ta však byla oslabena několika křížovými výpravami. Název se v turečtině měnil postupně – nejdříve byl \"Ladik\", později \"Tonguzlu\", \"Tonuzlu\", \"Tenguzlug\", \"Donuzlu\" a nakonec \"Denizli\". V 17. století cestovatelé popsali Denizli jako město se čtyřmi branami, 57 mešitami, 7 medresami, 6 lázněmi a 3 600 domy, které je 470 stop dlouhé. Když ve 20. století Řekové obsadili Izmir, v Denizli se zformovaly první vojenské jednotky hnutí odporu.\n\n"}
{"id": "33048", "url": "https://cs.wikipedia.org/wiki?curid=33048", "title": "Alfred Jarry", "text": "Alfred Jarry\n\nAlfred Jarry (8. září 1873 Laval, Mayenne – 1. listopadu 1907 Paříž) byl francouzský básník, romanopisec a dramatik. Jeho nejznámějším dílem je \"Král Ubu\", které bývá chápáno jako předchůdce absurdního dramatu. Jarry je rovněž autorem vědecké parodie známé pod jménem 'patafyzika (Jarry požadoval psaní s apostrofem).\n\nAlfred Jarry se narodil do velkoobchodnické rodiny. V pěti letech nastoupil do Petit lycée de Laval, aby pak ve studiích pokračoval v Saint-Brieucu a posléze v Rennes. Mezi léty 1885 a 1888 sepsal již několik komedií ve verších i v próze. Na gymnáziu v Rennes jej zaujal profesor fyziky jménem \"Hébert\", který pro své žáky ztělesňoval \"veškerou směšnost světa\". Hébert se stal hlavním hrdinou Jarryho studentské literatury, z níž lze jmenovat především text nazvaný \"Poláci\" (\"Les Polonais\"). Rok před maturitou Jarry tento text přetvořil do formy komedie, čímž vznikla první verze \"Krále Ubu\" (zde však hlavní hrdina nesl jméno Ébé – vzniklé nedbalou výslovností profesorova jména – transformace na Ubu přišla až o osm let později).\n\nV létech 1891–1892 byl Bergsonovým žákem a spolužákem Léona-Paula Fargua a Alberta Thibaudeta na Gymnáziu Jindřicha IV. (Lycée Henri IV). Po maturitě se neúspěšně pokusil složit přijímací zkoušky na École normale supérieure (obdoba pedagogického institutu). Díky své publikační činnosti se Jarry seznámil s Marcelem Schwobem, zvláště pak s Alfredem Valettem (vydavatelem časopisu \"Mercure de France\") a jeho ženou Rachilde, v jejichž domě v roce 1894 poprvé uvedl svou hru \"Král Ubu\" (\"Ubu roi\"). Spolupracoval s \"Mercure de France\" a s \"Revue Blanche\". O dva roky později získal místo v blízkosti Lugné-Poa, který mu svěřil program \"Théâtre de l'Œuvre\", kde se 10. prosince 1896 konala premiéra \"Krále Ubu\". Premiéra doslova šokovala francouzské publikum, které se nedařilo několikrát během hry udržet v sedadlech.\nOd té doby publikoval díla zabývající se především osobností otce Ubu. Od roku 1894 do roku 1895 řídil spolu s Remy de Gourmontem tříměsíčně vycházející \"Ymagier\" („Sbírka starých i nových rytin námětem studijně uměleckým a filologickým“). V roce 1896 se udála napolo mýtická událost koupě jízdního kola \"Clément Luxe 96 course sur piste\", které se stalo Jarryho průvodcem po zbytek jeho života. Později založil i \"Perhinderion\", který stačil vyjít jen ve dvou číslech. V roce 1897 vyčerpal veškeré své dědictví (především za vydávání časopisu \"Ymagie\"), ale stačil si pořídit loď \"L'As\", která vešla do literatury v knize o doktoru Faustrollovi. Po dobu asi šestí měsíců Jarry bydlel u svého přítele a avantgardního malíře Henriho Rousseaua, se kterým se Jarry seznámil na jeho výstavě. Posléze se dlouhodoběji usadil na ulici Cassette, v Paříži.\n\nMezi jeho druhé nejvýznamnější souborné dílo patřily \"Skutky a názory doktora Faustrolla, patafyzika\", které bylo vydáno až posmrtně (na Jarryho přání, aby kniha vyšla až v době, která ji bude s to pochopit) a které ’patafyziku zobrazuje jako „vědu imaginárních výsledků“. Znovuzrození patafyziky nastalo v roce 1948 po založení \"Collegium Pataphysicum\". Toto Collegium pravidelně uděluje \"Řád velkého panděra\", jehož nositeli se mohou stát jedině ti, již mají přinejmenším čtyři libovolné předky a méně jak tři oči. Mezi významnými nositeli tohoto řádu potkáváme: Eugèna Ionesca, Borise Viana, Jacquese Préverta a další.\nVýrazně se přizpůsobil jeho osobnosti a dával přednost principu bezprostředního potěšení nad pocit reality. Jarry žil tak, jak uznával za vhodné, jak se jemu samotnému vyhovovalo. Ctil zásadu \"Carpe diem\" a pravděpodobně kvůli alkoholismu se soustřeďoval na požitky okamžiku a opovrhoval dlouhodobým úspěchem. Žil život jen s několika klíčovými prvky, které mu bohatě stačily ke spokojenosti: kolo, revolver a absint. Revolver používal často místo cyklistického zvonku, kolo zase jako výhradní dopravní prostředek a absint se pro něj stal životním symbolem. Na zbytku jeho inventáře jako by Jarrymu nezáleželo. Žil v nájemním domě s polovičním stropem, byl nucen psát v leže, vlasy měl ustavičně od vápenného stropu a vlastnil nábytku vyloženě poskrovnu (za zmínku stojí snad jen jeho postel sloužící zároveň i jako kanape). Údajně ve své knihovně choval jen čtyři nebo pět knížek, z nichž lze jmenovat především Françoise Rabelaise, který se stal výchozím dílem Jarryho tvorby. Humor mu umožňoval dosáhnout vyšší svobody. „Jarry už nehrál Ubua na scéně, ale ve městě. Byl tak zrcadlem hlupákům, kterým ukazoval nestvůru, jakou všichni do jednoho byli.“ (G. E. Glancier)\n\n28. května 1906 Jarry napsal v dopise Rachilde: „Otec Ubu netrpí žádnou chorobou jater, srdce, ledvin, ba ani močových cest. Je jednoduše vyčerpán a jeho životní kotel nevybouchne, nýbrž uhasne. Docela pomalu se zastaví jako schvácený motor.“ Vyčerpán, nemocný a obtěžovaný věřiteli, Jarry neustále konal cesty z Paříže do Lavalu a zpět. Zemřel o šest měsíců později v nemocnici \"de la Charité\" 1. listopadu 1907. Je zaznamenáno, že jeho poslední přání bylo, aby mu donesli párátko.\n\nJarryho poslední věta dovršuje jeho dílo vyznačující se silně hořkou groteskností, jež dokáže zesměšnit i tu nejupřímnější lidskou vážnost v podobě smrti. Byl rovněž zakladatelem patafyziky, vědního oboru, který se pídil po rozboru dekonstrukce reality a její znovuspojení v absurditě. Jarry je jedním z prvních inspirátorů surrealismu, absurdního divadla a moderní literatury vůbec.\n\n\"„Pochopil jsem, že doktor mluví o odlivu země, a napadlo mě, že jeden z nás je opilý a že půda prchá do nadiru jako potenciální dolejšek, uloupený zlým snem. Teď vím, že kromě kolísání svých šťáv, jakož i diastol a systol, pohánějících její krevní oběh, Země napíná mezižeberní svalstvo a dýchá podle rytmu měsíce; ale pravidelnost tohoto dechu je mírná a málokdo o ní ví.“\n\n\n\n\n\n\n\n\n"}
{"id": "33049", "url": "https://cs.wikipedia.org/wiki?curid=33049", "title": "Černý Most", "text": "Černý Most\n\nČerný Most je sídlištní čtvrť, od roku 1987 též katastrální území, v severovýchodní části Prahy, na území městské části Praha 14. Černý Most se skládá téměř výhradně z panelových sídlišť, mimo to se na jeho území nachází nákupní centrum Centrum Černý Most, jehož součástí je mimo jiné multikino Cinestar, hypermarket Globus a skoro dvě stě obchodů, a pobočky řetězců Makro, IKEA a XXXLutz. Ve čtvrti leží dvě stanice trasy metra linky B, a to Rajská zahrada a konečná stanice Černý Most.\n\nNázev \"Černý Most\" pochází od místního označení dřívějšího kamenného mostu nad železniční tratí do Čelákovic, černému od kouře z parních lokomotiv; název Černý most nesla i strážní budka při trati. Ulice v kyjské části Hutě, která navazuje na tento most, nese od počátku 70. let 20. století název „Za černým mostem“. Konečná stanice tramvají (dnes Lehovec) nesla od svého uvedení do provozu 30. června 1976 až do otevření úseku IV.B metra 8. listopadu 1998 název „Hloubětín, Černý most“, resp. „Černý most“. Koncem 70. let se jako „sídliště Černý Most I“ začalo označovat panelové sídliště, které vzniklo „na zelené louce“ východně od Broumarské ulice; ve druhé polovině 80. let pak byl jako „sídliště Černý Most II“ označen další sídlištní komplex a roku 1987 bylo pro tato sídliště vytvořeno katastrální území Černý Most. Název Černý Most pak v roce 1998 nedostala stanice metra nejblíže bývalému Černému mostu (ta se jmenuje Rajská zahrada), ale až konečná stanice, která je od někdejšího Černého mostu vzdálena asi 1,6 kilometru na východ.\n\nKatastrální území Černý Most bylo vytvořeno v roce 1987 rozhodnutím NVP, a to na úkor dosavadních k.ú. Horní Počernice, Kyje a Hloubětín v rámci městského obvodu Praha 9.\n\nSídliště Černý Most se stavělo v několika etapách, Černý Most I s přibližně 1780 byty byl dokončen v roce 1980. Od roku 1985 se postupně staví jednotlivé stavby Černého Mostu II, kde bude po dokončení 5. stavby celkem asi 7270 bytů. Původně měly být ulice na sídlišti Černý Most II, které bylo stavěno přibližně v letech 1985 až 1992, pojmenovány podle zahraničních komunistických funkcionářů především ze SSSR (např. \"Pjatnického\", \"Vozněsenského\", \"Kuzněcovova\"). Ulice byly označeny tabulkami jen krátce, a v roce 1991 v souvislosti s politickými změnami po listopadu 1989 byly přejmenovány po československých letcích (např. \"Kpt. Stránského\", \"Bryksova\", \"Gen. Janouška\"), působících za 2. světové války v zahraničním odboji, především ve Velké Británii (RAF) a předtím ve Francii.\n\nNyní už bytová zástavba spolu s nákupním a zábavním Centrem Černý Most a nově vzniklým obchodním domem IKEA postupně vyplňují celý prostor mezi Kyjemi na západě a Horními Počernicemi na východě.\n\nV roce 2001 byl na Černém Mostě natočen film Babí léto. Na jeho území bydlelo k 31. červenci 2005 21 869 obyvatel.\n\nÚzemí Černého Mostu je zhruba obdélníkového tvaru, je ohraničeno na severu Chlumeckou ulicí, na západě Broumarskou ulicí, na východě tělesem Pražského okruhu a na jihu spojnicí mezi Kyji a Chvaly.\n\nStatisticky se Černý Most člení na 5 základních sídelních jednotek.\n\n\n"}
{"id": "33055", "url": "https://cs.wikipedia.org/wiki?curid=33055", "title": "Syktyvkar", "text": "Syktyvkar\n\nSyktyvkar (rusky a zyrjansky \"Сыктывка́р\"), do roku 1930 Usť-Sysolsk (\"Усть-Сысольск\"), je město na severovýchodě evropské části Ruska. Je hlavním městem republiky Komi. Žije zde obyvatel.\n\nNeví se přesně, kdy byl Syktyvkar založen, ale usuzuje se, že v 16. století. Osada, zvaná tehdy Sysolskoje, se připomíná roku 1586. K povýšení na město došlo v roce 1780.\n\nSyktyvkar leží 1 100 km severovýchodně od Moskvy na řece Sysola, poblíž jejího ústí do řeky Vyčegdy. Ta je sama přítokem Severní Dviny, vlévající se do Bílého moře. Zyrjanské (komijské) jméno řeky Sysoly je \"Syktyv\" a název Syktyvkar znamená v zyrjanštině prostě „město na Sysole“. Po řekách se vždy splavovalo dřevo a byly hlavními dopravními tepnami v této oblasti, proto je ve městě dřevozpracující průmysl nejrozšířenější. Ve městě jsou také muzea, divadlo a vysoká škola – Syktyvkarská státní univerzita, založená roku 1972.\n\n"}
{"id": "33057", "url": "https://cs.wikipedia.org/wiki?curid=33057", "title": "Pohanství", "text": "Pohanství\n\nPohanství neboli paganismus (od latinského slova \"paganus\", což znamená „venkovský“) je s pejorativním nádechem užívaný výraz především v křesťanské kultuře v podstatě pro veškerá mimo-křesťanská a před-křesťanská polyteistická náboženství vyznávaná zejména v oblasti Evropy a Blízkého východu. Pohanská náboženství a kulty obecně vždy tvořila víra v různá božstva, nadpřirozené bytosti, přírodní síly a duchy, duše předků, démony apod.\n\nJiný odlišný výraz, avšak podobného významu a užití, je heidenismus (od latinského slova \"heidentum\"), používá se spíše v anglicky hovořících zemích a znamená totéž co pohan. V dnešní době se právě v těchto zemích užívá také v souvislosti s germánským novopohanstvím. V Rusku se užívá výrazu jazyčnictví, rovněž také jako alternativní název pro místní slovanské novopohanství.\n\nPřed přijetím křesťanství vyznávala polyteismus většina starověkých národů a etnik, z evropských například Germáni (a seveřané), Slované, Keltové, Římané a Řekové, z těch starověkých a biblických to byli hlavně Egypťané, Kanaánité, Babyloňané atd., nebo vyznavači šamanismu. Termínu se později nevyhnuli ani obyvatelé Ameriky. Velké civilizace Mayů, Inků a Aztéků byly přinuceny španělskými misionáři a conquistadory vzdát se své staré víry a přijmout víru křesťanskou. Mimo křesťanství se termín někdy užívá i v islámu. Prorok Mohamed při prosazování svých názorů musel čelit zástupům svých nemuslimských odpůrců z řad polyteistů, židů i křesťanů.\nV souvislosti s užitím slova pohanství může být používáno dalších pojmů jako stará víra, mnohobožství, (pohanské) kulty a pověry, (pohanská) modloslužba, (pohanské) obětnictví apod., které naznačují, že víra pohanů má co do činění s nevírou v jednoho Boha a je s ní v rozporu, a že souvisí s polyteistickým uctíváním idolů doprovázené oběťmi (někdy krvavými), nebo že je to víra stará a v tomto smyslu překonaná. Podle obecné víry křesťanů vycházela moc pohanů z temných a nečistých sil, zejména z praktikování magie, zaklínání a čarodějnictví, mimo to zabýváním se tzv. \"hadačstvím\", tj. věštěním budoucnosti či odhalování vůle bohů. Ve všech případech se jedná o praktiky, které jsou po etické stránce v rozporu se zjeveným náboženstvím Písma. Navzdory předsudkům žido-křesťanské kultury se pohané těmito činnostmi skutečně zabývali. Starověké Řecko bylo poseté chrámy a věštírnami. Staří Slované a Germáni většinou stavěli pro své duchovní potřeby \"sakrální hradiště\" (též \"kultiště\"), pečlivě vybrané oplocené místo považované za posvátné a uměle oddělené od ostatního prostoru. Uvnitř mohl být umístěn oltář, posvátné stromy nebo modly bohů. Stavět dřevěné chrámy začali Germáni a Slované až mnohem později ve středověku. Staří Keltové zřizovali posvátné háje, ale na rozdíl od ostatních etnik své bohy nezobrazovali, až dokud se nedostali pod přímý vliv antického Říma. Takovým případem je i stříbrný kotlík z Gundestrupu zachycující keltská (přesněji galská) božstva. Jako rituální místo keltských druidů často figuruje v moderních romantických představách britský Stonehenge, to je ale mnohem staršího data a k jakým účelům přesně sloužilo (kdy a kým) nebylo prokázáno.\n\nV běžné mluvě se někdy používá výrazu „pohan“ pro označení bezvěrce, tzn. ateisty, což je od skutečného významu \"jinověrec\" značně vzdáleno.\n\nSlovo \"pohan\" se v českém překladu Bible objevuje často. Slouží k označení semitských národů, Řeků, Římanů a dalších národů, kteří na rozdíl od monoteistických Židů (a křesťanů) stále vyznávají polyteismus, neboli „mnohobožství“. Ve Starém zákoně čelí Izraelité vlivu okolních národů kteří nevyznávají jednoho jediného Boha Židů, ale celou řadu různých božstev - bohů a bohyní, a kvůli tomu mnohdy vystupují i vůči svým vlastním lidem kteří se odvrátili od jednoho Boha a přistoupili na uctívání soch cizích bohů, panovníky Izraele nevyjímaje (viz král Šalomoun). V Bibli se objevují zmínky například o bohyni Aštoret nebo boha Baala (nebo s jeho babylónskou obdobou Bélem) jehož kněze nechává prorok Elijáš nemilosrdně povraždit. Později Židé čelí příchodu velice rozvinuté helénské kultury, neboť se stávají součástí říše Alexandra Velikého a jejich Bůh bývá proto ztotožňován s řeckým vládcem bohů Diem, mnoho původně židovských chrámů bylo přetvořeno a věnováno tomuto řeckému vládci bohů z Olympu, což Židé přijímali dosti nelibě. V Novém zákoně čelí Židé a první křesťané další antické velmoci - Římské říši, která proměnila Palestinu ve svou římskou provincii a jejímž státním náboženstvím je rovněž mnohobožství. Židé očekávali příchod krále, který by je vysvobodil z nadvlády nevěřících Římanů. Judaismus byl vírou Židů, ale křesťanství se začalo šířit i mezi „nežidy“ - původně pohany. Proto církev rozdělovala křesťany na ty, kteří vzešli z Židů (židovská víra díky znalosti Písma a Zákona pohotově na křesťanství navazovala), a na ty, kteří vzešli z pohanů. Apoštolské listy bývají věnovány některým z nich, proto hojně rozebírají židovskou obřízku, pohanskou modloslužbu, obětování pohanským bohům nebo pojídání obětin jim věnovaných, i spoustu dalších věcí s křesťanstvím údajně neslučitelnými. Prvním pohanem a „nežidem“, který přestoupil na křesťanství je podle Bible Říman Kornelius, ale jinak se křesťanství potýkalo spíše s nesouhlasem, protože mnozí Židé a pohané se raději chtěli držet víry svých předků. V Efesu se křesťanští apoštolové setkali s velice mocným kultem bohyně Artemis, jehož oddaní stoupenci proti nim vyvolali povstání\n\nŽidy a prvními křesťany (tedy Biblí, Starým i Novým zákonem) jsou pohané kritizováni zejména z praktikování magických rituálů (které slouží spíše lidem než Bohu) a modlářství - bohům, kterým člověk udělil lidskou (či zvířecí) podobu, aby si je poté mohl zpodobnit ze zlata, stříbra, dřeva či jiného materiálu. Tyto sochy a obrazy (tzv. modly) jsou poté uctívány a jsou jim přinášeny oběti - nebo jejich prostřednictvím jsou bohové uctíváni. Bible tyto bohy považuje za neživé, falešné a vymyšlené.\n\nTermín „\"paganus\"“ ve středověké Evropě spíše sloužil jako hanlivé označení pro venkovana, který místo pravé křesťanské víry stále věří v „pohanské pověry“. Bylo obvyklé, že k přijetí křtu se přikláněla zejména šlechta (kvůli příchodu antické vzdělanosti z vyspělejších křesťanských států, někdy však z politických důvodů) a prostí venkované byli zpravidla těmi posledními kteří na křesťanství přistupovali. Na okraji civilizace mohly stále přežívat některé pohanské přírodní kulty možná až do 14. století, které souvisely zejména s přírodním koloběhem během roku a zemědělstvím, pohanští bohové souviseli s jejich obživou a světem který je obklopoval, proto je venkované vnímali mnohem intenzivněji než lidé z měst a šlechta.\nV křesťanské kultuře se označení „pohan“ také používalo obecně ve významu \"jinověrec\", nebo \"nekřesťan\", v některých případech i přeneseně jako urážka vztahující se k domnělému „barbarskému a nemorálnímu jednání“ pohanů. Jako pohané však nebývali tradičně označováni, kromě vyznavačů různých křesťanských náboženství, ani vyznavači judaismu a islámu, neboť jak známo tyto náboženství uctívají společného Boha.\n\nSlovanští Ránové sídlící na baltském ostrově Rujána se drželi svého pohanského náboženství ze všech slovanských kmenů nejdéle, a to až do roku 1168, kdy je porazil dánský král Valdemar I., poté byli Ránové donuceni přijmout křest a připojeni k Dánsku jako vazalské Rujánské knížectví.\n\nOd roku 1226 proti pohanským Prusům v Pobaltí bojoval Řád německých rytířů, který se je snažil násilně christianizovat. Křížových výprav proti pohanským Prusům a Litevcům se zúčastnili i čeští panovníci Přemysl Otakar II. (ten zde zakládá r. 1256 město Královec) a Jan Lucemburský. Roku 1387 přijala Litva jako poslední země v Evropě křesťanství. K definitivnímu pokřesťanštění turkických Kumánů usazených v Uhersku došlo až v 16. století, a k úplné christianizaci některých pohanských národů v Povolží v evropské části Ruska, například Čuvašů, došlo až koncem 19. století. Marijci žijící v Povolží si uchovali své animistické pohanské náboženství až do současnosti.\n\nPohanství nikdy nebylo jednotné ani organizované náboženství, byť jednotlivé národy měly podobné náboženské představy. Z praktického hlediska se spíše jednalo o jednotlivé kulty, které pojilo dohromady bájesloví, a které pohané vyznávali dohromady. Původní pohanská náboženství můžeme poznávat především prostřednictvím mytologií, které jsou kolem nich vystavěné, tedy např.\n\nV moderní době v souvislosti s oslabením vlivu křesťanství získává pohanství v euroamerické civilizaci (a konkrétně zejména v Evropě) na popularitě (viz novopohanství).\n\n\n"}
{"id": "33059", "url": "https://cs.wikipedia.org/wiki?curid=33059", "title": "Antigen", "text": "Antigen\n\nAntigen je látka, která navozuje produkci jedné nebo více protilátek. Každá protilátka se váže na specifický antigen formou interakce podobné zapadnutí klíče do zámku. Antigen může být z vnějšího prostředí nebo vzniká v těle. Buňky imunitního systému se snaží zničit nebo neutralizovat jakýkoli antigen, který je rozpoznán jako cizí a potenciálně škodlivý. Slovo „antigen“ vzniklo z termínu antibody generator a popisovalo molekulu, která se specificky váže na protilátku. Nyní se ale termín vztahuje i na všechny molekuly nebo molekulární fragmenty, které mohou být vázány hlavním histokompatibilním komplexem (MHC) a prezentovány T-buněčnému receptoru. Vlastní antigeny jsou obvykle imunitním systémem tolerovány, zatímco cizí antigeny jsou identifikovány jako potenciálně nebezpečné a mohou být imunitním systémem napadeny.\n\nImunogen je specifický typ antigenu. Imunogen je látka, která je schopna vyvolat adaptivní imunitní odpověď, zatímco antigen je schopen spojovat se s produkty imunitní odpovědi po jejich vzniku. Hapten je „osamělý epitop“, který je imunogenní až po vazbě na nosič. Imunogenicita a antigenicita jsou odlišné pojmy, ale zároveň se do jisté míry překrývají.\nNa molekulární úrovni může být antigen charakterizován jeho schopností být \"vázán\" do antigen - vazebného místa protilátky. Protilátky mají schopnost rozlišovat specifické molekulární struktury na povrchu antigenu. Antigeny jsou obvykle proteiny nebo polysacharidy. Mezi nejběžnější antigeny patří virové částice, buněčné stěny, bičíky, fimbrie a toxiny bakterií a jiné mikroorganismy. Lipidy a nukleové kyseliny jsou antigenní pouze v kombinaci s proteiny a polysacharidy. Nemikrobiální exogenní antigeny mohou zahrnovat pyl, vaječný bílek, bílkoviny z transplantovaných tkání a orgánů nebo z povrchu krevních buněk. Příkladem imunogenních antigenů podávaných úmyslně k vyvolání získané imunity jsou vakcíny.\nBuňky prezentují antigeny imunitnímu systému přes MHC molekuly. V závislosti na prezentovaném antigenu a na typu MHC molekuly může být aktivováno několik typů imunitních buněk.\n\n\nV roce 1899 Ladislas Deutsch (Laszlo Detre) (1874–1939) pojmenoval hypotetické substance, které podle něj měly být prekurzory protilátek, stejně jako je zymogen prekurzorem enzymu. V roce 1903 ale pochopil, že antigen naopak indukuje tvorbu imunitních protilátek a ne, že je jejich prekurzorem. Zavedl slovo antigen, jako zkracování slova \"antisomatogen \". Anglický Oxfordský slovník uvádí, že logická výstavba tohoto slova by měla být \"anti (tělo)-gen\".\n\nExogenní antigeny jsou antigeny, které se dostanou do těla z vnějšího prostředí například v důsledku vdechnutí, požití nebo injekce. Odpověď imunitního systému na exogenní antigeny je často subklinická. Exogenní antigeny jsou fagocytovány antigen prezentující buňkou (APC) a zpracovány na menší fragmenty. APCs pak prezentují tyto fragmenty T buňkám (CD4) skrze MHC II na jejich povrchu. Některé T buňky jsou specifické pro peptid : MHC komplex. Dojde tak k jejich aktivaci a následné produkci cytokinů. Cytokiny jsou látky, které mohou aktivovat cytotoxické T lymfocyty (CTL), B lymfocyty, makrofágy a další typy buněk.\nNěkteré exogenní antigeny se později mohou stát endogenními (např. intracelulární viry). Intracelulární antigeny mohou být znovu uvolněny do oběhu po destrukci infikované buňky.\n\nEndogenní antigeny jsou antigeny, které byly vytvářeny v normálních buňkách v důsledku buněčného metabolismu nebo z důvodu virové či intracelulární bakteriální infekce. Tyto fragmenty jsou pak prezentovány na povrchu buněk v komplexu s MHC I. Pokud jsou rozpoznány aktivovanými cytotoxickými CD8 T buňkami, začnou tyto T buňky vylučovat toxiny, které způsobují lyzi nebo apoptózu infikované buňky. V zájmu zachování cytotoxicity pouze na buňky prezentující vlastní peptidy jsou autoreaktivní T buňky během negativní selekceodstraněny z repertoáru T lymfocytů. Endogenní antigeny zahrnují xenogenní (heterologní), autologní a idiotypické nebo alogenní (homologní) antigeny.\n\nAutoantigen je obvykle protein nebo komplex proteinů (někdy DNA nebo RNA), který je rozpoznáván imunitním systémem. Tyto antigeny nesmí být za normálních podmínek cílem imunitního systému. Kvůli určitým genetickým a environmentálním faktorům někdy dochází k poruše imunologické tolerance pro daný antigen. Autoprotilátky proti některým autoantigenům jsou proto příčinou mnoha autoimunitních onemocnění.\n\n\"Nádorové antigeny\" nebo \"neoantigeny\" jsou prezentovány MHC I nebo MHC II molekulami na povrchu nádorových buněk. Antigeny, které jsou prezentovány pouze nádorovými buňkami, se nazývají tumor-specifické antigeny (TSAs) a vznikají nádorově specifickými mutacemi. Běžnější jsou antigeny, které jsou prezentovány nádorovými i normálními buňkami. Tyto antigeny se nazývají s nádorem asociované antigeny (TAAs). Cytotoxické T lymfocyty, které rozpoznají tyto antigeny, dokáží zničit nádorové buňky, než se začnou množit nebo tvořit metastáze.\n\nNádorové antigeny se mohou vyskytovat také na povrchu nádorové buňky v podobě mutovaného receptoru. V takovém případě budou rozpoznávány B buňkami.\nNativní antigen je antigen, který ještě nebyl zpracován APC na menší fragmenty. T buňky nemohou vázat nativní antigeny, proto je nutné, aby byly zpracovány APCs. B buňky naopak mohou být aktivovány nativním antigenem.\nAntigenní specificita je schopnost hostitelských buněk rozpoznat antigen specificky, jako unikátní molekulární entitu, a odlišit ji od jiného antigenu s vysokou přesností. Stupeň specifičnosti není snadno změřitelný a nemusí být lineární.\n\n"}
{"id": "33061", "url": "https://cs.wikipedia.org/wiki?curid=33061", "title": "Runy", "text": "Runy\n\nRuny jsou znaky, podle jedné hypotézy odvozené pravděpodobně z písma etruského a řeckého. Tyto znakové sady se používaly v germánských jazycích, především pak ve Skandinávii a na britských ostrovech, a to v pozdním období rané doby dějinné (též označované jako protohistorie) a v raném středověku. První runové nápisy jsou asi z roku 150 n. l., a runová abeceda byla převážně nahrazena latinkou, v souvislosti s přijímáním křesťanství, ve střední Evropě roku 750 a ve Skandinávii až roku 1100. Nicméně používání runové abecedy ke speciálním účelům (např. k dekoracím) vydrželo na švédském venkově až do začátku 20. století.\n\nPůvod runových zápisů je stále nejistý. Mnoho znaků staršího futharku je na pohled blízce podobno znakům latinky. Některé další runy se potom podobají znakům severoitalské, rétorománské, lepontské či benátské abecedě z 5. až 1. stol. př. n. l., které jsou si navzájem dosti podobné a jsou následovníky staré italské abecedy. Nicméně souvislost není věrohodně doložitelná a prvotní hypotéza původu, která poukazovala na možnost zjednodušení znaků uvedených abeced, respektive jejich úpravu pro ulehčení záznamu rytím a tesáním, byla opuštěna (nejsilnějším protiargumentem je fakt, že některé tvary run jsou pro rytí/tesání mnohem složitější, než by byly jejich uvažované vzory). Runy by tedy bylo možno nejspíše považovat za nezávisle vzniklé, respektive jen se základním vztahem vzniklé, původní germánskými písmo (z cca 1. až 2. stol. n. l.?).\n\nRunová abeceda se nazývá futhark/futhork (dříve se runa Ansuz vyslovovala jako A, později jako O) a to podle prvních písmen (stejně jako a-be-ce-da) a je rozdělena na 3 sady (skupiny písmen), nazývané potom aettir (pl.) (aett sg.) (= „rodiny“). Existuje několik druhů futharku, drobně se lišících ve vzhledu jednotlivých písmen nebo jejich významu.\n\nPrvní futhark (germánský futhark prostý) obsahuje 24 znaků, druhý (anglosaský futhork) 28–33 znaků a třetí (vikinský futhork) jenom 16 znaků. Runy sloužily nejen k zápisu textů, ale především k magickým účelům, jako je věštba nebo různé formule a talismany. Dnes umíme runové znaky rozluštit, smysl některých textů nám však zůstává utajen. Runy nerozeznávají rozdíly mezi dlouhými a krátkými samohláskami.\n\nRuny se obvykle ryly do kamenů či dřeva. V případě rituálního nebo magického použití pak byly dodržovány postupy popsané v básni Runatál, části ságy Hávamál (Výroky Vysokého), především pak barvení, které se provádělo též i krví pisatele.\n\nRunám se přičítá božský původ. Ságy praví, že bůh Ódin obětoval sám sebe, aby dosáhl vyššího vědění. Tato historie je popsána v jednom ze základních děl severské mytologie, epické básni Runatál, která je částí rozsáhlého díla Havamálu. Následující úryvek popisuje Odinovu oběť:\n\nPodělil se pak o své vědění s elfy, trpaslíky, obry a dokonce i lidmi, což je detailně popsáno v dalším úryvku z Runatálu:\n\nV Runatálu je rovněž obsažena část, popisující umění práce s runami. Jsou zde vyjmenovány jednotlivé úkony, které musí schopný runopisec ovládat:\n\nRunoví mistři (runici) i mistryně (alruny; na Severu bylo vždy lepší postavení žen než tomu bylo u žen slovanských, především byly ženy preferovány v úkonech týkajících se magie, věštění a léčení), jinak též obecně runopisci, se snažili ovládnout runy. Četli runy složené z větviček, tesali do skal a kamenů, vyřezávali je do dřeva, používali pro komunikaci na dálku a při zapisování skaldských veršů a samozřejmě při věštbách (runové kalendáře) a zaříkadlech.\n\n\n\n\n"}
{"id": "33066", "url": "https://cs.wikipedia.org/wiki?curid=33066", "title": "Alergen", "text": "Alergen\n\nAlergen je exogenní antigen, který je schopen u vnímavých jedinců vyvolat patologickou imunitní reakci - tzv. alergii či alergickou reakci. Jde nejčastěji o složky pylových zrn, plísní či zvířecí srsti. Z chemického hlediska představují alergeny převážně glykoproteiny a proteiny. Alergeny však také mohou být chemické látky v kosmetice, zejména látky v kosmetice, nejčastěji vonné složky V důsledku způsobuje alergická imunitní odpověď zánět v těle, čímž vyvolává určité alergické choroby.\n\nOd poloviny prosince 2014 musí výrobci potravin povinně zvýrazňovat alergeny v popisu složení potravin, povinnost uvádět alergeny se týká i restaurací, jídelen, pekáren, cukráren, kaváren, nemocnic, škol či sociálních ústavů.\n\nAlergeny (ale i jiné látky) lze bezkontaktně detekovat.\n"}
{"id": "33067", "url": "https://cs.wikipedia.org/wiki?curid=33067", "title": "Učení", "text": "Učení\n\nUčení je proces získávání a předávání zkušeností, návyků, dovedností, znalostí, hodnot a podobně. Učením se u lidí i u některých živočichů rozvíjejí a proměňují vrozené schopnosti a vzorce chování, takže může vzniknout i předávaná (tradovaná) kultura, odlišná v různých společnostech. Učení je tak na jedné straně součástí individuálního dospívání, výchovy a vzdělávání, na druhé straně reprodukce kultury. Učením se zabývá celá řada věd: etologie, psychologie, pedagogika, antropologie, filosofie a sociologie výchovy, neurovědy a další. V širším a metaforickém slova smyslu lze hovořit i o strojích, které se učí, musel je však k tomu někdo naprogramovat.\n\nUčení jako činnost lze rozlišit na:\n\nSamovolné učení (se) jako nabývání zkušeností se vyskytuje i u mnoha živočichů, u některých i učení jako předávání zvyklostí a zkušeností. Teprve v diferencovanějších a složitějších společnostech nestačí předávání v rodině a vzniká potřeba učitele. Už ve starověku vznikaly školy, ale teprve ve městech pozdního středověku vznikla potřeba, aby soustavným vzděláváním prošli pokud možno všichni. Povinné a soustavné školní vzdělávání zavedly absolutistické vlády v průběhu novověku.\n\nProces učení jako cílevědomého předávání neobyčejně usnadnil a urychlil šíření kulturních a společenských zkušeností včetně novinek. Jednotlivci šetří čas a energii, které by jinak musel vložit do vlastních pokusů, a šetří mu tak i množství nebezpečných omylů. Na druhé straně zajišťuje alespoň minimální shodu uvnitř společnosti (jazyk, pravidla chování, základní představy o sobě a o světě) a umožňuje tak komunikaci i spolupráci. Díky učení jako soustavnému předávání se velmi urychlil také kulturní a společenský vývoj moderních společností, včetně věd a technologií.\n\n\nV rámci učení bývá rozlišováno několik způsobů učení se.\n\n\n\n\n"}
{"id": "33071", "url": "https://cs.wikipedia.org/wiki?curid=33071", "title": "Emoce", "text": "Emoce\n\nEmoce (dle M. Macháče (1985) z lat. \"emovere\" - vzrušovat, dle M. Nakonečného (1997) lat. \"motio -\" pohyb, emoce latinsky jsou potom \"emotio\") jsou psychicky a sociálně konstruované procesy, zahrnující subjektivní zážitky libosti a nelibosti, provázené fyziologickými změnami (změna srdečního tepu, změna rychlosti dýchání atd.), motorickými projevy (mimika, gestikulace), změnami pohotovosti a zaměřenosti. Hodnotí skutečnosti, události, situace a výsledky činností podle subjektivního stavu a vztahu k hodnocenému, vedou k zaujetí postoje k dané situaci. Podle metaanalýzy však fyziologické reakce na dané emoce nejsou jednotné.\n\nZákladním předpokladem sociologického pojetí emocí \"(v angl. emotions, sentiment, feelings)\" je jejich sociální konstruovanost. Emoce nejsou prožívány v mysli jedince samovolně, samy o sobě, ale jsou vztaženy k určitým objektům, jevům nebo procesům. Sociologická konceptualizace tedy neredukuje emoce na následky fyziologických a psychologických procesů či stavů. Emoce lze chápat jako formulace afektu (v angl. affects), přičemž se je lidé učí během socializace reflektovat a pojmenovávat. Díky tomu je možné identifikovat a pojmenovat psychologický stav (afekt), tak aby byl pochopitelný jak pro člověka samotného, tak v komunikaci s okolím. Jedinci zároveň internalizují určité kulturní normy a návody, které sdělují, které emoce jsou vhodné v určitých typizovaných situacích. Například, kdy je vhodné cítit radost a kdy smutek. Afekt tak souvisí s emocemi i náladami, je proto možné konstatovat že ,vztah jednotlivých afektivních procesů (afektů, emocí a nálad) je vzájemně interagující, přičemž lze u každého jedince usuzovat na tendenci k synchronizaci jednotlivých afektivních jevů v rámci afektivního proudu.\"\n\nTento přístup ke zkoumání lidských emocí je inspirován symbolickým interakcionismem. Konkrétně myšlenkou, že pro to, jak aktér či aktéři danou situaci interpretují, záleží na definici situace. Pokud je tedy nějaká emoce či psychický stav chápán jako strach či stud, bez ohledu na to zda je fyziologicky stimulován, je pro aktéry dané situace studem či strachem a aktéři podle toho jednají. Jako příklad lze uvést situaci, kdy cítíme, že něco není v pořádku, porušuje se [sociální norma], ale do té doby než pozorovatel jednání neřekne: „Měl by ses stydět.“, nemusí aktéři situace stud pociťovat a ten se dostaví až ex post. Popřípadě, když cítíme nepříjemný pocit ohledně potenciálně nepředvídatelné a náročné budoucí události, dokud nám není v komunikaci sděleno: „Státnic se bát nemusíš, je to pěkné povídání s kolegy.“, teprve poté je pocit identifikován jako strach.\nVýznam, v tomto případě tedy pojmenování a identifikace emoce, ovšem není nic statického, ale je neustálým procesem, podobně jako proces definice situace. Tento proces také není definitivní, například reflexe vlastního strachu může vézt k tomu, že je strach mizí, protože se jeví subjektu jako iracionální.\n\nNa druhou stranu význam prvotního fyziologického stimulu či impulsu nelze opomíjet a bývá tak často předpokladem pro definici či pojmenování emoce. Zjednodušeně řečeno bez určitého biologického impulsu by nebylo možné „nic“ pojmenovat. Avšak bez naučené a sociální schopnosti definovat a pojmenovávat by nevznikaly žádné emoce, protože by jako emoce vnímány nebyly. Například pokud vidíme lva, řada lidí může cítit jisté zneklidnění. Pokud by ale neměli sociálně a kulturně naučeno, že se jedná o potenciálně nebezpečného tvora, nikdy by nemuseli v mysli provézt identifikaci a „pojmenování“ emoce a tím pádem zažívat „strach“. Od sedmdesátých let dvacátého století se začíná psát o sociologii emocí.\n\nPro řadu autorů a autorek představují emoce ať přímo nebo nepřímo zásadní způsob a prostředek dosahování sociální kontroly a sociálního řádu. Z klasických autorů Émile Durkheim zastával názor, že určité emoce (úcta, pocit povinnosti či závazku) vytvářejí stabilnější sociální pouta, která v zásadě umožňují fungování společnosti jako koherentního celku. Pro Randalla Collinse představují emoce a sdílení nálad mezi aktéry komunikace jeden ze základů interakčního rituálu, který chápe jako komplexní jednotku vysvětlující a popisující fungování společnosti.\nSusan Shott emoce rozděluje na rolové (role-taking feelings) a nerolové – radost, smutek, vztek (non-role taking feelings).\n\nPřičemž z hlediska konstitutivního pro společenské vazby mají význam emoce rolové. Ty také dále dělí na reflexivní (vina, stud, pýcha, hrdost, ješitnost) a empatické, které vznikají tím, že se vcítíme do situace druhého. Rolové emoce mají zásadní morální a normativní význam, který nejen, že zavazuje jedince k určitému jednání, ale zároveň slouží jako sankce pro jednání, které není v souladu s tím považovaným za správné. Přestože se emoce vytvářejí v přímé či nepřímé interakci s dalšími aktéry, v konečném důsledku je to samotný aktér, který reflektuje emoci a provádí tak sebe-kontrolu. Emoce tedy mohou být jedním ze způsobů výkonu „neviditelné“ moci, jak ji popisuje Foucault, když využívá Benthamův popis Panoptikonu. Jedinec sleduje sám sebe, jelikož si je vědom neustálé přítomnosti kulturní či sociální normy a případně publika, které by hodnotilo jeho výkon při podřízení se nebo vzdorování normě.\n\nZ hlediska pozitivní sociální kontroly, tedy motivace k určitému činu, jsou významné empatické rolové emoce, které často motivují altruistické chování.\n\nZpůsob jakým probíhá reflexe vnitřních pocitů se ustavuje během socializace aktéra a je ovlivněn kulturním kontextem. Některé emoce jsou v určitých kulturách defavorizovány a jedinci se je tak snaží potlačit, popřípadě ventilovat v rámci rituálu či transponovat do jiné emoce. Různé kulturní okruhy nejenom, že mají specifické „slovníky“ či „repertoáry“ emocí, ale zároveň se jejich členové učí se svými prožitky manipulovat a určitým způsobem řídit podle daných pravidel a sociálních norem takzvaných feeling rules. Lidé se často podvědomě snaží cítit tak, jak by měli, jak je odpovídající situaci. Zároveň se snaží tak cítit i k aktéru s nimž vstupují do interakce, praktikují takzvanou emotion work. Manipulace s emocemi je součástí managementu emocí, který je kulturně specifický. Některé emoce, respektive jejich fyziologicko-biologické stimuly, jsou však univerzální.\n\nEmotion work a management emocí se ve společnostech euro-atlantického kulturního okruhu a potažmo kapitalistických společnostech projevuje tím, že se z emocí stává komodita a jsou vyžadovány v rámci výkonu pracovních povinností. Většinou u profesí, kde dochází ke kontaktu s jinými aktéry například letuška, číšník, ale i během obchodního jednání mezi CEOs obchodních korporací. Zvládání emocí tak zahrnuje i ekonomickou dimenzi. Pro Goffmana představuje management emocí přeneseně faktor ovlivňující schopnost aktéra být mobilní v rámci sociální struktury. Respektive jednat tak, že mu ostatní aktéři budou prokazovat úctu \"(v angl. „demeanor“)\". Čím lépe zvládnutá schopnost managementu vlastních emocí, tím více rostou jeho šance na větší úctu a nepřímo i lepší postavení v rámci sociální hierarchie společenské či v rámci konkrétní organizace.\n\nPocit studu nebo hanby přispívá kromě stabilizace struktur sociálních skupin a sítí také k reprodukci sociálních nerovností. Konkrétně tím, že příslušníci sociální vrstvy či třídy často diferencují sami sebe jako individuum i jako člena určité referenční skupiny právě na základě těchto emocí. Vytvářejí morální hranice vůči členům jiných skupin, vrstev či tříd. Emoce tedy nejsou pouze prožívané stavy mysli, ale slouží i k evaluaci či hodnocení sebe sama či jiných aktérů v síti vztahů mezi dalšími aktéry. V této souvislosti často aktéři považují normu platící pro jejich sociální či kulturní okruh za univerzálně platnou, nebo za mající legitimitu být univerzálně platnou, pro všechny sociální skupiny. Hodnocení jiného aktéra nebo jeho jednání probíhá i na základě něčeho, co bychom mohli nazvat \"emoční habitus\". Feeling rules jsou součástí nejen normativního kódu určité kultury, ale jsou i diferencované pro různé sociální skupiny.\n\nVe společnostech moderních a pozdně moderních se ukazuje jako stále významnější schopnost manipulovat s emocemi vlastními nebo s emocemi ostatních lidí. Pro jednotlivce je tato schopnost potenciální příležitostí pro sociální mobilitu ve smyslu kumulace úcty, moci či peněz. V souvislosti s „řízeným“ prožíváním emocí lze zmínit sportovní události, popkulturu či kulturní průmysl. V této souvislosti někteří autoři poukazují na něco, co bychom mohli nazvat citovou vyprahlostí, kdy jsou lidské schopnosti konstruovat city a komunikovat o nich omezeny a ohrožovány především blazeovaným postojem, přemírou banálních podnětů a jistým nihilismem.\n\nNa druhou stranu je možné chápat fenomén tak, že emoce jsou jen prožívány a kontextualizovány odlišně než v minulosti. Jak ukazuje Zygmunt Bauman v soudobé společnosti jsou i lidské vztahy a emoce předmětem spotřeby. Pro ilustraci kulturního významu emocí lze připomenout dílo Norberta Eliase nazvané \"O procesu civilizace\", kde je popsána psychogeneze civilizace a jejích členů v tom smyslu, že v rámci své osobnosti se aktéři učí zvládání projevů emocí, spontánních projevů a snadnějšímu akceptování disciplinace.\n\nV konečném důsledku je důvěra základem pro ekonomické vztahy a i komplexní systém finančního kapitalismu a globální směnu kapitálu. Jak lze pozorovat na příkladu současné dluhové krize, je v celé řadě případů ztráta důvěry mnohdy pro ekonomické subjekty (v tomto případě státy) zničující daleko více než skomírající fundamentální ekonomické ukazatele a výkony reálné ekonomiky. Důvěra mnoha aktérů drží v chodu nejen trhy s dluhopisy, ale i burzy s cennými papíry a finančními produkty, a v neposlední řadě systémy důchodových pojištění. V některých případech mohou dokonce emotivní a racionálně nepodložené zprávy o likviditě bank spustit hromadné výběry a způsobit tak faktickou neschopnost dostát závazkům, ač do té doby byla banka solventní. Emoce tak můžou hrát roli spouštěčů sebenaplňujících se proroctví. Emoce jsou tedy vlastně více, než bychom mohli na základě racionalismu ekonomické vědy usuzovat, základem pro koherentní a stabilní funkci sociálního i ekonomického systému kapitalistického typu.\n\nIlustrativním příkladem managementu emocí je způsob, jakým se studenti a studentky medicíny učí vyrovnávat se a řídit své emoce, které zakoušejí během prvních kontaktů s pacienty v rámci praxe během studia. Zmíněný příklad je specifický pro euroatlantický kulturní okruh, kde je významnou kulturní normou ve vztahu lékaře a pacienta emoční neutralita. Profesionální přístup zahrnuje neosobní zájem o specifické problémy pacientů. Tento přístup je neosobní ve smyslu stejného přístupu ke všem pacientům a určitého standardu péče. Na druhou stranu studenti a studentky medicíny mají naučené a socializované emoce, které se jim objevují během určitých životních situací. Například pocit studu během vyšetřování intimních míst, odpor či znechucení během pitvy či jiných operací s lidským tělem a jeho částmi. Jejich jednání v roli lékaře často porušuje určité jinak obecně platné sociální konvence. Během zmíněné pitvy je to úcta k mrtvým. Během vyšetření je to fyzický kontakt s cizím člověkem.\n\nNegativní či přehnané emoce jsou podle norem lékařské profese nežádoucí a studenti a studentky se je tak snaží potlačit. Vyvíjejí proto různé strategie, kterými jsou emoce potlačeny nebo ventilovány. Tyto strategie jsou většinou individuální. Patří mezi ně například odosobnění pacienta – člověk je spíše předmět odborného zájmu; mechanizace a rutinizace vyšetření či prohlídky; akcentování pozitivních stránek (z hlediska profesního růstu); užívání humoru; vyhýbání se přímému kontaktu. Z hlediska výkonu povolání může mít přílišný důraz na management emocí a vnější tlak za následek syndrom vyhoření. Management emocí jedince také ovlivňuje, do jaké míry sociální skupina, která vytváří tlak na určitý ideál jednání, reflektuje jedincovu snahu a aspiraci na tento ideál.\n\nEmoce jsou relativně krátké epizody vzájemně souvisejících koordinovaných změn v několika komponentách (neurofyziologické aktivaci, behaviorálním projevu, subjektivním prožitku, v tendenci k jednání a kognitivních procesech), jako odpovědi na (převážně) vnější události, které mají pro jedince význam. Emoce jsou celistvou odpovědí jedince na osobně relevantní a motivačně významné události (Frijda, 1986; Levenson, 1999), jsou přechodnou (rozuměj netrvalou a časově relativně ohraničenou) bio-psycho-sociální reakcí na události, které mají vliv na naši celkovou pohodu a které potenciálně vyžadují okamžité jednání. Emoce jsou metaforou pro rychlé, bezprostřední, organizované, ekologické a ekonomické zpracovávání informací, které nám pomáhá okamžitě se rozhodovat a jednat bez dlouhého racionálního zvažování (Tooby, Cosmides, 2008). Emoce se vynořují jako odpověď na okamžité a souběžně probíhající zhodnocení aktuálních situací s ohledem na pozitivní nebo negativní implikace z hlediska zájmů či cílů člověka (e.g. Ortony, Clore, Collins, 1988; Smith, Ellsworth, 1985), mají relativně detekovatelný spouštěč, rychlý nástup a omezenou délku trvání. Emoce signalizují stav, na který je třeba odpovědět, nebo který dále nepotřebuje reakci (Frijda, 1988) – viz Poláčková Šolcová, Trnka (2015).\n\nEmoce jsou evolučně starší než rozumové jednání. Emoce se poměrně snadno přenášejí na ostatní (panika, pláč na pohřbech, neutišitelný smích apod.) Silné emoce mohou poškodit zdraví nebo dokonce přivodit smrt. Také dlouhodobé působení určité emoce může vést ke změnám zdravotního stavu.\n\nCit je podle některých užší pojem, kterým se označuje konkrétní pocitový zážitek.\n\nUžší je pak především z toho hlediska, že emoce potřebuje více kritérií na to, abychom daný stav mohli označit emocí (např. subjektivní prožitek, fyziologická reakce, projev emoce, tendence k jednání, regulace emoce ad.).\n\nZ jiného hlediska je pocit obecnějším, širším pojmem než emoce: stále něco cítíme, ale to neznamená, že právě prožíváme nějakou emoci. Pocit je neustálý (i když ne nutně reflektovaný a uvědomovaný) – je prostou odpovědí na otázku \"Jak se cítíš?\". Pocit lze považovat za synonymum k afektu a je součástí všech afektivních procesů (emocí, nálad, emočních epizod apod.).\n\n\nFunkcí emocí je příprava jedince k reakci na konkrétní událost. Kromě toho emoce facilitují vštípení zážitku. Například strach má jedince připravit na nebezpečí a vtisknout danou situaci do paměti jako nebezpečnou. Emoce tak vedou k vymezení a hierarchizaci hodnot, vytvoření schopnosti seberegulace.\n\nEmoční inteligence je schopnost zvládat své emoce a vcítit se do emocí ostatních. Lze ji dělit na:\n\nKlasifikace jednotlivých typů afektivních procesů je založena především na základě délky trvání jevu (např. Frijda, 1993; Levenson, 1999; Stein, Trabasso, Liwag, 1993), přičemž paradoxně „změřit“ délku afektivního jevu, jakým je emoce, emoční epizoda či nálada, je značný problém, protože v sobě zahrnují celou řadu komponent, jejichž trvání může být různé (Scherer, 1984), s celou řadou zdánlivých konců. Mezi afektivními jevy se objevují afektivní postoje jakožto relativně trvalé a citově zbarvené přesvědčení, preference a predisponované chování vůči objektům, jevům a osobám (nenávist, láska, ničení, mít rád); interpersonální afektivní postoje, které\ncharakterizuji afektivní (citový) vztah v diskrétních interpersonálních interakcích (např. vřelost, chlad, podpora); osobnostní rysy jako temperamentové dispozice a tendence k chování, které je typické pro jedince (nervozita, hostilita, závistivost, žárlivost) a nakonec vášně jako vysoce hodnocené individuální cíle s emočně důležitými výsledky snažení. Kromě toho se v psychologické literatuře vyskytuje i termín sentiment, jakožto dlouhodobá afektivní dispozice reagovat emočně na určité situace, objekty či děje (Frijda et al., 1991; Oatley, 2000).\n\nEmoce lze podle jejich evolučního stáří rozdělit na základní a vyšší. Základní emoce se vyskytují nejen u všech národností a kultur, ale z velké části i u vyšších živočichů. Související jednání a mimika jsou zčásti vrozené (smích, pláč). Přesné vymezení základních emocí se u různých autorů liší.\n\n\nKombinací určitých emocí se vytvářejí složitější vazby na ostatní jedince, které nazýváme citové vztahy. Jsou to především:\n\nTělesné pocity nejsou emocemi, ale mají k nim úzký vztah – určitý tělesný pocit zpravidla vede k vyvolání některých emocí. Mezi hlavní tělesné pocity patří:\n\n\n\n"}
{"id": "33074", "url": "https://cs.wikipedia.org/wiki?curid=33074", "title": "Mezikontinentální balistická raketa", "text": "Mezikontinentální balistická raketa\n\nMezikontinentální balistická raketa neboli (ICBM) je strategická balistická raketa schopná dopravit s vysokou přesností (kruhová odchylka většinou do 500 metrů) na vzdálenost převyšující 5000 km bojovou hlavici (), většinou vybavenou jadernou nebo termonukleární náloží. Bojová hlavice je umístěna ve speciálním pouzdře nazývaném návratové těleso, které je opatřeno tepelnou ochranou, umožňující překonat vysoké tepelné namáhání způsobené aerodynamickým ohřevem během sestupu atmosférou k cíli. Současné mezikontinentální balistické rakety mohou nést více samostatně naváděných návratových těles a mimoto řadu tzv. klamných hlavic, většinou nafukovacích z pokovené umělohmotné folie, které mají za cíl znesnadnit systémům protiraketové obrany účinný zásah proti blížícím se projektilům.\n\nSoučasné mezikontinentální balistické rakety používají tuhé pohonné látky, které mají z vojensko-operačního hlediska řadu výhod, z nichž hlavní jsou dlouhodobá skladovatelnost ve stavu bojové pohotovosti, vysoká spolehlivost a relativně bezpečná obsluha a údržba. Jistou nevýhodou je poněkud menší výkonnost ve srovnání s raketami na kapalné pohonné látky; pokrok ve vývoji heterogenních tuhých pohonných látek v posledních desetiletích však i tento rozdíl značně snížil.\n\nMezikontinentální balistické rakety jsou srovnatelné s balistickými raketami SLBM odpalovanými z ponorek, které prodělaly obdobný vývoj.\n\nICBM se dále dělí na dvě podskupiny podle doletu:\n\n\nMezikontinentální balistické rakety díky délce svého doletu podstupují všechny tři fáze letu balistických raket. Více viz fáze letu balistických raket.\n\nVývoj mezikontinentálních balistických raket byl zahájen v SSSR a USA v padesátých letech 20. století. 11. června 1957 se uskutečnil první start americké balistické rakety Atlas A, která však byla kvůli poruše motorů po 24 sekundách zničena. 21. srpna 1957 odpálil SSSR balistickou raketu R-7, absolvovala let o délce 6 314 km a maketa hlavice se rozpadla nad cílovou oblastí Kura na Kamčatce. Konstruktéři totiž podcenili problémy návratu těles do atmosféry a tak zkouška s ostrou „municí“ musela být odložena. Nicméně je pravdou, že Wernher von Braun, pracující pro americký Pentagon, mohl již v roce 1956 svou raketou Redstone Rusy předběhnout, avšak američané dali přednost raketě Vanguard. Plný mezikontinentální dolet byl dosažen v roce 1958 s modifikací Atlas B. V sedmdesátých letech vyvinula první generaci mezikontinentálních balistických raket také Čínská lidová republika.\n\nObě supervelmoci, SSSR a USA, vyvinuly postupně kromě dalších typů pozemních mezikontinentálních raket také rakety podobného doletu, kterými byly vyzbrojovány jaderné ponorky. Ty skýtaly možnost překvapivého útoku z předem neznámých pozic pod hladinou oceánů, a hlavně umožnily odpálit ICBM z podstatně menší vzdálenosti od cíle a tím snížit reakční dobu.\nProtože vývoj stále nových prostředků pro dopravu zbraní hromadného ničení vedl ke spirálové eskalaci, byly v rámci dohod SALT a SALT II, uzavřených mezi USA a SSSR, stanoveny limity jak na počty nukleárních náloží, tak jejich nosičů. Tyto smlouvy připouštěly konverzi vybraných typů mezikontinentálních balistických raket na nosné rakety pro potřeby kosmonautiky. V roce 1972 byla též mezi USA a SSSR uzavřena smlouva ABM, omezující prostředky protiraketové obrany.\n\nTato smlouva byla po konci studené války pro USA velmi nevýhodná, protože USA chtěli dál pokračovat s vývojem vlastní ABM. Bill Clinton se nebyl schopen dohodnout s Borisem Jelcinem i za cenu značných investicí USA do ruských radarových systémů a tak od ní USA v roce 2002 jednostranně odstoupily.\n\n\n"}
{"id": "33076", "url": "https://cs.wikipedia.org/wiki?curid=33076", "title": "Dějiny sociologie", "text": "Dějiny sociologie\n\nDějiny sociologie jako samostatné akademické disciplíny jsou poměrně krátké, jelikož sociologie je jako věda relativně mladá. Předpoklady pro její existenci vznikly za Velké francouzské revoluce z myšlenek osvícenců. Počátky jí samotné pak sahají pouze na počátek 19. století. Jako označení vědecké disciplíny použil slovo \"sociologie\" poprvé Auguste Comte roku 1838. V průběhu 19. století se díky prvním významnějším badatelům zrodily jednotlivé sociologické směry a byla započata tvorba sociologického názvosloví a definice předmětů zkoumání. V první polovině 20. století prožila původní francouzská sociologie krizi, rozvíjela se tak především sociologie ve Spojených státech amerických. Od konce druhé světové války se sociologie ve všech původních státech mohutně rozvíjí až do současnosti, zároveň probíhá rozvoj i v ostatních zemích, kde je sociologie mladší.\n\nAkademická sociologie vznikla jako reakce na modernu, kapitalismus, urbanizaci, racionalizaci a sekularizaci a jako postoj ke vzniku moderního národního státu a jeho složek. Sociologie vznikla též jako akademická odpověď na výzvy modernity a proměny společnosti, jako je zmenšování a propojování světa, přechod od tradiční feudální společnosti k moderní kapitalistické a také ztráta vlivu náboženství.\n\nV poměrně krátké době se sociologické disciplíny rozrostly a začaly rozcházet, a to jak živě, tak metodologicky. To bylo především důsledkem bezpočtu reakcí na empirismus. Historické debaty jsou široko nápadné teoretickými spory kolem vlivu a důležitosti struktury a činitelů.\n\nStopy zanechané sociologickým uvažováním můžeme pozorovat nejméně již v antickém Řecku. Protosociologické pozorování bývá také nalézáno v textech mnoha západních filozofů a myslitelů, mezi které patřili například Hérodotos, Thúkydidés, Platón nebo Polybios.\n\nPozději lze pozorovat sociologické uvažovaní též u Augustina, Tomáše Akvinského nebo Marsilia z Padovy ve středověku, u Machiavelliho v renesanci, stejně jako u mimoevropských filozofů, převážně u Konfucia.\n\nV současné době je známa muslimská sociologie ze 14. století. Ibn Chaldún byl první muslimský myslitel, který ve své knize \"Mukkaddima\", která je první ze série sedmi knih a později byla přeložena do latiny jako \"Prolegomena\", využil postupů sociální filozofie a společenských věd při formulování teorií sociální koheze a sociálního konfliktu. Proto bývá mnoha vědci považován za předchůdce sociologie.\n\nRaná islámská sociologie odpovídá na výzvy uspořádání společnosti různorodých lidí pod stejným náboženským uspořádáním v islámském Chalífátu v dobách vlády volených chalífů, Umajjovců, Abbásovců, Fátimovců a za dob Mamlúckého sultanátu. Kořeny této rané islámské sociologie jsou zakořeněny v metodách rané islámské filozofie a věd ve středověkém islámu.\n\nS Velkou francouzskou revolucí přišlo mnoho změn. Především se ve Francii prosadila demokracie, což značně ovlivnilo pohled na společnost. Jedním ze základních principů demokracie ve Francii bylo občanství. Každý obyvatel Francie byl jejím občanem a všichni občané si dle Deklarace práv člověka a občana byli rovni. To dokonalo pád feudalismu a konec rozdělení společnosti na tři základní stavy: šlechtu, církev a poddané. Tento fakt, že základní jednotkou společnosti je jedinec, nikoli skupina v mnohém podpořil myšlenky tehdejších vědců a pomohl vzniknout sociologii.\n\nPřed vznikem samotné sociologie pak lze pozorovat tradicionalistické a ideologické proudy. Mezi tradicionalisty patří anglický politik Edmund Burke, který odsoudil revoluci ve Francii, protože revoluce podle něj navrací společnost do původního stavu, kdy na Zemi vládl chaos. Burke tuto revoluci odsuzoval též kvůli tomu, že všechny její principy vycházejí pouze z abstraktních teorií filozofů. Dále Burke zformuloval myšlenku, že novou společnost, která vzniká i při revoluci, nelze řídit pouze rozhodnutím myslitelů. Podle něj jsou totiž instituce, které v danou dobu podmiňují lidské chování, výsledkem vývoje, který lze srovnávat i s vývojem jakéhokoliv samostatného živého organismu.\n\nIdeologové jsou myslitelé, kteří se snaží vytvořit ideje a vědou o nich nahradit stávající metafyziku i psychologii. Ideologové mají člověka za objekt svého bádání. Dávají tak základ vědám o člověku, mezi které patří i sociologie. Mimo člověka se však věnují i vědám o živé a neživé přírodě.\n\nMezi významné předchůdce samotné sociologie patří také hrabě Henri de Saint-Simon, který se ve svých čtyřiceti letech začal věnovat vědeckému oboru tehdy nazývanému politická fyzika. I přesto, že byl hrabě de Saint-Simon zámožným šlechticem, byl nakloněn úplné likvidaci feudalismu. Na rozdíl od tradicionalistů, jako byl například Edmund Burke, tvrdil, že stav, jaký byl před revolucí, již nelze obnovit. Hrabě de Saint-Simon byl totiž především pro zbudování nové společnosti. Zároveň se domníval, že pravá revoluce teprve přijde a že nadcházející 19. století bude ještě bouřlivější než předchozí osmnácté. Saint-Simon chtěl odstranit systém starých nauk, nechat zvítězit ekonomickou racionalitu a vše nahradit vědami o člověku a životě zapadajícími do pozitivního systému. Celý systém pak chtěl nazvat jako \"industriální systém\". Svou naukou tudíž bývá řazen mezi utopické socialisty.\n\nDalším z významných předchůdců je nesporně také Alexis de Tocqueville. Tento významný francouzský sociologicky orientovaný politický myslitel a historik uvažoval nad vývojem západních společností. Tocqueville formuloval myšlenku, že velký vývoj v těchto společnostech probíhá již od středověku, kdy začal narůstat tlak svobody a rovnosti. Jedním z projevů tohoto děje pak je nárůst individualismu. Podle něj je francouzská a americká demokracie významným činitelem v celém tomto celosvětovém procesu. Na základě celého vývoje poukazoval na to, že příchod demokracie je nezvratným procesem, ale může s sebou přinést i záporné věci, na které se snažil též poukázat a upozornit. Dále Tocqueville označil za hlavní rys demokracie rovnost, při které je společnost zcela beztřídní a život každého jedince není ovlivněn jeho původem, ale jeho schopnostmi.\n\nSlovo \"pozitivizmus\" pochází ze spojení \"pozitivní politika\" užitého Comtem poprvé roku 1824. Comte se o tématech pozitivizmu snažil vést přednášky, po třech přednáškách však byl pro přepracování svých textů umístěn do léčebny. Přednášky obnovil Comte již v lednu 1829. Bylo jich celkem 72 a posledních deset bylo zasvěceno takzvané \"sociální fyzice\". Všechny přednášky následně v letech 1840 až 1842 vyšly jako \"Kurz pozitivní filozofie\". Při této příležitosti se roku 1838 poprvé objevuje pojem sociologie, který Comte uvádí jako neologismus. Ve stejné době tentýž termín však použil i esejista Emmanuel Joseph Sieyès. Slovo \"sociologie\" pochází z latinského slova \"societas\", což je česky \"společnost\", a řeckého \"logos\", což česky znamená \"věda\". Česky lze tedy volně přeložit slovo \"sociologie\" jako věda o lidské společnosti.\n\nComte dlouhou dobu studoval utopický socialismus myslitele Henriho de Saint-Simon. Ten samotný nebývá považován za sociologa, nýbrž za socialistu. Comte od něj převzal řadu myšlenek a ty pak uspořádal. De Saint-Simon ve svém díle poukazuje na to, že společnost není pouhým souhrnem jednotlivců, ale organizovaným uskupením, jednotlivé prvky společnosti jsou na sobě vzájemně závislé; k přechodu od jednoho typu společnosti k druhému dochází násilně a je to přirozené. Jako u prvního u něj nalezneme první náznaky pozitivního myšlení. Mimo to také prosazoval myšlenku vytvoření nové vědy o člověku a společnosti.\n\nPsaním po původních osvíceneckých politických filozofech Comte pomáhal sjednotit všechny tehdejší studie společnosti kvůli pochopení sociálních sfér ostatními vědci. Jeho vlastní sociologické schéma bylo typické pro humanisty 19. století. Věřil, že všechny lidské životy jsou ovlivněny rozdílnými historickými obdobími a pokud někdo pochopí tento vývoj ve společnosti, může pak předepsat lék na sociální nemoci. V Comteho schématu bývá sociologie označována jako „královna věd“. Všechny základní přírodní vědy dle něj přišly první a vedly k těžkostem, problémům a nemocem lidské společnosti. Comte proto bývá nazýván jako „Otec sociologie“.\n\nComte také může být označován za pragmatika, jelikož záměrně odděloval metafyziku a fyzické studium jevů samotných. Byl pro zavedení experimentů, jelikož tvrdil, že vědecké bádání musí spočívat na zkušenostech získaných systematickým pozorováním.\nDříve se vyskytující scientismus v jeho dílech s časem slábnul. Comte totiž chtěl stvořit nové náboženství a jemu sociologii podřídit. S myšlenkou všelidského náboženství přišel poprvé roku 1847. Kvůli tomu ztratil Comte přízeň mnoha svých známých, kteří si nepřáli, aby se sociologie jako věda stala součástí náboženství. Výsledkem se stala takzvaná pozitivistická víra.\n\nComtovi myšlenky oslovily mnoho lidí. Někteří z následovníků jeho myšlenek se zapojilo do vojenského převratu, který svrhnul Brazilské císařství a vyhlásil v Brazílii republiku. Následně bylo Comtovými myšlenkami inspirováno i motto na brazilské vlajce \"Ordem e Progresso\", česky \"Řád a pokrok\". Jeho původ spočívá v Comtově hesle pozitivizmu \"L'amour pour principe et l'ordre pour base; le progrès pour but\", česky \"Láska jako princip a řád jako základ; pokrok je cíl.\"\n\nVýsledky Comtova bádání do Česka poprvé uvedl Tomáš Garrigue Masaryk, který vydal roku 1876 spis \"Theorie a praxis\", ve kterém vysvětluje, co je sociologie a jaký je její vztah k praktickému životu.\nHlavní osobností vznikající sociologie v Anglii byl filozof Herbert Spencer. Ten četl Comtovo dílo, kterým se ovšem pouze inspiroval a stvořil tak nový směr, který bývá někdy považován za součást pozitivizmu, jindy bývá nazýván čistě jako organistická sociologie, nebo jako evolucionismus. Po Comtově smrti se tak stal Spencer se svou naukou patrně nejvýznamnějším myslitelem sociologie v té době. Po své smrti však upadl téměř do zapomnění.\n\nVe Spencerově díle je patrný odklon od metafyziky, kterou on sám považoval za zbytečnou. Spencer se nepustil do věčného sporu o původu věcí a prohlašoval, že vše podléhá pozorování a zkušenostem. Většinu problémů se pak Spencer snažil vysvětlit na základě evoluce a přírodních jevů. Lidská společnost podle něj je jako organismus – vyvíjí se od \"primitivnosti\" až k vyspělosti a značné diferenciaci funkcí, která je znakem moderní společnosti. Vzorem pro jeho teorii byl Adam Smith a Jean-Baptiste Lamarck, na základě jejichž poznatků vypracoval evolucionistickou doktrínu. Jeho myšlenky přetrvávající do dnešní doby narážení na tu skutečnost, že jedinci a vztahy mezi nimi nabývají čím dál většího významu a vytlačují tradiční společenské instituce jako je například rodina, církev či stát.\n\nPočátky rozvoje socialismu po Saint-Simonově smrti roku 1825 lze nalézt již o pět let později, roku 1830. V počátcích však rozvoj socialismu provázelo mnoho obtíží, které vedly až k roztříštění Saint-Simonova učení.\n\nVšichni následovníci Saint-Simona, ač se jinak lišily, považovaly výrobu statků a služeb za jeden z hlavních cílů lidského života ve společnosti. Všichni se též shodovali na tom, že předpokladem pro tuto výrobu je kolektivní práce. Socialisté chtěli kontrolovat výrobu tím, že nebude existovat soukromé vlastnictví. Podle socialistů podněcuje totiž soukromé vlastnictví k tvorbě nerovností ve společnosti a ne všichni jsou vždy oceňováni, jak by měli.\n\nSocialismus vzniká v první polovině 19. století. Je reakcí na průmyslovou revoluci, která probíhá v Evropě. Tento mladý socialismus upřednostňuje spíše morální než ekonomická hlediska. Představiteli tohoto vývojového období socialismu jsou Skot Robert Owen nebo Francouz Charles Fourier.\n\nHlavním socialistou se v devatenáctém století, v začátcích sociologie, jednoznačně stal Karl Marx. Karl Marx byl německý filosof, politický publicista a kritik klasické ekonomie. Za sociologa se Marx však nikdy nepovažoval. Marx se věnoval především teorii dělnického hnutí a vývoji lidstva v dějinách. Ve svém díle použil rozdělení lidstva na vlastní sociální třídy. Společně s Friedrichem Engelsem pak vypracoval studii dějin lidstva a jeho vývoje v jejich průběhu. Podle Marxe vládne ve společnosti dlouhotrvající konflikt mezi třídami. Střetávají se spolu třídy vládnoucí a ovládané. Proto Marx hledal řešení v zavedení beztřídní komunistické společnosti.\n\nPodle Marxe je proletariát vykořisťován, protože cena dělníkovy práce a cena zboží není totožná. Rozdíl tvoří zisk kapitalisty, tzv. nadhodnota, kvůli které je dělník vykořisťován. Řešení nalézá Marx v nastolení sociální spravedlnosti a solidarity, omezení nebo zrušení soukromého vlastnictví výrobních prostředků, v převzetí funkce rodiny a státu občanskou společností a v nahrazení náboženství, které je podle něj pouze „opiem lidstva“. Všichni podle něj budou pracovat podle svých schopností, bude zamezeno odcizení, každému systém přidělí podle jeho potřeb.\n\nPočátky sociologie v Belgii jsou spojeny především s Adolphem Queteletem. Adolphe Quetelet byl jedním ze zakladatelů matematické analýzy sociálních faktů. Právě on má zásadní vliv na zavedení statistických metod do sociologie i ostatních společenských věd. V době jeho života vznikaly vědní obory pravděpodobnost a statistika, které své prvotní uplatnění našly především v astronomii, jako nástroj pro určování odchylek a chyb pro metodu nejmenších čtverců. Quetelet však viděl možnost jejich využití právě i v oblasti společenských věd. Věda, která se tímto tématem měla zabývat, bývá někdy označován jako sociální fyzika. Svým nápadem tak vlastně položil základy pro sociologické průzkumy. Statistické metody chtěl uplatňovat především na jevech jako byla kriminalita, či počet uzavřených sňatků a pak chtěl tyto jevy srovnávat se sociálními faktory, které by je mohly ovlivňovat. Převratné myšlenky a nápady se tehdy však nesetkaly s přílišnou podporou ostatních vědců.\n\nPo Queteletovi je výraznou osobností především Guillaume de Greef. Greef se zaměřil především na obranu belgických dělníků. Podle něj je třeba využít odborů a dosáhnou vyváženosti mezi jednotlivými sociálními třídami. Podle Greefa dojde v průběhu dělby práce k dalšímu dělení.\n\nBelgičtí sociologové zkoumaly především průmyslové problémy, což je typický rys belgické sociologie v 19. století. Díky aktivitě průmyslníka Ernesta Solvaye tak roku 1901 vznikl na Belgické královské akademii Institut sociologie, který se zabýval zkoumáním průmyslu a městského prostředí přímo v terénu. Prvním ředitelem institutu se stal příznivec organistického směru pozitivismu Émile Waxweiler. V Belgii též v letech 1845 až 1848 pobýval a působil Karl Marx.\n\nRuská sociologie vznikla díky snaze ruských intelektuálů o vytvoření nového modelu vývoje společnosti. Do té doby byla v Rusku podporována především konzervativní ideologie. Autoři nových myšlenek se pak inspirovali především liberálními a socialistickými myšlenkami, které se v téže době šířily v západní Evropě.\n\nPředstavitele vznikající sociologie v Rusku pak lze rozdělit na umírněnější část, jejímž protikladem je revoluční proud. Výraznými směry revolučního proudy v té době byli především marxisté v čele s Vladimirem Iljičem Leninem. Všechny větve však měly společný cíl. Za pomoci nové vědy chtěly pokročit dál ve vývoji společnosti. Rozvoj sociologie v Rusku byl však značně ovlivněn jejím politickým nádechem. Jako zbraň ji totiž ve vzájemném boji využívali intelektuálové i ruská byrokracie.\n\nNejvýznamnějším ruský badatelem byl v 19. století jednoznačně Maxim Maximovič Kovalevskij. Kovalevskij se nejprve věnoval právům. Následně se odebírá do Francie, kde se seznamuje se sociologií. Podle jeho prací, které vznikají převážně při jeho pobytu ve Francii, ho lze zařadit mezi evolucionisty. Po návratu do Ruska se Kovalevskij mimo jiné pokusil také zavést výuku sociálních věd na univerzitě v Petrohradě.\n\nBrzdou dalšího rozvoje sociologie jako vědy se v Rusku (a v celém Sovětském svazu) stal Stalin, který sociologii spolu s dalšími obory (mj. genetikou a kybernetikou) označil za \"buržoazní pavědu\". Odmítavý postoj marxistů víceméně přetrval až do zhroucení sovětského systému. Nicméně potřeba zpětné vazby u vládnoucí vrstvy byrokratů byla stále přítomna. Průzkum veřejného mínění, jeho metodologie a publikace výsledků byla nemyslitelná. Univerzitní vzdělání v oboru bylo nepředstavitelné. Nesystémovou náhradou byla hlášení KGB a svodky organizací komunistické strany. Avšak kupříkladu mimořádně disponovaný a talentovaný novinář Alexej Ivanovič Adžubej začal v \"Izvestijích\" publikovat dopisy čtenářů, organizovat veřejné akce a se všemi omezeními systému jistým způsobem přispěl k rehabilitaci sociologie jako vědy.\n\nVýznamnou osobností byl již v 18. století v Itálii filozof Giambattista Vico. Vico se jako jeden z prvních zabýval rozdílností jednotlivých národů a jejich zvyků. Formuloval myšlenku, že zvyky jsou výsledkem dlouhodobého procesu, kterým společnost prochází.\n\nPozději v 19. století se sociologie v Itálii rozvíjela především na poli kriminologie, kde ji střípkovitě uplatňoval především Cesare Lombroso, který se ve svých pracích věnoval především podmíněnosti a předvídatelnosti lidského chování.\n\nAsi nejvýznamnějším představitelem italské sociologie tohoto období je Vilfredo Pareto. Pareto se narodil v Paříži, jeho otec byl ale původem Ital. Do Itálie se Pareto vrátil již v dětství a po studiích zde začal pracovat u železnice. Kolem čtyřiceti let Pareto objevil politickou ekonomii a tomuto oboru se začal aktivně věnovat. V průběhu svého působení vydal větší množství odborných článků. Sociologii se však Pareto začal věnovat až na sklonku svého života, především během svého působení na katedře politické ekonomie v Lausanne. Paretovo sociologické působení bylo značně ovlivněno právě ekonomií. Ve svém bádání Pareto považoval lidské chování za logické, ba dokonce i předvídatelné a navazující na předchozí události, tak jak o lidském chování uvažuje i zmíněná ekonomie. Právě nelogické a nahodilé chování by podle něj mělo být předmětem zkoumání sociologie. V rámci svých sociologických prací se Pareto snažil dokázat, že jevy vyskytující se ve společnosti se opakují. Dále pak tvrdil, že rozložení moci a peněz není spravedlivé a společnost odjakživa ovládají jakési elity, které mohou využívat k udržení se u moci i sílu a zbraně.\n\nZkoumání sociálních jevů rozhodně vyvolalo v 19. století ve Spojených státech amerických zájem. Nezávisle na sobě tak začalo působit poměrně mnoho myslitelů, kteří považovali sociologii již za samostatnou vědu. Názory amerických badatelů ale byly velice pestré. Vyskytovaly se zde tak již známé sociologické směry původem z Evropy, ale vznikaly i další nové.\n\nMezi první americké sociology patří Lester Ward, povoláním vládní expert, vzděláním botanik a přívrženec intervencionismu. Zajímavé je právě to, že původně vystudoval biologii a následně se věnoval právě sociologii. To je v souladu s jeho tvrzením, že přírodní vědy jsou pevně propojeny s vědami společenskými. Zároveň ale Ward zdůrazňoval až propastný rozdíl mezi biologickým, tedy přírodním, a sociálním vývojem. Jako vládní expert se pak ještě staví k tomu, že sociální vývoj by měl být přímo ovlivňován až řízen státem, a to především prostřednictví výchovy a vzdělávání mládeže.\n\nI v Americe v tomto období vzniká katedra sociologie a to na Columbijské univerzitě v New Yorku. Katedra sociologie pak vzniká následně ještě i například v Chicagu roku 1892.\n\nDalším významným americkým sociologem je Albion Woodbury Small. Small byl prvním vedoucím na katedře sociologie na Columbijské univerzitě v New Yorku. Jako pedagog vydal i učebnici a díky jeho péči mohlo z této americké univerzity za třicet let jeho působení zde vyjít mnoho pozdějších významných amerických sociologů. Small v rámci svého působení v čele sociologické katedry vyžadoval naprostou samostatnost sociologie. V tomto směru se podílel například i na založení Americké sociologické společnosti.\n\nV období na přelomu 19. a 20. století měla sociologie již zbudované pevné základy. V průběhu tohoto období byla pevně vymezena, získala většinu vlastního názvosloví užívaného dodnes i většinu předmětů zkoumání. Především zásluhou velkých sociologů tohoto období mohla vzniknout již uznávaná samostatná věda, která získala vlastní místo i na evropských univerzitách.\n\nMezi nejvýznamnější osobnosti přelomu 19. a 20. století patří německý psycholog a zakladatel vědecké psychologie Wilhelm Wundt. Wundt byl uznávaným univerzitním profesorem. Původně se věnoval fyziologii, postupně ale zaměřil svoji pozornost především na psychologii a svými úvahami značně přispěl a ovlivnil sociologii. V rámci ní se inspiroval anglickým sociologem Herbertem Spencerem a jeho teoriemi. Stejně jako Spencer i Wundt se věnoval pojmu příčinnosti dějů. Wundt se též věnoval zkoumání vazeb mezi psychologickými a sociálními ději. Nakonec konstatoval, že mezi nimi neexistuje vztah jednosměrné příčinnosti. To znamená, že jeden psychologický děj nemůže způsobit děj sociální a naopak.\n\nMax Weber patří mezi největší sociology v dějinách této vědy. Zároveň bývá vědci považován za největšího německého sociologa.\n\nWeber byl jedním z prvních sociologů, který se již věnoval čistě sociologii a zároveň se zasloužil značnou měrou sociologii systematizovat. Zároveň se Weber věnoval i definici a charakterizování sociologie.\n\nWeber roku 1919 také založil v Německu na Univerzitě Ludvíka Maxmiliána v Mnichově první oddělení sociologie v Německu. Mimo jiné se pak podílel též na vzniku nové antipozitivistické teorie.\n\nV rámci svých myšlenek Weber odmítal, že by sociologie mohla odhalit univerzální zákony lidského chování srovnatelné se zákony přírodních věd. Zároveň ale nechtěl popřít, že by sociologie nebyla v souladu s racionálními postupy, což sám potvrzoval svými empirickými zkoumáními.\n\nJako částečný politik se Max Weber věnoval též otázkám moci, byrokracie i kapitalismu.\n\nÉmile Durkheim byl sociologem, který se asi nejvíce zasloužil o uznání sociologie jako samostatné vědy. Někdy bývá též spolu s Karlem Marxem a Maxem Weberem považován za jednoho ze zakladatelů a tvůrců moderní sociologie. Stejně jako jeho současníci se věnoval vytvoření základních pojmů sociologie a náplně jejího bádání. Předvedl, že sociologie se dá vyučovat a též ukázal, že tato věda se dokáže většinou sociální problémů a pojmů zabývat lépe než jakákoliv jiná jí příbuzná.\n\nDurkheim se projevoval již od raného mládí. Po dokončení studií na prestižní škole École normale supérieure zde začal Durkheim roku 1882 i vyučovat. Díky příspěvku od školy, který obdržel o tři roky později, mohl Émile Durkheim odcestovat do Německa, kde navštěvoval mimo jiné také přednášky Wilhelma Wundta, které ho velice zaujaly a dokonce podnítily k vydání několika publikací ohledně německých sociálních věd. Po návratu se Durkheim stal docentem a následně i univerzitním profesorem. Roku 1906 se pak stává profesorem katedry pedagogiky na Sorbonně a roku 1913 dosáhne dokonce i rozšíření vyučovaného oboru o sociologii.\n\nDurkheimovo přínosné dílo lze rozdělit do dvou hlavních částí. První je tvořena příspěvky publikovanými v Sociologické ročence, vědeckém časopise založeném a spravovaném právě Durkheimem. Druhou část jeho díla tvoří čtyři velké spisy: \"O dělbě společenské práce\", \"Pravidla sociologické metody\", \"Sebevražda\" a \"Elementární formy náboženského života\". Tyto práce jsou považovány za jedny z pilířů celé moderní sociologie. Mnoho předmětů a jevů zkoumaných v těchto dílech je dodnes předmětem sociologického bádání.\n\nFunkcionalistická sociologie vysvětluje přetrvávání sociálních institucí, které podle ní budou trvat, dokud budou mít úlohu ve společnosti. Společnost vnímá jako celek tvořený prvky, mezi kterými jsou vzájemné vztahy. Prvky mají přidělené v rámci společnosti i své funkce. Funkce prvku je pak považována za následek jedné nebo více činností. Funkce se pak dělí na pozitivní a negativní a na záměrné a nezáměrné. Na tomto rozdělení pracoval především Robert K. Merton. Mezi dalším představitele tohoto směru patří například Talcott Parsons.\n\nKonfliktuální proud vysvětluje přetrvávání sociálních institucí naopak z hlediska zájmů určitých skupin. Hlavně pak skupin, které převažují nad ostatními. Významnými představiteli byli například Lewis Coser, Ralf Dahrendorf nebo Randal Collins.\n\nInterpretativní sociologie odmítá vyvozování obecných zákonitostí. Podle tohoto sociologického proudu není třeba obecný výklad daných jevů, jelikož každý takový jev je zcela odlišný a proto je lepší výklad interpretovat, takže vytvořit neobecný a nevšeobecný výklad, který někdy může být značně subjektivní. Interpretativní sociologie si dokonce myslí, že každá společnost je natolik odlišná od ostatních, že o ni ani nelze obecně a všeobecně hovořit. Významnými představitely byli například George Herbert Mead, Erving Goffman nebo Alfred Schütz.\n\nZa významný mezník v dějinách francouzské sociologie lze považovat úmrtí Émile Durkheima roku 1917. Období po jeho smrti bylo ještě podpořené důsledky první světové války. Francouzská sociologie je tak několik let byla výrazně v oslabení, zatímco jinde se rozvíjela. Na lepší časy se začalo blýskat v první polovině 20. let 20. století. Hlavní iniciativu v tomto období ve Francii drželi Durkenheimovi žáci a následníci. Zásluhou těchto francouzských sociologů byla obnovena vydavatelská činnost. Mohlo tak dojít k vydání mnoha vědeckých děl, mezi nimi i těch, jejichž vydání bylo znemožněno proběhlou válkou. Proběhl dokonce i pokus o obnovení Sociologické ročenky založené Émile Durkheimem.\n\nDalším významným krokem pro posílení sociologie ve Francii bylo založení Centra pro sociální dokumentaci. I přes všechno úsilí se však v tomto období neprojevil žádný sociolog, tak, ay mohl být považován za přímého Durkheimova nástupce. Spíše naopak, francouzští sociologové se dokonce rozdělili na dvě skupiny ve při o chápání Durkheimova díla.\n\nNěmecko se v období mezi dvěma světovými válkami v sociologii výrazně lišilo od Francie. Zatímco dříve byla sociologie v Německu poměrně rozdrobena, nyní se usiluje o její zocelení. Před příchodem této změny se sociologie v Německu netěšila ani příliš velké oblibě, nebyla téměř přednášena ani nijak vyučována. Především zásluhou německého ministra Beckera se začala sociologie v Německu hojně vyučovat na univerzitách a vznikly i nové sociologické časopisy. Německá sociologická společnost pro podporu sociologie zároveň zavedla i besedy a přednášky o sociologii v jednotlivých hlavních městech německých spolkových republik.\n\nNa vnější pohled se podařilo sociologii v Německu spojit a pozdvihnout její kvalitu. Při hlubším pohledu bylo však stále patrné značné roztříštění jednotlivých badatelů. Sociologie v Německu vnitřně neexistovala jako samostatná věd, která má stanovené jasné předměty zkoumání či své názvosloví. Badatelé byli zpravidla spojeni jen celkovým rámcem sociologie, ale nevystupovali jako zástupci jedné vědy.\n\nNěmecké sociologii ještě poměrně dlouhou dobu trvalo, než se sjednotila a začala fungovat v podobě moderní vědy. Na rozdíl od již zmíněné francouzské sociologie, která hlavně díky Durkheimovi měla již svoji tvář, ovšem v tomto období se začala značně tříštit různými směry.\n\nSpojené státy americké nebyly téměř stiženy první světovou válkou a tak se mohly nerušeně rozvíjet. Spolu se změnami ve společnosti v Evropě, které byly částečně spojeny s proběhlou válkou, ale i nárůstem kriminality a podobných jevů spojených s rozrůstáním měst v Americe, proběhly i změny v sociologii. Ty se nejvýrazněji projevily právě v zámoří. Meziválečné období ve Spojených státech amerických bývá také považováno za počátek velkých empirických průzkumů. Právě zde se totiž tyto velké průzkumy mohly rozvíjet díky přítomnosti velkých průmyslových a vyspělých měst.\n\nZměny, které v této době proběhly v sociologii, spočívaly především v odklonu sociologů od staršího evolucionismu. Zároveň již badatelé nepovažovali lidské jednání za čistě racionální či podmíněné poznáním. Sociologové byly v USA také již považováni za vědce. Tvořili zcela nezávisle na jiných vědách a hodnota jejich bádání se rychle zvyšovala. Americká sociologie se tak pomalu vlivem všech těchto procesů dostávala do popředí.\nOd počátku třicátých let získávali badatelé pro svoji tvorbu finance z nově zřízené Rady pro sociálněvědní výzkum. V první fázi rozsáhlejších průzkumů společnosti se zaměřili především na zkoumání sociálních problémů společnosti a hledání nějakého jejich řešení. Průzkumům se přirozeně věnují především americké univerzity, na kterých se shromažďují špičky tehdejší americké sociologie. Asi nejdůležitější univerzitou je v tomto směru univerzita v Chicagu. Sociologové z této univerzity využívají totiž přítomnosti Chicaga, velkého města, ve kterém na jeho obyvatelích aplikují své průzkumy. Směr, který se v tomto období v Americe hojně ujal, se nazývá empirismus, tedy směr založený na zkušenostech získaných bádáním a především sociálními průzkumy.\n\nV tomto období byly empirické průzkumy obzvláště důležité pro celou společnost. Pomáhaly totiž poznat a zkoumat otázky soužití etnických menšin, otázky týkající se velkých měst, nárůstu kriminality či dalších sociálních patologických jevů. Zároveň pomáhaly tyto empirické průzkumy najít i odpověď na dané otázky. Průzkumy a celý empirismus byly v Americe dále podpořeny také snahou získat fakta na základě ověření v praxi a odpoutání se tedy od teorie.\n\nNový směr nazvaný empirismus hojně čerpal ze staršího směru, kterým byl neopozitivizmus. Tento směr považoval zkoumání za jediný způsob vědeckého poznání. Za hlavní cíl si kladl zkoumat dané jevy v praxi a z výsledků zkoumání pak vyvozovat obecnější závěry.\n\nUniverzita v Chicagu těžila především z přítomnosti velkých dělnických čtvrtí v tomto městě, které se rozrostly spolu s průmyslem. Spolu s rozrůstáním podobných částí města totiž narůstala i kriminalita a další sociální problémy. Právě díky zkoumání těchto jevů se podařilo mnoho nových z nich popsat a došlo k hlubokému zkoumání moderní průmyslové společnosti.\n\nPo druhé světové válce nastalo ve Spojených státech amerických období prosperity. USA zároveň byly symbolem svobody. Americká sociologie se po válce přestává věnovat zkoumání a dokumentování nepříznivých sociologických jevů ve společnosti, jak tomu bylo v meziválečném období. Nový směr svého bádání nalézá v pozorování změn v americké společnosti v období relativního klidu a hospodářského růstu. V rámci těchto změn bylo možno sledovat jistý obrat v americké společnosti, při kterém došlo k přechodu od celkového pesimismu způsobeného velkou hospodářskou krizí před válkou k optimismu.\n\nSociologie se po druhé světové válce začala rozvíjet ještě mohutněji, než se rozvíjela před ní. Na scéně se objevili noví finanční sponzoři a díky jejich příspěvkům začaly vznikat nová výzkumná centra. Americká sociologická společnost se, co do počtu členů, za dvacet let tohoto období dokonce zdesetinásobila, ač se před válkou počet jejích členů spíše snižoval. Mohutněji se také začaly rozrůstat střediska sociologie na univerzitě v Harvardu, Michiganské univerzitě i na Coloradské univerzitě. Rozrůstání sociologických středisek bylo způsobeno především potřebou nových badatelů, jelikož sociologů bylo všeobecně stále málo. Ve studiu i náboru profesorů se již v této době také projevoval rozdíl mezi teoretickým bádáním a zkoumáním založeným na sociologických výzkumech.\n\nVe Francii se sociologie po druhé světové válce nacházela v prakticky stejném stavu jako před válkou. Na rozdíl od Spojených států amerických je Francie značně pozadu a v této době není již považována za „sociologickou velmoc“. Z těchto důvodů si dali francouzští sociologové, kterých nebylo již mnoho, za cíl sociologii celkově oživit.\n\nV rámci rekonstrukce francouzské sociologie vzniká několik institucí zaměřených přímo na tento obor, ale i další ekonomické či statistické instituce, které nepřímo podporují také rozvoj sociologie. Díky nim může sociologie sestavovat analýzy a provádět sociologické průzkumy. Rozvoj v této době nastává také v oblasti francouzského školství. Obrození sociologie bylo však také často kritizováno, zvláště pak komunisty, kteří považovali marxismus za samostatnou vědu a sociologii za její konkurenci převážně severoamerického původu.\n\nKrok k lepšímu poprvé nastal roku 1958, kdy zásluhou sociologa a především univerzitního profesora Raymonda Arona došlo k zavedení doktorátu sociologie na nových fakultách filozofických a sociálně vědních na Sorbonně. V průběhu následujících dvou let vznikly také tři nové sociologické časopisy. Roku 1962 byla již založena Francouzská sociologická společnost nahrazující starší Francouzský sociologický ústav. Sociologie se v šedesátých letech rozvíjela ve Francii ve všech směrech. Postupně se objevili nové oblasti výzkumu, který se hojně rozvíjel. Růst sociologie ja také finančně podpořen francouzskou vládou skrze Výbor pro vědecký a technický výzkum. Sociologie se v průběhu šedesátých let ve Francii opět dostala do popředí, zatím však nebyla příliš využívána v praktickém životě, čehož chtěli francouzští sociologové dosáhnout.\n\nObdobí čtyřicátých i padesátých let je také charakteristické pokusy o navázání užší spolupráce mezi praktickou a teoretickou částí sociologie. Teoretická část sociologie se rozvíjela a zároveň chtěla své poznatky mít empiricky podložené, proto došlo ke spolupráci mezi oběma odvětvími této vědy.\n\nJednou z velkých osob v poválečné, ale ještě i předválečné praktické sociologii byl jeden ze zakladatelů empirismu Paul Felix Lazarsfeld. Lazasfeld byl sociolog rakouského původu. V rámci svých prací se snažil o zavedení matematických principů do sociologie a sociologických průzkumů. Mnoho praktických výzkumů také sám vedl a podílel se také na tvorbě sociologického názvosloví. Konkrétně se pak Lazarsfeld zabýval například panelovou analýzou.\n\nMezi poválečné směry patří například strukturální funkcionalismus tvořený především Američany Talcottem Parsonem a zástupcem funkcionalistického směru Robertem K. Mertonem. Hlavním přínosem Talcotta Parsonse byla obecná teorie lidského jednání. Ta našla využití při empirických výzkumech. Teorie je taky význačná tím, že společnost chápe jako jednotný celek. V protikladu vůči strukturálnímu funkcionalismu stála například teorie konfliktu.\n\nV posledních třiceti letech 20. století byla sociologie již plnohodnotnou a zcela uznávanou vědou, o jejíž samostatnosti již nikdo nepochyboval. Ve Spojených státech amerických počet sociologů narůstal velmi rychle stejně jako objem financí vydávaných vládou USA na podporu této vědy. V letech 1970 až 1973 se objem dotací dokonce ztrojnásobil a dosáhl až hodnoty 120 milionů dolarů za rok. O dva roky později měla Americká sociologická asociace, nástupnická organizace Americké sociologické společnosti, již patnáct tisíc členů. Velká vládní podpora souvisela také s tehdy v USA probíhající krizí společnosti. Krize společnosti měla vazbu na ekonomickou recesi hospodářství Spojených států amerických, která však finanční podporu sociologie později zeštíhlila.\n\nZnačně zlomovým rokem pro francouzskou sociologii byl rok 1968. V době nepokojů a sociální krize se francouzská sociologie opět vnitřně roztříštila kvůli rozdílným názorům ohledně definice pojmu sociální krize. I přes vnitřní nejednotnost se také ve Francii úspěšně zvyšoval počet badatelů i výzkumných středisek. Podporou pro francouzské výzkumné týmy byly i státní zakázky na výzkumy ve společnosti. V sedmdesátých letech byla francouzská sociologie poměrně oblíbena i mezi širší veřejností, která mělo možnost číst velké množství tehdy vycházejících publikací věnovaných tématům, kterými se sociologie zabývá.\n\nV současné době existují ve všech sociologicky významných zemích tendence, který vycházejí z vývoje francouzské a americké sociologie. Především pak z jejich vývoje ve 20. století, který ale odkazuje na starší zástupce tohoto vědního odvětví, kteří položili základy celé sociologie. Patrné je také stále dědictví tří hlavních sociologických proudů z 20. století. V tomto století také prošlo mnoho národních sociologií krizí, která značně ovlivnila a naznačila jejich budoucnost. I přes poměrně velkou jednotnost v dnešní sociologii je každá národní odbočka této vědy jedinečná.\n\nNa základě empirismu se v současné době také rozvíjí empirická sociologie. Na rozdíl od empirismu však empirická sociologie považuje za nutnou i teoretickou sociologii, se kterou spolupracuje. Pro své pozorování si však vyvinula vlastní metody zkoumání. Empirická sociologie se věnuje jednak ověřování poznatků teoretické sociologie a jednak shromažďuje v praxi materiál, který pak využívá teoretická sociologie k zobecňování a určování zákonitostí a k dalšímu vyhodnocování.\n\nV Československu a následné České republice vychází v posledních třiceti letech několik periodik věnovaných sociologii. Sociologií se zabývá také Sociologický ústav Akademie věd České republiky a další organizace.\n\n\n\n"}
{"id": "33077", "url": "https://cs.wikipedia.org/wiki?curid=33077", "title": "Valerianus (konzul)", "text": "Valerianus (konzul)\n\nPublius Licinius Valerianus († 268 n. l.) byl mladším synem římského císaře Valeriana (253–260) a jeho manželky Egnatie Mariniany. Jeho bratrem byl císař Gallienus (253–268).\n\nAčkoli jeden pozdně antický pramen (Historia Augusta) uvádí, že Valerianus byl otcem prohlášen za Caesara a bratrem za Augusta, nejsou pro císařskou hodnost tohoto člena liciniovského rodu žádné doklady. Jisté je pouze to, že roku 265 zastával Valerianus řádný konzulát a roku 268 byl krátce po bratrově zavraždění na příkaz senátu usmrcen. \n\n"}
{"id": "33080", "url": "https://cs.wikipedia.org/wiki?curid=33080", "title": "Voroněž", "text": "Voroněž\n\nVoroněž (rusky \"\" (mužský rod) s výslovností ) je město na jihozápadě evropské části Ruska. Leží nedaleko hranic s Ukrajinou 530 km jižně od Moskvy na pravém břehu řeky Voroněž, těsně před jejím ústím do Donu. Město je správním střediskem Voroněžské oblasti. Žije zde obyvatel.\n\nPrvní zmínka o Voroněži, dochovaná v Ipaťjevském letopise, se vztahuje již k roku 1177. Pevnost na ochranu proti útočícím krymským a nogajským Tatarům tu byla založena ale až za cara Fjodora I. koncem roku 1585. V 17. století už byla Voroněž profitujícím obchodním městem. Roku 1648 zde proběhlo protifeudální povstání. Car Petr Veliký ve Voroněži roku 1696 nechal vybudovat loděnice, v nichž postavil slavnou Azovskou flotilu. Petr zde často pobýval a během jeho vlády se stala Voroněž nejvýznamnějším městem na jihu Ruska; třebaže Voroněž musela přepustit pozici nově budovanému Petrohradu, byla roku 1711 ustavena sídlem Azovské gubernie, v roce 1725 přejmenované na voroněžskou. 10. srpna 1773 město postihl velký požár, po němž bylo výrazně přebudováno. V 19. století se rozvíjel průmysl, v této oblasti ale hlavně potravinářský. Voroněž byla totiž centrem úrodné černozemě; byly vybudovány mlýny a závody zpracovávající potraviny. V 70. letech předminulého století bylo město propojeno železnicí s Moskvou a Rostovem na Donu. Roku 1934 byla ustavena nynější Voroněžská oblast. Za druhé světové války byly po 212 dnů od června 1942 do ledna 1943 o město a okolí sváděny těžké boje.\n\nDnes je město hlavním ekonomickým i administrativním centrem celé „černozemě“; nachází se tu 7 divadel, 12 kin a 38 institucí vyššího vzdělávání; sídlí tu i Voroněžská státní univerzita. Na ni často prodělávají jazykovou přípravu i zahraniční studenti z mnoha zemí.\n\nVoroněž je jedním z největších hospodářských center v Rusku, vyrábí se zde raketové motory pro kosmický průmysl, letadla Iljušin, Antonov An-148 nebo Suchoj Superjet 100, byl zde vyráběn i nadzvukový Tupolev Tu-144, obdoba západoevropského Concorde. Nachází se zde mnoho velkých a středně velkých podniků. Je zde i přibližně 40 vědeckých institucí vyššího vzdělávání. Proto se Voroněž někdy nazývá \"Město studentů\".\n\n\n\n\n"}
{"id": "33082", "url": "https://cs.wikipedia.org/wiki?curid=33082", "title": "František Škroup", "text": "František Škroup\n\nFrantišek Jan Škroup, též Franz Johann Skraup (3. června 1801 Osice u Hradce Králové – 7. února 1862, Rotterdam Nizozemsko) byl český hudebník, dirigent a hudební skladatel. Složil též hudbu k české hymně.\n\nNarodil se v rodině osického kantora a skladatele Dominika Josefa Škroupa jako páté dítě. V hudbě a zpěvu jej otec vzdělával odmala. Od svých 8 let již veřejně vystupoval s hrou na flétnu. V letech 1812–1813 byl vokalistou ve sboru u kapucínů v pražské Loretě a v Týnském chrámu. V letech 1814 až 1819 vystudoval gymnázium v Hradci Králové. Roku 1819 odjel do Prahy, kde na pražské universitě absolvoval dva roky studia filosofie a v roce 1822 pokračoval studiem práv. Na studium si vydělával vyučováním hudbě a zpěvu, a jako barytonista vypomáhal ve sboru Stavovského divadla. Studia nedokončil, protože převážily jeho hudební a divadelní zájmy a společenské styky. V Praze se stýkal s mnoha divadelníky, Štěpánkem, Tylem, Klicperou, Chmelenským, i skladateli, mj. dnes zapomenutým skladatelem Janem Aloisem Jelenem. \n\nBrzy se do popředí jeho zájmu dostalo ochotnické divadlo a spolu s dalšími vlastenci založil v roce 1823 první českou operní družinu, která si vzala za úkol provozovat v Praze představení českých oper.\n\n23. prosince 1823 byla ve Stavovském divadle hrána česky tehdy oblíbená opera rakouského skladatele Josefa Weigla \"Rodina švejcarská\", kterou do češtiny přeložil básník a posluchač filosofie Simeon Karel Macháček. Opera byla provedena ochotníky, ale její úspěch (i finanční) přispěl k tomu, že od té doby bylo Stavovské divadlo otevřeno i pro další česká představení. Úspěch této a dalších oper zpívaných česky byl pro Škroupa podnětem ke zkomponování první české opery \"Dráteník\" na libreto J. K. Chmelenského. Opera byla poprvé provedena s velkým úspěchem ve Stavovském divadle 2. února 1826. Povzbuzen jejím úspěchem začal komponovat další opery na Chmelenského české texty – \"Oldřich a Božena\", \"Libušin sňatek\". Tyto opery však již nedosáhly takového úspěchu.\n\nV roce 1827 byl jmenován druhým kapelníkem Stavovského divadla, v roce 1837 se pak stal jeho prvním kapelníkem. Tím byl pak po dobu 20 let. Nesmrtelnost mu zajistila hudba k frašce Josefa Kajetána Tyla \"Fidlovačka aneb Žádný hněv a žádná rvačka\", ve které při premiéře konané 21. prosince 1834 poprvé zazněla píseň slepého žebráka Mareše Kde domov můj, která se později stala českou národní hymnou.\n\nByl výborným dirigentem a za svého působení ve Stavovském divadle nacvičil mnoho klasických oper, skládal řadu předeher a scénických hudeb k některým hrám a fraškám. Získal si také zásluhy jako skladatel českých písní a sborů. V letech 1836–1845 působil jako varhaník a regenschori pěveckého sboru v první reformované pražské židovské kongregaci, jež působila v budově Staré školy, na jejímž místě dnes stojí tzv. Španělská synagoga.\n\nV roce 1857 byl po 30 letech působení ze Stavovského divadla propuštěn do penze pro neúspěch svých oper a pro neshody s tehdejším ředitelem divadla Stögrem. Otevřel si pěveckou školu, kde v letech 1857–1859 vyučoval. Jeden rok byl i ředitelem Žofínské akademie. V roce 1860 přijal místo kapelníka u německé opery ve městě Rotterdamu. Po necelých dvou letech zde 7. února 1862 zemřel a je pohřben na rotterdamském protestantském hřbitově.\nByl dvakrát ženat. Jeho první manželkou byla zpěvačka Škroupová, rozená Koudelková, se kterou měl dvě dcery. Jeho druhá žena, Karolina Kleinwächterová (* 1819), byla dcerou bankéře a ředitele Pražské paroplavební a plachetní společnosti Karla Kleinwächtera a vnučkou podnikatele Karla Antona Ballabena, mj. majitele usedlosti Balabenka. Ze sedmi dětí v hudební oblasti vynikl syn Alfréd (* 1843), pozdější skladatel a dirigent a dcera Božena, která hudbě vyučovala.\n\nJako pěvec působil jako tenor a baryton. Jako vedoucí muž opery Stavovského divadla má velkou zásluhu na tom, že právě v tuto dobu se v Praze hráli (poprvé) významní hudební skladatelé, např. Richard Wagner (Škroup se zasloužil o uvedení Wagnerovy opery Tannhäuser 25. listopadu 1854 ve Stavovském divadle, která je zajímavá také tím, že se jednalo o první provedení Wagnerovy opery na území Rakouského císařství). Podle mínění odborníků byli hráni ve slušné kvalitě. \nVětšina jeho děl jsou opery, které na české poměry měly velice slušnou úroveň, na světové poměry však rozhodně nestačily a nelze tvrdit, že by zasáhl do světové hudby. Skládal jak na české, tak na německé texty.\n\nSložil hudbu k písni \"Kde domov můj\".\nDále byl redaktorem sbírky \"Věnec ze zpěvů vlasteneckých\", 1839.\n\n\n\n"}
{"id": "33084", "url": "https://cs.wikipedia.org/wiki?curid=33084", "title": "AFC Ajax", "text": "AFC Ajax\n\nAmsterdamsche Football Club Ajax NV, zkráceně AFC Ajax, je nizozemský fotbalový klub z města Amsterdam založený roku 1900. Hraje nejvyšší nizozemskou soutěž Eredivisie.\n\nKlub patří k deseti nejúspěšnějším v Evropě a je jedním ze tří klubů, které už léta ovládají nizozemský fotbal. Jeho největšími konkurenty jsou PSV Eindhoven a Feyenoord Rotterdam. Ajax je jedním z mála klubů, které vyhrály všechny hlavní evropské trofeje (PMEZ / Liga mistrů UEFA, Pohár vítězů pohárů, Pohár UEFA). Je proslulý svou širokou základnou talentů, k nejznámějším z nich patří Ajax Cape Town FC, Orlando Ajax nebo Jong Ajax.\n\nKlub byl založen 18. března 1900 Florisem Stempelem, Carelem Reeselem a bratry Hanem a Johanem Dadeovými. Původní dresy Ajaxu byly černé s červenou páskou kolem pasu, tento dres však byl brzy nahrazen červeno-bílou pruhovanou košilí a červenými kraťasy. Červená, černá a bílá jsou dodnes barvy vlajky Amsterdamu.\n\nNicméně pod vedením manažera Johna Kirwana se probojoval Ajax poprvé v roce 1911 do nejvyšší nizozemské soutěže Eredivisie a byl přinucen změnit barvy dresu, neboť stejné barvy měla i Sparta Rotterdam. Tehdejší pravidlo znělo, že nováčci se musí přizpůsobit v dresech stálým týmům.\n\nNakonec se nechali inspirovat dresy Arsenalu Londýn a tak začali používat bílou košili se svislým červeným pruhem na hrudi a na zádech. Tento dres je dodnes používán a patří k nejprodávanějším dresům na světě.\nAjax ovládl evropský klubový fotbal na počátku 70. let, kdy se stal v letech 1971, 1972 a 1973 vítězem Poháru mistrů evropských zemí (PMEZ). Hlavní zásluhy na úspěších měli vysoce respektovaný trenér Rinus Michels a fotbalový génius Johan Cruijff. Tehdy Rinus Michels pojmenoval definici totálního fotbalu, kdy hráči plnili všechny funkce a snažili se zaplnit každé místo na hřišti. V roce 1972 klub získal tzv. „treble“ (tzn. vyhrál dvě hlavní domácí soutěže plus titul v PMEZ) jako teprve druhý evropský klub v historii. Před ním se to zdařilo pouze skotskému Celticu (1967).\nAjax je věhlasný pro svou základnu na talenty a pro program, který jim umožňuje se zdokonalovat. Ajaxem prošlo mnoho vynikajících fotbalistů – nejlepším příkladem je Johan Cruijff. Dále základny v Jihoafrické republice také vynesly mnoho známých jmen například Steven Pienaar nebo Aaron Mokoena.\n\nV roce 1995 vyhrál Ajax Ligu mistrů, byla to éra, kdy měl ve své sestavě snad nejlepší hráče na světě. V brance Edwina van der Sara a dále hráče jako Michael Reizinger, Frank de Boer a Danny Blind v obraně. V záloze hráli Ronald de Boer, Edgar Davids a Clarence Seedorf. V útoku pak trenér nechal působit Marca Overmarse a Patricka Kluiverta. Tým tehdy trénoval Louis van Gaal.\nNynější výsledky jsou trochu skromnější. Ajax vyhrál Eredivisii (nejvyšší nizozemská fotbalová soutěž) v ročnících 2002/03 a 2003/04. Talenty však stále produkuje.\n\nNejvětšího rozruch za poslední léta vzbudila v roce 2005 rezignace trenéra Ronalda Koemana, který přiznal neshody s vedením i někdejší hlavní hvězdou týmu Rafaelem van der Vaartem, později také přiznal, že ztratil motivaci pracovat pro Ajax. Tato rezignace donutila odstoupit ředitele týmu Louise van Gaala ze své funkce.\nKoemana překvapivě nahradil bývalý hráč Ajaxu Danny Blind, který neměl s trénováním žádné zkušenosti. V období, kdy vedl Ajax, z týmu odešli velice platní hráči Nigel de Jong a Rafael van der Vaart přestoupili do Hamburgeru SV, jiní hráči jako Tomáš Galásek, Steven Pienaar a Maxwell oznámili, že odejdou po skončení sezóny 2005/06.\n\nTým ale doplnili opět dva výteční mladíci Klaas-Jan Huntelaar a Švéd Markus Rosenberg. Nakonec Blind vydržel ve své funkci pouhých 422 dní. Dalším trenérem se stal Henk ten Cate.\n\nV roce 2017 se Ajax opět zviditelnil v Evropě, když hrál finále Evropské ligy. V roce 2019 zazářil ještě víc, když se po vyřazení favorizovaných soupeřů (Real Madrid a Juventus) dostal do semifinále Ligy mistrů. \n\n\n\n\"K 23. 6. 2015.\n\n\nNázvem \"AJAX\" je nazván také český fotbalový klub TJ AJAX Valašská Senice. Od klubu mají název oficiálně potvrzen.\n\nZde je seznam českých hráčů, kteří působili v AFC Ajax:\n\n"}
{"id": "33086", "url": "https://cs.wikipedia.org/wiki?curid=33086", "title": "Discovery (raketoplán)", "text": "Discovery (raketoplán)\n\nSpace Shuttle \"Discovery\" je raketoplán NASA s oficiálním číselným označením OV-103. Byl vyroben jako čtvrtý, po zkušebním Enterprise (OV-101), Columbii (OV-102) a Challengeru (STA-099, OV-99).\n\nPo haváriích předchozích dvou byl nejstarším sloužícím raketoplánem. Poprvé vzlétl 30. srpna 1984. Plnil jak výzkumné mise, tak i mise k „zásobování“ ISS. Vynesl Hubbleův teleskop na oběžnou dráhu Země.\n\nJe pojmenován \"Discovery\" (anglicky „objev, objevování“) především po lodi mořeplavce Jamese Cooka, na které v letech 1776–80 vykonal svou třetí a poslední cestu do Pacifiku. Mezi dalšími slavnými loděmi toho jména je ta, na níž Henry Hudson v letech 1610–1611 hledal severozápadní cestu (tj. snažil se obeplout Ameriku severní cestou přes Severní ledový oceán), a ta, kterou v letech 1901–04 použili k antarktickým expedicím Robert Falcon Scott a Ernest Shackleton a je zachována jako muzeum.\n\nPo zničení Columbie v únoru 2003 při návratu do atmosféry byl Discovery 26. července 2005 prvním vypuštěným raketoplánem. Při startu nečekaně opět odpadaly kusy izolační pěny, což bylo příčinou havárie Columbie. Při kontrole externí kamerou během letu na orbitální dráze bylo zjištěno uvolněné těsnění, vyčnívající ze spáry mezi destičkami tepelného štítu; bylo částečně opraveno při výstupu posádky do vesmíru. Raketoplán se vrátil na Zemi 9. srpna za vysokého zájmu sdělovacích prostředků. Další lety raketoplánů byly odloženy, dokud se nepodaří problémy vyřešit a vyhovět přísným podmínkám sestaveným vyšetřovací komisí po havárii Columbie. Další misí byl let STS-121 – raketoplánu se podařilo úspěšně odstartovat teprve 4. července 2006, 6. července se spojil s Mezinárodní kosmickou stanicí a 17. července úspěšně přistál na Kennedyho vesmírném středisku na Floridě.\n\nV roce 2011 NASA ukončila provoz všech raketoplánů. Discovery byl poté věnován do muzea Steven F. Udvar-Hazy Center (součást National Air and Space Museum) ve Virginii (letiště Washington Dulles International Airport, Chantilly). Je vystaven ve zvláštní části muzea věnované raketám a kosmickému výzkumu.\n\nVykonal 39 letů, během kterých 5 830 krát obletěl kolem Země a urazil celkem 238 539 663 km ve vesmíru.\n\n"}
{"id": "33090", "url": "https://cs.wikipedia.org/wiki?curid=33090", "title": "Přepis egyptských hieroglyfů", "text": "Přepis egyptských hieroglyfů\n\nPřepis (transliterace) egyptských hieroglyfů je přeměna textů napsaných v egyptském písmu do abecedních symbolů, které reprezentují jednotlivé hieroglyfy.\n\nNásledující text (vytvořený pomocí ) je přepsán podle několika běžných schémat:\n\nM23-X1:R4-X8-Q2:D4-W17-R14-G4-R8-O29:V30-U23-N26-D58-O49:Z1-F13:N31-V30:N16:N21*Z1-D45:N25\n\nErman & Grapow 1926–1953 (\"Wörterbuch der aegyptischen Sprache\")\n\nGardiner 1957\n\nBuurman, Grimal, et al. 1988 (\"Manuel de codage\")\n\nSchenkel 1991\n\nAllen 2000\n\nSchneider 2003\n\nPřeklad:\nOběť, již dává král Usirovi Chontamentimu, velkému bohu, pánu Abydu, a Wepwawetovi, pánu posvátné země.\n"}
{"id": "33093", "url": "https://cs.wikipedia.org/wiki?curid=33093", "title": "Anglická gramatika", "text": "Anglická gramatika\n\nAngličtina patří do skupiny západogermánských jazyků. Vyvinula se z anglo‑saského dialektu, který byl od roku 1066 po vítězství Viléma Dobyvatele v bitvě u Hastings ovlivněn francouzštinou. Toto vedlo ke značnému zjednodušení gramatiky. Z flektivního jazyka se stal převážně analytický jazyk s pouhými zbytky flexe.\n\nAngličtina je převážně analytický jazyk, proto má velmi ustálený slovosled. Na rozdíl od češtiny používá daleko více funkčních slov (determinanty, předložky, spojky, zájmena).\n\nDíky latinskému a francouzskému vlivu má angličtina velmi bohatou slovní zásobu a vyskytuje se řada synonym. Většinou platí pravidlo, že v hovoru se používají slova germánského původu, ve formálním hovoru či ve psané podobě slova francouzského a latinského původu.\n\nNapříklad: \"ask\" (germ.) → \"demand\" (fr.) → \"interrogate\" (lat.).\n\nUžívají se ve spojení se členem určitým nebo neurčitým (člen může být nahrazen přivlastňovacím zájmenem). Případy absence členu jsou stanoveny pravidly.\nPřestože angličtina nepoužívá gramatické pády, využívá tzv. saský genitiv k vyjádření příslušnosti.\nMnožné číslo podstatných jmen se tvoří příponou –s nebo –es, existují však výjimky.\nPodstatná jména nemají vždy tvar, podle něhož je možno je identifikovat; proto záleží na postavení daného slova ve větě.\nSoučástí infinitivu je částice „to“, která se však vynechává ve spojení s modálními a několika dalšími slovesy, a také ve větách s pomocným slovesem „do“ (v otázce a v záporu).\nInfinitivu mohou mít i složené slovesné tvary (to be waiting, to have asked).\n\nAngličtina má 6 slovesných časů.\na dvě časové vazby (going to - označující chystanou budoucnost, used to - označující vzdálenou minulost). Každý z časů má 2 formy: průběhovou a prostou. Názvy slovesných časů se mohou lišit, ale vždy lze identifikovat 1. čas přítomný, 2. čas minulý, 3. čas předpřítomný, 4. čas předminulý, 5. čas budoucí a 6. čas předbudoucí.\n\nK vyjadřování přítomných dějů se využívá čas přítomný a čas předpřítomný, k vyjadřování minulosti časy předpřítomný, minulý a předminulý, k vyjadřování budoucnosti časy budoucí, předbudoucí a také průběhové formy času přítomného.\n\nPříklady:\n\nPřítomnost\n\nHe lives in Paris. It is raining. (Přítomný čas prostý a průběhový)\n\nI have had the bike for two years. We have been waiting here for two hours. (Předpřítomný čas prostý a průběhový).\n\nMinulost:\n\nShe has translated the whole manual for us. Mr. Black moved two weeks ago. They were travelling when the message arrived. I had seen him before he left. (Predpřítomný čas prostý, minulý čas prostý a průběhový, předminulý čas).\n\nBudoucnost:\n\nIt will be interesting. She will be reading in the afternoon. We are playing in Hungary next Sunday. Tom is going to study history. I will have finished the repair by the end of May. (Budoucí čas prostý a průběhový, přítomný čas průběhový, model „be going to“ – gramaticky rovněž přítomný čas průběhový, čas předbudoucí).\n\nI will pick you up. I am going to drink an alcohol.\n\nThe Future Forms\n\nV angličtině je několik tvarů, které se mohou vztahovat k budoucnosti –\"will\", \"going to\" a přítomný čas průběhový. Rozdíl mezi nimi není v blízkosti nebo vzdálenosti budoucnosti, ani v jistotě; mluvčí volí budoucí tvar v závislosti na době, kdy bylo učiněno rozhodnutí a jak se mluvčí na budoucí událost dívá.\n\n1. Předvídání (will, going to)\n\n\nNěkdy není mezi \"will\" a \"going to\" žádný rozdíl.\n\n2. Rozhodnutí a záměr (will, going to)\n3. Dohody (přítomný čas průběhový)\n\nPřítomný čas průběhový se může použít k vyjádření budoucí dohody mezi lidmi, to se obvykle vztahuje k blízké budoucnosti. (We’re going out with Jeremy tonight.) Někdy není rozdíl mezi odsouhlasenou dohodou (přítomný čas průběhový) a záměrem (going to) (We’re going to get / we’re getting married in the spring.)\n\nTrpný rod (passive voice) se skládá z příslušného tvaru slovesa \"to be\" a příčestí trpného (\"past participle\") významového slovesa: The story \"was written\" by my friend. \"We are being sent\" lots of unwanted messages – Je nám zasíláno mnoho nežádoucích sdělení.\n\nPro vyjadřování dějů, které mají určitou délku trvání, existují průběhové formy slovesných časů (continunous, progressive tenses). Jsou složeny z pomocného slovesa \"to be\" v příslušném čase a příčestí přítomného významového slovesa:\n\nPrůběhový tvar klade důraz na délku činnosti:\nModální slovesa mají v angličtině oproti ostatním slovesům specifická pevná pravidla užití. Nemají tvary infinitivu a nahrazují se v takových případech opisnými tvary: can – be able to, must – have to, may – be allowed to. Jsou dále následována holým infinitivem bez částice to (I can go namísto: I can to go). Mezi modální slovesa patří z hlediska způsobu použití i \"could, might, shall, should, will a would\".\n\n\n\n\n\n"}
{"id": "33095", "url": "https://cs.wikipedia.org/wiki?curid=33095", "title": "C++Builder", "text": "C++Builder\n\nC++Builder je v informatice grafické integrované vývojové prostředí (IDE) typu RAD ( – umožňující rychlý vývoj aplikací). C++Builder je vyvíjen firmou CodeGear, která je jako dceřiná společnost firmy Embarcadero Technologies zaměřena na vývoj programů v programovacím jazyce C++. C++Builder kombinuje VCL (anglicky \"Visual Component Library\") a IDE napsané v Delphi s kompilátorem pro C++. Při vývoji získává nová rozšíření nejprve Delphi a následně se dostane i do C++Builderu. Většina komponent vyvinutá v Delphi může být bez úprav použita v C++Builderu, avšak v opačném pořadí to možné není.\n\nC++Builder obsahuje nástroje, které umožňují vyvíjet grafické prvky způsobem „táhni a pusť“ (anglicky \"drag-and-drop\"), protože integruje WYSIWYG builder do vlastního IDE prostředí.\n\nC++Builder byl původně zaměřen na platformu Microsoft Windows. Pozdější verze připojily Borland CLX – platformu založenou na knihovně Qt, která podporuje Windows i Linux. V roce 2003 byl Borlandem vydán C++BuilderX (CBX), který má stejnou strukturu jako JBuilder. Tento produkt byl zaměřen na vývoj rozsáhlých programů pro podniky – nicméně neměl komerční úspěch. Na konci roku 2004 bylo ohlášeno pokračování ve vývoji klasického C++Builderu společně s Delphi a ukončení dalšího vývoje C++BuilderX.\n\nAsi rok po tomto oznámení Borland vydal Borland Developer Studio 2006 zahrnující Borland C++Builder 2006, který poskytuje lepší správu konfigurace a opravu chyb. Borland Developer Studio 2006 je jediný balík obsahující Delphi, C++Builder a C# Builder.\n\nV roce 2007 Borland vydal C++Builder 2007, poskytující plnou API podporu pro Windows Vista, navýšenou o ANSI C++ shodu, která má pětkrát větší in-IDE vestavěný výkon, dále podporu pro MSBuild, DBX4 databázovou architekturu a „VCL pro Web“, který podporuje AJAX. API podpora pro Microsoft Vista obsahuje tematické aplikace a hladkou VCL podporu Aero a Vista Desktop. CodeGear RAD Studio 2007 obsahuje C++Builder 2007 a Delphi. Dále bylo Borlandem v roce 2007 oživeno tzv. „Turbo“ a došlo k vydání verze C++Builder: Turbo C++ Professional a Turbo C++ Explorer (zdarma), které jsou založeny na Borlandu Builder C++ 2006.\n\nC++Builder 2009 byl vydán v srpnu 2008, přičemž nejvýznamnějším vylepšením patří podpora Unicode v celém VCL a RTL, brzké schválení C++0x standardu, plná ITE (Integrovaný překladatelské prostředí) podpora, přirozené Ribbon komponenty a začlenění Boost C++ knihoven.\n\nBudoucí verze CodeGear C++Builderu má podporovat 64bitovou architekturu x86-64 a vytvářet kód x86-64 Native.\n\nProgramování v C++Builderu je z velké části založeno na použití komponent. Komponenta je malý program (balíček funkcí), který vykonává určitou činnost (například zobrazuje text nebo obrázky, přehrává multimédia, komunikuje s databází, zprostředkovává FTP přenos, atd…).\n\nVelkou předností C++Builderu proti některým konkurenčním produktům jsou knihovny komponent, které jsou jejich součástí (např. VCL, CLX, …). Dodávané komponenty významně usnadňují tvorbu aplikací. Další komponenty lze stáhnout z internetu (některé jsou zadarmo, některé se musí koupit). V C++Builderu lze vytvářet vlastní komponenty.\n\nC++Builder je vydáván v různých verzích s rozdílnými znaky a odlišnou cenou: Personal, Professional, Enterprise a Architect.\n\nZákladem psaní zdrojového kódu je znalost komponent, ze kterých se výsledná aplikace skládá (např. textová pole, tlačítka), a jejich vlastností a událostí. Pokud tedy budeme např. chtít po stisku tlačítka změnit barvu pozadí daného textového pole, může metoda ošetřující tuto událost vypadat následovně:\n\nKde:\n\nZ tohoto kódu programátor píše pouze exekutivní část (zde přiřazovací příkaz). Prázdnou funkci, ošetřující obsluhu události zmáčknutí tlačítka, vytvoří samo prostředí.\n\nMezi charakteristické znaky vývojového prostředí C++Builder patří:\n\n\n\n\nBorland C++Builder je dostupný v několika verzích. Ty se liší jak svou cenou, tak rozsahem komponent zahrnutých v balení:\n\n\nVerze \"Personal\" je určena jednotlivcům, kteří se chtějí s prostředím naučit pracovat – tomu je přizpůsobena i nízká cena produktu. Zároveň je určen pro nekomerční využití. Má velmi omezenou nabídku komponent pro práci s databázemi a internetem, lze v ní ale psát plně funkční lokální nedatabázové aplikace.\n\nVerze \"Professional\" slouží k vývoji profesionálních aplikací, ale nepodporuje všechny databáze a má omezenou paletu komponent pro práci s internetem.\n\nVerze \"Enterprise\" obsahuje plnou podporu databází a internetu.\n\nC++Builder je možno přepnout do módu, který umožňuje přenos zdrojových kódů do produktu Kylix, pracujícím v OS Linux. V tomto módu je nabídka komponent omezena jen na ty, které fungují v prostředí Linuxu.\n\nC++BuilderX by se dal považovat za nástupce projektu Kylix a snaží se zajistit přenosnost programu mezi platformami (MS Windows, GNU/Linux, Solaris).\n\n\n"}
{"id": "33097", "url": "https://cs.wikipedia.org/wiki?curid=33097", "title": "Přídavná jména v angličtině", "text": "Přídavná jména v angličtině\n\nPřídavná jména (\"adjectives\") jsou v angličtině nesklonné slovní druhy. Jejich tvar se neshoduje s tvarem podstatného jména.\n\nLze je nalézt v pozici přívlastku (\"attributive function\") – \"a house\"; nebo jako součást přísudku (\"predicative function\") – \"The house is .\"\n\nStupňovatelná přídavná jména (\"gradable adjectives\") tvoří druhý stupeň (\"comparative\") a třetí stupeň (\"superlative\"). Třetí stupeň se v textu vždy objevuje s určitým členem, protože vyjadřuje absolutní kvalitu.\nStupňování se provádí: \n\n\n\nNěkterá přídavná jména v angličtině jsou nepravidelná (\"irregular\"):\n\nVětšina přídavných jmen je statická (\"stative adjectives\"). Charakterizují věc samu, trvale.\n\nDo kategorie dynamických (\"dynamic adjectives\") spadají ta přídavná jména, která podléhají našemu subjektivnímu úsudku. \n\nDynamická přídavná jména jsou \"brave, calm, cheerful, conceited, cruel, foolish, friendly, funny, good, greedy, hard-working, helpful, jealous, naughty, nice, noisy, selfish, silly, tidy. \"\n\nZ hlediska syntaxe lze s dynamickými přídavnými jmény použít průběhového tvaru (\"progressive aspect\"). Věta vyjadřuje, že se nejedná o povahovou vlastnost, ale o výjimečný, dočasný nebo proměnlivý stav.\n\nFalse Friends, tzv. \"falešní přátelé\", jsou slova, která se v nějakém jazyce (např. v cizím) řeknou stejně či podobně jako v jiném (např. mateřském), ale mají úplně jiný význam.\n\n\n"}
{"id": "33098", "url": "https://cs.wikipedia.org/wiki?curid=33098", "title": "Klaudios Ptolemaios", "text": "Klaudios Ptolemaios\n\nKlaudios Ptolemaios (, zkráceně jen Ptolemaios), nebo v angličtině Ptolemy, (asi 85 – asi 168, Alexandrie) byl antický matematik, astronom, astrolog a geograf, který žil a pracoval v egyptské Alexandrii. Proto je znám i jako Ptolemaios Alexandrijský. Nebyl příbuzný s egyptskou dynastií Ptolemaiovců.\n\nV souladu s většinou svých současníků a velkých předchůdců byl Ptolemaios zastáncem geocentrické soustavy: Země je koule, kolem níž obíhá Slunce, Měsíc i planety po drahách složených z kruhových pohybů uvnitř sféry stálic o poloměru přibližně kolem 150 mil. km. Jeho spisy, které představovaly shrnutí starověké astronomie, astrologie a geografie, platily jako autoritativní zdroj až do novověku. Ještě Tycho Brahe (1546–1601) pracoval s jeho modelem, protože vykazoval lepší shodu s pozorováním, než výpočty podle heliocentrického modelu Koperníkova. Po Ptolemaiovi jsou pojmenovány krátery na Měsíci (Ptolemaeus) a na Marsu (Ptolemaeus).\n\nJeho dílo mělo obrovský význam a bylo považováno za základ vědění po celý středověk ve všech třech jeho veledílech. Nástup moderní vědy pak znamenal kritické překonání jeho názorů a tvrzení.\n\nPtolemaiova práce a Návod zvláště bývají nezřídka označovány za vrchol antické geografie. To by odpovídalo skutečnosti, pokud bychom pod geografií chápali jen určování souřadnic lokalit a jejich zakreslování na mapě. Ptolemaia vcelku nezajímala fyzikální vysvětlení geografických jevů.\n\nAlexander von Humboldt (1769–1859) charakterizoval \"Návod ke geografii\" jako „dílo spíše matematické, téměř bez fyzickogeografických názorů, zpracované suchou tabelární formou“.\n\nPtolemaios si vzal za úkol opravit údaje Marina z Tyru a vypracovat dokonalejší přehled jako základ nové mapy světa. Autor Marina kritizuje, že zkonstruoval svou mapu světa ve válcové projekci, která silně zkresluje vzdálenosti v rovnoběžkovém směru; doporučuje své dvě dokonalejší projekce – prostou kuželovou a pseudokuželovou délkojevnou. Sedm z osmi knih jeho \"Návodu\" (z let 150–160) obsahuje v podstatě seznam geografických názvů (vlastních jmen) a odpovídajících souřadnic.\n\nZ 8 000 bodů, které Ptolemaios uvádí, však jen asi polovinu získal měřením geografických šířek a délek. To bylo v jeho době velmi obtížné a Ptolemaios předpokládal, že délka zemského rovníku je jen asi 30 tisíc km. Ostatní byly vypočteny na základě stanovených či odhadnutých vzdáleností. V mnohých případech převzal ze starších materiálů rozdílná pojmenování týchž bodů a vztáhl je k různým objektům, což vyvolalo značný zmatek.\nPrvní kniha \"Návodu\" je teoretickým a metodickým úvodem, v němž se vysvětlují způsoby stanovení vzdáleností, polohy bodů a zobrazení zemského povrchu v rovině, tj. to, co tvoří matematickou geografii.\n\nDodnes není jasné, zda Ptolemaios vlastnoručně sestavil mapy, jež se mu tradičně připisují. V některých byzantských seznamech jeho prací, publikovaných ve 13. století, se uvádějí dvě varianty kartografických příloh:\n\nNěkteří odborníci připisují jejich autorství Ptolemaiovi, jiní však soudí, že mapy nesestavil, že k nim pouze připravil podklady. Na některých exemplářích Ptolemaiovy mapy čteme jméno Agafodemona z Alexandrie, který žil pravděpodobně v 5. století. Je známo, že byzantský mnich Maxim Planud (1260–1310) samostatně sestavil mapu podle Ptolemaiova rukopisu. Jiný Byzantinec Nikifor Gregor (1295-1359) kopíroval kartografické přílohy ke \"Geografike hyfegesis\".\n\nZatímco Strabón přebíral délku zemského obvodu od Eratosthena (252 000 stadií), Marinos i Ptolemaios vycházeli z Poseidóniova údaje (180 000 stadií). I když připustíme, že Ptolemaios používal tehdejší stadia (210 metrů), byly jím stanovené rozměry Země výrazně podhodnoceny. Pravděpodobnější však je, že pracoval s obyčejným (attickým) stadiem (177,6 metrů). Pak by ale délka zemského obvodu činila podle jeho propočtu pouhých 33 000 km. Tento předpoklad potvrzuje okolnost, že na Ptolemaiově mapě se vzdálenosti k severu a k jihu od rovnoběžky, která prochází ostrovem Rhodos, postupně roztahují ve vztahu k poledníkům.\n\nNapříklad Bretaň se u Ptolemaia objevuje na 50° severní šířky (místo na 48°), Velká Británie a Irsko přesahují za 60°. K jihu od Středozemního moře jsou hodnoty šířek neúměrně nízké – pobřeží Somálska leží na 5° (ve skutečnosti však na 11°) s.š.\n\nPtolemaios zřejmě i výrazně podcenil délku 1° oblouku velkého obvodu (500 stadií). Ještě výrazněji to platí o délkách – například Středozemní moře měří podle něho 24 800 stadií (4 400 km) – ve skutečnosti však jen 3 900 km.\n\nGeografie je podle Ptolemaia „lineárním zobrazením veškeré nyní známé Země, se vším, co se na ní nachází“. S pomocí matematiky umožňuje „přehlédnout celou Zemi na jediném obraze podobným způsobem, jakým můžeme pozorovat otáčející se nebeskou báň nad svou hlavou“, ale pouze v hrubých rysech.\n\nPtolemaios rozlišuje geografii a chorografii. V současné terminologii obecnou geografii spojenou s kartografií a regionální geografií, která, zabývajíc se jednotlivými krajinami, studuje každou z nich zvlášť a uvádí ve svých popisech takové podrobnosti, jako například přístavy, vesnice, okresy, přítoky hlavních řek apod. Obsah jeho díla \"Návod ke geografii\" plně odpovídá těmto jeho představám. Strabónova \"Geografika\" by se podle Ptolemaia měla nazývat „Chorografika“.\n\nPtolemaiova geografie bývá často chápána jako počátek obecné geografie či obecné zeměvědy. Jeho práce byla biblí pro geografy období renesance a pro věk zámořských objevů.\n\nKlaudios Ptolemaios je autorem Ptolemaiova zobrazení.\nPtolemaiovi se také připisuje matematická věta, podle které v tětivovém čtyřúhelníku (tj. vepsaném do kružnice) platí:\n\nkde \"AC\" a \"BD\" jsou délky úhlopříček a \"AB\", \"CD\", respektive \"AD\" a \"BC\" délky protilehlých stran.\n\n\n\n"}
{"id": "33101", "url": "https://cs.wikipedia.org/wiki?curid=33101", "title": "Ptolemaios", "text": "Ptolemaios\n\nPtolemaios je řecké jméno, které může označovat některé z těchto osob:\n\n"}
{"id": "33103", "url": "https://cs.wikipedia.org/wiki?curid=33103", "title": "Paul Gauguin", "text": "Paul Gauguin\n\nEugène Henri Paul Gauguin [gogen] (7. června 1848 Paříž – 8. května 1903 Atuona, Markézy) byl francouzský malíř, vůdčí osobnost postimpresionismu.\n\nPaul Gauguin se narodil 7. června 1848 antibonapartovskému novináři Clovisi Gauguinovi a Aline, rozené Tristanové, dceři radikální feministky Flory Tristanové. \n\nKdyž se roku 1852 dostal k moci Napoleon III., rozhodl se Clovis pro jistotu i s manželkou a dvěma dětmi, Marií a Paulem, odcestovat do Peru, kde měla Aline příbuzné. Náročnou plavbu však Clovis nepřežil. \n\nU matčiných příbuzných v Limě prožil Paul rané dětství, ale po několika letech se s nimi jeho matka nepohodla a i s dětmi se roku 1854 vrátila do Paříže. Tam se Aline ujal bohatý burzián a sběratel umění Gustavo Arosa. Když zemřela, přijal Paulovu sestru Marii a Paula do svojí rodiny. Gauguin se přihlásil k obchodnímu námořnictvu. V letech 1868–1871 absolvoval námořní vojenskou službu, po jejím ukončení získal práci u burzovního makléře Bertina, kde působil jako úředník v jeho kanceláři. V tomto zaměstnání si Paul počínal obdivuhodně dobře – byl zrovna čas velkého hospodářského vzestupu a obchodníci na burze vydělávali obrovské peníze.\n\nV té době začal ve volném čase malovat a sochařit. Také nakupoval obrazy prozatím zatracovaných impresionistů, se kterými, zvláště pak s Camillem Pissarrem, se seznámil v Arosově rodině.\n\nJeho první a jedinou ženou se stala Dánka Mette-Sofie Gadová, se kterou se oženil roku 1873. S ní měl čtyři syny (\"Emil\", \"Clovis\", \"Jean-René\" a \"Paul Rollon\" zvaný \"Pola\") a dceru \"Aline\". Také díky ní Gauguin ze svých výdělků nenashromáždil větší množství peněz, protože Mette je obratně utrácela.\nKdyž pak nastal propad na burze (1883), Paul přišel o práci a jejich manželství se zhroutilo. Když Mette zjistila, že ji a děti hodlá živit malováním, odjela zpět do své vlasti. Paul se poté protloukal jak mohl, ze zbohatlíka se stal tulák. Žít v Paříži pro něj bylo příliš nákladné, proto v té době často pobýval a maloval v Bretani v městě Pont-Aven. Velké pokroky ve své tvorbě ale nedělal, stále se držel k obrazu svému pozměněného impresionismu.\n\nPo nějaké době se s přítelem Lavalem vydali za prací úředníka do Střední Ameriky, kde u přístavu Colón probíhal první – francouzský – pokus o stavbu Panamského průplavu. Brzy však práci v otřesně špinavém přístavu nemohli snést a uchýlili se na ostrov Martinik. Během pobytu na tomto ostrově namaloval Gauguin jen 12 pláten, ale na nich lze vidět velký pokrok v hledání sebe sama (například plátno \"Pod mangovníky\"). \n\nPo návratu žil střídavě v Paříži a Pont-Avenu, ale život v Evropě jej začal znechucovat. V té době došlo k osudovému setkání: galerista Theo van Gogh Gauguinovi představil svého bratra Vincenta. Theo navrhl, aby oba malíři společně pracovali ve Vincentově oblíbeném městě Arles, ale jejich pouze dvouměsíční soužití ve van Goghově \"žlutém domě\" na sklonku roku 1888 skončilo absolutní katastrofou. Vznikly mezi nimi velké rozpory mimo jiné o přístup k malířskému umění. Když se van Gogh pokusil na svého uměleckého kolegu zaútočit břitvou na holení, uchýlil se Gaugauin do hotelu. Poté, co zjistil, že ho přítel opustil, se Vincent van Gogh sám zmrzačil tím, že si břitvou uřízl levé ucho.\n\nGauguin se opět uchýlil do Bretaně, ale atmosféra v Pont-Avenu, který se mezitím stal oblíbeným cílem umělců i výletníků, mu přestala vyhovovat, a proto se tentokrát usadil v rybářském Le Pouldu. Kvůli nevydařeným finančním spekulacím a následným dluhům se rozhodl uniknout na Tahiti, podle jeho představ stále civilizací nedotčeného tropického ráje. V pařížské aukční síni u Drouota uspořádal aukci svých děl, která mu vynesla dost prostředků na cestu a přibližně tři roky života v Tichomoří.\n\nPo příjezdu na ostrov se usadil v městě Papeete, správním centru Tahiti, ale to brzy vyměnil za vesnici Mataica. Našel si domorodou ženu Teha'amanu jako milenku a modelku pro své obrazy. Když mu došly vydělané peníze, vrátil se do Paříže, kde uspořádal prodejní výstavu svých děl, která však nebyla tak úspěšná jako dražba před odjezdem. Zavítal do milované Bretaně, kde se v přístavu Concarneau připletl do rvačky a utrpěl těžkou zlomeninu nohy. Také kvůli postupující syfilidě se mu toto zranění již nikdy plně nezahojilo.\n\nRoku 1897 se pokusil o sebevraždu, ale byl zachráněn. Podnikl novou cestu do Tichomoří, tentokrát měl, se zastávkou na Tahiti, namířeno na Markézy, kde se usadil na malém ostrově Hiva-Oa. Galerista Vollard se uvolil mu posílat pravidelnou apanáž ve výši, která na Markézách znamenala slušný příjem. Navzdory klidnému životu bez existenčních problémů se jeho syfilida rychle zhoršovala a malíř se stal závislým na uklidňujícím morfiu a alkoholu.\n\nPaul Gauguin zemřel 8. května 1903 na zástavu srdce.\n\nPaul Gauguin vyšel z impresionismu, ale postupně si vytvořil vlastní osobitý styl. Svůj první obraz – \"Lesík ve Viroflay\" – vytvořil v roce 1876. Poté se stává žákem Camilla Pissarra. Díky krátkému pobytu na Martiniku nalezl vlastní styl, což dokazuje obraz \"Žlutý Kristus\".\n\nPo návratu do Francie získal obdiv a uznání. Jedním z jeho přívrženců je i Vincent van Gogh. Nějaký čas žil v Bretani, ale pořád musel myslet na exotické kraje, a proto odcestoval na Tahiti. Na obrazech \"Tahitské ženy\" a \" Arearea\" se snaží ukázat Tahiti jako ráj nezkažený civilizací.\n\nMezi jeho vrcholná díla patří \"Už nikdy\" (1897) a \" Dívky s květy mangovníku\" (1899).\n\n\n"}
{"id": "33108", "url": "https://cs.wikipedia.org/wiki?curid=33108", "title": "Miroslav Červenka", "text": "Miroslav Červenka\n\nMiroslav Červenka (5. listopadu 1932 Praha – 19. listopadu 2005) byl český básník, překladatel a literární vědec.\n\nVystudoval češtinu a literární vědu na Filozofické fakultě Univerzity Karlovy v Praze. Poté pracoval v Ústavu pro českou literaturu ČSAV v Praze. Působil v časopise \"Květen\". V roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nPo roce 1968 nesměl publikovat, dále měl zakázáno pracovat ve vědě a kultuře. Roku 1975 se stal technickým knihovníkem v Pragoprojektu, kde pracoval až do roku 1989. Své práce uveřejňoval v samizdatu a v cizině. Spolupracoval se samizdatovým časopisem \"Obsah\". V roce 1990 se stal se vedoucím redaktorem České literatury v Ústavu pro českou literaturu ČSAV v Praze. Stal se místopředsedou Pražského lingvistického kroužku atd.\n\nOd roku 1990 až do své smrti přednášel na Ústavu české literatury a literární vědy Filozofické fakulty Univerzity Karlovy.\n\n\n\nKromě vlastní tvorby překládal z mongolštiny, ruštiny, estonštiny a ukrajinštiny.\n\n"}
{"id": "33140", "url": "https://cs.wikipedia.org/wiki?curid=33140", "title": "Antoninián", "text": "Antoninián\n\nAntoninián (latinsky \"antoninianus\") je název římské stříbrné mince ražené ve 3. století n. l. Označení antoninián pochází až z pozdější doby, soudobý termín není znám.\n\nRažbu antoniniánů zavedl roku 215 císař Caracalla (jehož vladařské jméno znělo Marcus Aurelius Severus Antoninus) a jejich hodnota odpovídala dvoudenáru, třebaže váha byla nižší. Na averzu byla vždy zobrazena hlava císaře či císařovny, revers jednotnou podobu neměl. V letech 222 – 238 nebyly antoniniány přechodně raženy, avšak již za císaře Philippa Araba (244 – 249) se z nich stalo hlavní platidlo říše. Podíl stříbra, zpočátku dosahující 40 %, postupně klesal a nakonec obnášel pouhá 2 %. Během měnové reformy za Diocletiana (284 – 305) byly znehodnocené antoninány staženy z oběhu a roku 293 nahrazeny follis.\n\n"}
{"id": "33142", "url": "https://cs.wikipedia.org/wiki?curid=33142", "title": "Toljatti", "text": "Toljatti\n\nToljatti (rusky \"Толья́тти\" s výslovností ) je město v Rusku, asi 810 km východně od Moskvy na levém břehu Volhy naproti místu, kde pahorkatina Žiguli odklání tok řeky k východu. S 705 462 obyvateli (stav 2008) se jedná o druhé největší město Samarské oblasti a o hlavní středisko ruského automobilového průmyslu.\n\nMěsto bylo založeno roku 1737 pod názvem Stavropol na Volze (\"Ста́врополь-на-Во́лге\"). V roce 1955 však muselo být přemístěno, jelikož se nacházelo na místě budoucí Kujbyševské přehrady. Roku 1964 bylo přejmenováno na Togliatti po zesnulém italském komunistickém vůdci Palmiru Togliattim. Automobilka AvtoVAZ, jejíž vozy byly v tuzemsku prodávány pod značkou Žiguli a v zahraničí jako Lada, je největší v Rusku a celé východní Evropě. Podnik vznikl ještě jako licenční závod Fiatu na začátku 70. let. Dnes spolupracuje s koncernem General Motors a v rámci společného podniku GM-AvtoVAZ byla v roce 2002 zřízena nová výrobní linka, produkující automobily pod značkou Chevrolet. Každoročně se v Togliatti vyrobí přes milion automobilů. V roce 1998 zde byl dokončen památník s jezdeckou sochou Vasilije Tatiščeva (zakladatele města), jehož některé části byly vyrobeny v Česku. V roce 2002 byla dokončená 62 metrů vysoká pravoslavná \"Katedrála Preobraženskij\".\n\n\n"}
{"id": "33143", "url": "https://cs.wikipedia.org/wiki?curid=33143", "title": "ISO 3166-2:LK", "text": "ISO 3166-2:LK\n\nKódy ISO 3166-2 pro Srí Lanku identifikují 9 provincií a 25 distriktů (stav v roce 2015). První část (LK) je mezinárodní kód pro Srí Lanku, druhá část sestává ze dvou čísel identifikujících distrikt či jednoho v případě provincií.\n\n LK-1 Západní provincie\n\n LK-11 Colombo\n\n"}
{"id": "33146", "url": "https://cs.wikipedia.org/wiki?curid=33146", "title": "Jakub Vrchota z Rosenwertu", "text": "Jakub Vrchota z Rosenwertu\n\nJakub Vrchota z Rosenwertu (též \"Jakub Perger z Rosenwerthu\", – 10. července 1651, Plasy?) byl opatem cisterciáckého kláštera v Sedlci a následně v Plasích.\n\nJakub Vrchota byl šlechticem, který pocházel z Trutnova (či z Třeboně, kde byl jeho bratr Vavřinec Vrchota důchovním krále Ferdinanda III.). Za opata J. Vašmucia byl přijat do plaského kláštera jako novic a složil zde po příslušné formaci věčné sliby. Později působil v rozvráceném sedleckém klášteře, kde byl v letech 1638–1639/40 opatem. Na opatský úřad však rezignoval a odešel do Plas. Zvolen plaským opatem byl na Velehradě 30. ledna 1640 a ve funkci zůstal až do své smrti roku 1651.\n\nOpat Vrchota nechal postavit na místě zbořené poutní kaple zasvěcené Panně Marii v Mariánském Týnci kostelík s cílem vybudovat významné poutní místo, které bylo později známé jako Mariánská Týnice.\n"}
{"id": "33148", "url": "https://cs.wikipedia.org/wiki?curid=33148", "title": "Joškar-Ola", "text": "Joškar-Ola\n\nJoškar-Ola (rusky \"Йошкар-Ола\", do roku 1919 Carjovokokšajsk \"Царёвококшайск\", 1919–1927 Krasnokokšajsk \"Краснококшайск\"), v překladu \"Rudé město\" je město v Rusku, hlavní město Marijska. Nachází se asi 100 km severozápadně od Kazaně. Žije zde obyvatel.\n\nJoškar-Ola (Йошкар-Ола) v marijštině znamená „Rudé město“ (йошкар – červený, rudý, ола – město).\n\nMěsto bylo založeno jako pevnost na konci 16. století, v roce 1548. Po 2. světové válce za sovětských dob bylo město regionálním a průmyslovým centrem, díky čemuž mohlo narůst do dnešní podoby. Po pádu SSSR však většina podniků v těžkém ekonomickém prostředí nové doby zkrachovala; většina odborníků odsud odjela do větších měst. Dnes se Joškar-Ola přeorientovává na obchod a postupně se opět vrací její předchozí růst.\n\n"}
{"id": "33149", "url": "https://cs.wikipedia.org/wiki?curid=33149", "title": "ISO 3166-2:MM", "text": "ISO 3166-2:MM\n\nKódy ISO 3166-2 pro Myanmar identifikují 7 regionů, 7 států a 1 národní teritorium (stav v roce 2015). První část (MM) je mezinárodní kód pro Myanmar, druhá část sestává ze dvou čísel identifikujících region nebo stát.\n\n MM-01 Sagaing (Sagaing)\n\n"}
{"id": "33151", "url": "https://cs.wikipedia.org/wiki?curid=33151", "title": "ISO 3166-2:MY", "text": "ISO 3166-2:MY\n\nKódy ISO 3166-2 pro Malajsii identifikují 13 států a 3 federální území (stav v roce 2015). První část (MY) je mezinárodní kód pro Malajsii, druhá část sestává ze dvou čísel identifikujících stát.\n\n MY-01 Johor (Johor Bahru)\n\n"}
{"id": "33154", "url": "https://cs.wikipedia.org/wiki?curid=33154", "title": "ISO 3166-2:NO", "text": "ISO 3166-2:NO\n\nKódy ISO 3166-2 pro Norsko identifikují 18 krajů a 2 arktická území (stav v roce 2019). První část (NO) je mezinárodní kód pro Norsko, druhá část sestává ze dvou čísel identifikujících region.\n\n NO-01 Østfold (Moss, Sarpsborg)\n\n"}
{"id": "33155", "url": "https://cs.wikipedia.org/wiki?curid=33155", "title": "Čita", "text": "Čita\n\nČita (rusky Чита́) je město v Rusku na dálném východě. Bylo centrem stejnojmenné oblasti, nyní je součástí Zabajkalského kraje. Leží na soutoku řeky Čita a Ingoda asi 700 km východně od Irkutsku. Žije zde obyvatel.\n\nMěsto bylo založeno už roku 1653 jako malá osada, roku 1690 zde byla vystavěna pevnost a od roku 1851 má městská práva. Po roce 1825 sem byli posláni do vyhnanství někteří děkabristé, carovi odpůrci. Od roku 1903 je napojena na Transsibiřskou magistrálu, což zapříčinilo ekonomický růst. Za revoluce roku 1905 zde bylo organizováno ozbrojené povstání, které vedli Viktor Kurnatovskij, Ivan Babuškin a Anton Kotljuško-Valjušanič. Od roku 1917 až do roku 1920 ovládali město a magistrálu v okolí českoslovenští legionáři. Ve 20. letech 20. století byla Čita krátce hlavním městem Dálnovýchodní republiky.\n\n\n\n<div align=\"\">\n\n\n"}
{"id": "33157", "url": "https://cs.wikipedia.org/wiki?curid=33157", "title": "Nosná raketa", "text": "Nosná raketa\n\nNosná raketa (též kosmický nosič) je dopravní prostředek, poháněný raketovými motory a určený pro vynášení užitečných nákladů (umělých družic, kosmických sond, kosmických lodí) do vesmíru.\n\nPo technické stránce představuje nosná raketa jednostupňovou nebo vícestupňovou raketu. Většinou jsou tyto dopravní prostředky určeny pro jedno použití, pouze výjimečně jsou některé části nosiče vícenásobně použitelné (viz např. kosmický raketoplán). Aby nosná raketa mohla dopravit užitečné zatížení na oběžnou dráhu, musí dosáhnout minimálně první kosmické rychlosti.\n\nVětšina prvních nosných raket, vyvinutých v druhé polovině padesátých let 20. století, byla odvozena od vojenských balistických raket, zejména mezikontinentálních. První z nich byla raketa Sputnik odvozená z R-7. Rakety rodiny R-7 se poté staly základem pro sovětský kosmický program. V USA byla zahájena přestavba vojenských raket na kosmické až po neúspěchu rakety Vanguard, která byla vyvíjena pro vynášení amerických vědeckých družic téhož jména v rámci Mezinárodního geofyzikálního roku 1957-1958. Mezi prvními přestavěnými byly rakety PGM-11 Redstone, PGM-17 Thor (později rakety Delta) a SM-65 Atlas. V této době začal kosmický závod mezi USA a Sovětským svazem a inženýři na obou stranách museli řešit složité problémy, hlavně s chodem raketových motorů a stabilitou rakety. Koncem padesátých již startovaly první špionážní družice a začínaly první vědecké programy na výzkum vesmíru (Sputnik, Explorer Pionner, Luna). Nejznámějšími raketovými konstruktéry té doby byli Wernher von Braun a Sergej Pavlovič Koroljov. Pod jejichž vedením byly později v šedesátých letech vyvíjeny obrovské rakety pro cesty k Měsíci, sovětská N-1 a americký Saturn V\n\nV šedesátých létech byly vyvíjeny řadou států nosiče, které nebyly odvozeny od vojenských raket (např. Proton v SSSR, Diamant ve Francii a Saturn a Scout v USA). Přesto však byly vyvíjeny firmami, které měly zkušenosti se stavbou vojenských balistických raket a jejich vývoj byl většinou financován z prostředků určených na obranu. Výjimkou byl americký Saturn I, který byl již odpočátku šedesátých let financován výhradně civilní agenturou NASA. V této době bylo zahájeno mnoho programů na výzkum ostatních planet, což kladlo nové požadavky na nosné rakety. Byly proto vyvíjeny silné horní stupně, jako například americký Centaur, díky nimž bylo možno dopravit do kosmu větší a těžší náklady. Nejpoužívanějšími raketami této dekády byly rakety Atlas a Delta na americké straně a rakety rodiny R-7 na sovětské straně. Zároveň probíhal vývoj a testy raket Titan, Proton (nosná raketa) a dalších, které se později staly úspěšnými nosiči. Samostatnou kapitolu tvoří rakety řady Saturn, které byly určeny pouze pro potřeby programu Apollo. Desetiletí bylo ukončeno přistáním na Měsíci a sovětským neúspěchem s N-1.\n\nV roce 1975 byl ukončen vesmírný závod, když se americká a sovětská loď setkaly na oběžné dráze při misi Sojuz-Apollo. Sedmdesátá léta pak byla ve znamení pokračujícího výzkumu hlubších částí vesmíru. USA i Sovětský svaz tou dobou vylepšovaly své nosné rakety. Do služby se dostaly nové verze raket Delta, Titan, Atlas, Proton, Sojuz a další. K USA, SSSR a Francii přibyly další země se schopností vypustit náklad do vesmíru pomocí vlastních raket. Byla to Velká Británie, Čínská lidová republika a Japonsko. Roku 1979 odstartovala první raketa Ariane, čímž se do „kosmického klubu“ zapsala, jako první mezinárodní organizace, evropská agentura ESA.\n\nV osmdesátých létech 20. století začaly pronikat na toto pole i komerční organizace, zejména v souvislosti s rostoucími požadavky na vypouštění stacionárních telekomunikačních družic. Na poli pilotovaných kosmických letů byly nosné rakety používané pouze Sovětským svazem, který používal prověřenou raketu Sojuz (nosná raketa). Naproti tomu, přešla americká NASA na lety pomocí opakovatelně použitelného raketoplánu Space Shuttle. Nehoda raketoplánu Challenger však způsobila dočasné snížení americké nosné kapacity a vyústila ve vývoj několika nových raket. Byla to řada Delta II, Titan 4 a Atlasy I a II. V Evropě pokračoval vývoj raket řady Ariane. Do „kosmického klubu“ přibyla Indie a Izrael. Sovětský svaz pokračoval ve zdokonalování svých úspěšných a prověřených raket Sojuz a Proton, ale také pracoval na vývoji vlastního raketoplánu Buran, jenž měl být vynášen raketou Eněrgija. Eněrgija se sice nakonec neuplatnila, ale její vývoj přinesl novou raketu Zenit, která byla odvozena z pomocného motoru Eněrgije.\n\nPád sovětského svazu na počátku devadesátých let přinesl uvolnění i na poli raketové techniky. Nově vzniklá samostatná Ukrajina vypustila svou první kosmickou nosnou raketu v roce 1999. Devadesátá léta také otevřela cestu ke komerčnímu využití mezikontinentálních balistických raket, které byly vyřazovány na obou stranách. Takto vznikly například ruské rakety Rokot a Dněpr (raketa) a v USA byly soukromými společnostmi vyvinuty rakety Pegasus, Taurus a Athena. Uvolnění napětí mělo také pozitivní vliv na obchod mezi Ruskem a USA. Výsledkem byly nosné rakety Atlas III a Atlas V, které byly vybaveny motory RD-180 ruské výroby. V Číně se do služby dostaly rakety řady Čchang Čeng 2 a Čchang Čeng 3.\n\nV současnosti disponuje vlastními nosnými prostředky devět států světa, jedna nadnárodní organizace a další země svoje nosné prostředky vyvíjejí.\n\nV současné době jsou dominantními provozovateli nosných raket stále Spojené státy americké a Rusko. Pilotované lety, zejm. pro obsluhu Mezinárodní kosmické stanice v současnosti provádí jen Rusko s raketami Sojuz. USA respektive NASA si prostor na těchto raketách pro své potřeby pronajímá. ISS také zásobují rakety Falcon americké společnosti SpaceX a Antares americké společnosti Northrop_Grumman. Mezi Ruské nosné rakety patří například řady Sojuz, Proton a Rokot. Řada Sojuz pochází z balistické rakety R-7 a v současné době se používá v kombinaci se stupněm Fregat. Podle verze se označuje Sojuz U, Sojuz FG, a nejnovější Sojuz 2. Nejčastější náklady tvoří kosmické lodi Sojuz a Progres směřující k ISS a dále vojenské a komerční družice. Rakety Proton a Rokot jsou vyvinuty z vojenských raket UR 100 a UR 500 a jejich hlavní náklady tvoří komerční satelity.\n\nAmerické rakety patří, stejně jako Ruské, do dlouhé vývojové linie, která začíná již v polovině padesátých let dvacátého století. Patří mezi ně rodiny raket Delta a Atlas, jejichž soušasnými zástupci jsou Delta II, Delta IV a Atlas V. Tyto rakety jsou provozovány soukromou společností United Launch Alliance, která zajišťuje výrobu i provoz. Náklady tvoří vojenské, vědecké a komerční družice a meziplanetární sondy. Řada slabších nosných raket je provozována společností Orbita Science. Patří sem ze vzduchu odpalovaná raketa Pegasus a konvenčně startující Taurus a Minotaur. Tyto rakety jsou používány pro malé komerční a vědecké satelity. V roce 2008 vstoupila svým prvním úspěšným startem na trh nová raketa Falcon 1, společnosti SpaceX, ale vykonala jen dva úspěšné lety, poté byl její provoz ukončen. V současné době provozuje SpaceX střední v raketu Falcon 9. NASA provozovala do roku 2011 raketoplány Space Shuttle, jejich užívání skončilo s poslední misí raketoplánu Atlantis 21. července 2011. Původně, v rámci programu Constellation, začal už v době provozu raketoplánů vývoj raket Ares I a Ares V, prezidentský návrh rozpočtu z února 2010 už ale tento program nezahrnoval a návrh raket Ares I a Ares V byl v roce 2011 transformován do rakety SLS, která je v současné době vyvíjená a měla by umožnit lety s lidskou posádkou dále od Země.\n\nDalšími provozovateli nosných raket jsou ESA, Ukrajina, Čína, Japonsko a mezinárodní konsorcium Sea Launch. ESA používá raketu Ariane 5, jejíž kapacita je využívána k vynášení komerčních i vědeckých družic a dříve také zásobovací lodi ATV k ISS. Dále pak disponuje lehkou raketou na tuhá paliva Vega (raketa) středním Sojuz 2. Ukrajina provozuje rakety Dněpr a Zenit. Ukrajinské rakety vycházejí, podobně jako Ruské, ze sovětských balistických raket a raketa Zenit je odvozena z pomocného startovacího stupně rakety Eněrgia. Zenit je používán také konsorciem Sea Launch, které je odpaluje z plovoucí základny. Čína je po USA a Rusku jedinou zemí, která je schopna vyslat loď s posádkou. Rodinu raket Čchang Čeng používá Čína již od sedmdesátých let a v současné době jsou v aktivní službě verze Čchang Čeng 2, Čchang Čeng 3 a Čchang Čeng 4. Čchang Čeng 2 slouží pro vynášení kosmické lodi Šen-čou. Volná kapacita slouží ke komerčním účelům. Japonsko začalo v roce 2001 provozovat nové rakety rodiny H-IIA, navržené pro vynášení nákladů na geostacionární oběžnou dráhu. Rakety jsou využívané pro vynášení vojenských, komerčních i vědeckých družic. Dalšími zeměmi schopnými dopravit náklad alespoň na nízkou oběžnou dráhu jsou Izrael, Indie a Írán. V roce 2012 Severní Korea úspěšně vyslala vlastní družici. V roce 2013 také Jižní Korea úspěšně vyslala vlastní družici. Brazílie vyvíjí vlastní nosnou raketu na základě rodiny sondážních raket VLS, měla by mít nosnost kolem 380 kilogramů na nízkou oběžnou dráhu.\n\nPorovnání vybraných typů moderních nosných raket:\n\n\n"}
{"id": "33160", "url": "https://cs.wikipedia.org/wiki?curid=33160", "title": "ISO 3166-2:PT", "text": "ISO 3166-2:PT\n\nKódy ISO 3166-2 pro Portugalsko identifikují 18 distriktů a 2 autonomní oblasti. První část (PT) je mezinárodní kód pro Portugalsko, druhá část sestává ze dvou čísel identifikujících kraj.\n\n PT-01 Aveiro (Aveiro)\n\n"}
{"id": "33162", "url": "https://cs.wikipedia.org/wiki?curid=33162", "title": "ISO 3166-2:SA", "text": "ISO 3166-2:SA\n\nKódy ISO 3166-2 pro Saúdskou Arábii identifikují 13 regionů (stav v roce 2018). První část (SA) je mezinárodní kód pro Saúdskou Arábii, druhá část sestává ze dvou čísel identifikujících region.\n\n SA-01 Ar-Riyád (Rijád)\n\n"}
{"id": "33164", "url": "https://cs.wikipedia.org/wiki?curid=33164", "title": "ISO 3166-2:SD", "text": "ISO 3166-2:SD\n\nKódy ISO 3166-2 pro Súdán identifikují 18 států (stav v listopadu 2015). První část (SD) je mezinárodní kód pro Súdán, druhá část sestává ze dvou písmen identifikujících stát.\n\n SD-NB Modrý Nil \n\n"}
{"id": "33165", "url": "https://cs.wikipedia.org/wiki?curid=33165", "title": "Powerslave", "text": "Powerslave\n\nPowerslave je pátým studiovým albem legendární britské heavy metalové kapely Iron Maiden. Album bylo vydáno 3. září 1984 a umístilo se na druhém místě britského žebříčku. Bylo propagováno mohutným celosvětovým turné \"World Slavery Tour\", které skončilo po neuvěřitelných 190 koncertech. V roce 1998 vyšlo album znovu, ale obohacené o multimediální sekci.\n\nNa albu je 8 skladeb. První dvě písně vyšly jako singly. Singl \"2 Minutes to Midnight\" vyšel 6. srpna 1984 a singl \"Aces High\" vyšel 22. října 1984. Titulní píseň Powerslave je na albu jako sedmá a její děj se odehrává ve starém Egyptě. Album uzavírá píseň Rime of the Ancient Mariner. Tato píseň je dlouhá přes třináct minut a námětem pro ni se stala báseň \"Píseň o starém námořníkovi\", kterou napsal anglický básník Samuel Taylor Coleridge (1772–1834).\n\nPokud není uvedeno jinak, autorem všech skladeb je Steve Harris.\n\n\n"}
{"id": "33169", "url": "https://cs.wikipedia.org/wiki?curid=33169", "title": "Frédéric Mistral", "text": "Frédéric Mistral\n\nFrédéric Mistral (8. září 1830, Maillaine – 25. března 1914, Maillaine) byl francouzský lyrický a epický básník z Provence, zakladatel hnutí za obrození provensálského jazyka (okcitánštiny) a za obnovu kulturního života jižní Francie vůbec, nositel Nobelovy ceny za literaturu z roku 1904, kterou obdržel společně se španělským dramatikem Josém Echegaraym y Eizaguirre.\n\nFréderic Mistral se narodil roku 1830 v Maillaine na jihu Francie jako syn farmáře. Studoval na Královské koleji v Avignonu, kde si zamiloval antické básníky, a poté práva na univerzitě v Aix-en-Provence. Již v Avignonu začal s tamějším profesorem Josephem Roumanillem studovat starou provensálskou poesii a společně se rozhodli obnovit tento národní jazyk. Roku 1852 vydali Mistral a Roumanille první sborník živých provensálských básníků \"Li Prouvencalo\" a pokusili se o reformu pravopisu. Roku 1854 založil Mistral asociaci provensálských básníků \"Felibrige\" a na jejich sjezdu ve Fontsegugne vyzval k jazykové, literární i politické renesanci francouzského jihu. Cílem asociace nebylo oživit starou okcitánštinu, ale vytvořit nový moderní a živý jazyk. Tyto snahy korunoval Mistral svým velkým novoprovensálským slovníkem \"Trésor dóu Félibrige\" (1879–1886), obrovitým dílem, na němž pracoval více než dvacet let, ve kterém kodifikoval bohatství okcitánských dialektů používaných mezi lidem a vybudoval tak nesmrtelný pomník znovuzrozeného jazyka. I své umělecké dílo stvořil Mistral v moderní okcitánštině, konkrétně v její provensálské variantě.\n\nRoku 1904 mu byla společně se španělským dramatikem Josém Echegaraym y Eizaguirre udělena Nobelova cena za literaturu „\"... se zřetelem k originálním, geniálním a vpravdě uměleckým rysům jeho básnické tvorby, která věrně zrcadlí přírodu a život lidu jeho rodného kraje a s přihlédnutím k jeho významné činnosti provensálského filologa“\" (citace z odůvodnění Švédské akademie). Finanční výnos z Nobelovy ceny použil Mistral k založení etnografického muzea v Arles (dnešní Arlaten Folk Museum).\n\n\n"}
{"id": "33170", "url": "https://cs.wikipedia.org/wiki?curid=33170", "title": "No Prayer for the Dying", "text": "No Prayer for the Dying\n\nNo Prayer for the Dying je osmým studiovým albem legendární britské heavy metalové kapely Iron Maiden. Album vyšlo 8. října 1990 a umístilo se na druhém místě britského žebříčku.\n\nZ alba vzešly dva singly. Singl Holy Smoke vyšel 10. září 1990 a umístil se na třetím místě britského žebříčku. Singl Bring Your Daughter…To The Slaughter vyšel 24. 12. 1990 a 5. ledna 1991 se vyšplhal na první příčku britského žebříčku.\n\nSingl \"Bring Your Daughter…To The Slaughter\" je nejúspěšnější písní kapely za celou dobu její existence. Píseň napsal zpěvák kapely Bruce Dickinson na soundtrack k filmu \"Nightmare on Elm Street 5: The Dream Child\", za což si vysloužil antioscarovou cenu \"Zlatá malina\" za nejhorší hudební doprovod k filmu. Samotná píseň měla být původně na prvním sólovém albu Bruce Dickinsona, nakonec se však objevila na albu \"No Prayer for the Dying\". Originální (filmová) verze je odlišná a je k slyšení na výběru The Best Of Bruce Dickinson (limitovaná edice s 2CD).\n\nPokud není uvedeno jinak, autorem všech skladeb je Steve Harris.\n\n\n"}
{"id": "33179", "url": "https://cs.wikipedia.org/wiki?curid=33179", "title": "Doutník", "text": "Doutník\n\nDoutník je tabákový výrobek, smotek usušeného a fermentovaného tabáku. Je vyroben tak, že po zapálení umožňuje vdechování kouře do úst. Mezi nejvýznamnější producenty doutníků patří Kuba, Dominikánská republika, Honduras, Brazílie, Kamerun, Indonésie, Mexiko, Nikaragua, Filipíny a východní Spojené státy.\n\nV České republice je doutník definován ve vyhlášce MZe č. 344/2003 Sb.\n\nDoutníkem se rozumí tabákový smotek, který lze kouřit jako takový a který\n\nPojmenování doutníku od svého výrobce, většinou reflektující velikost a tvar. U doutníků z kvalitnějšího, déle uskladněného nebo vícekrát fermentovaného tabáku se u jeho názvu mohou objevit i výrazy jako „reserva“, „special edition“, „selekce“ nebo „vintage“.\n\nNedílná část většiny kvalitních doutníků, podle kterého se na první pohled pozná značka. U kubánských doutníků se většinou setkáte pouze s jedním prstýnkem pro jednu značku, případně druhým zlatým označující speciální edici. Zatímco nekubánské značky doutníků, prosazující agilnější marketingové tahy, prstýnky u různých sérií se různě mění. Prstýnek se také používá pro označení průměru doutníku.\n\nOdpovídá odstínu krycího listu. Rozlišuje se sedm barev a šedesát odstínů\n\nObecně by mělo platit pravidlo, že čím světlejší list, tím slabší chuť a čím tmavší, tím sladší a plnější chuť. Nemusí tomu tak být pokaždé; někteří výrobci doutníků balí silnější a plnější chuti doutníky do světlých krycích listů a naopak. Nejlépe tuto výjimku vystihují některé honduraské značky.\n\nZákladní míry jsou pro všechny doutníky stejné. Uvádí se délka buď v palcích nebo v metrickém systému a průměr doutníku nebo velikost prstýnku. Ta se udává jako čtyřiašedesátina palce nebo v milimetrech. Jeden palec je 25,4 mm, což odpovídá průměru 64. Jedna čtyřiašedesátina je 0,396 mm, zaokrouhleně 0,4 mm.\n\nVšechny doutníky můžeme rozdělit do dvou kategorií:\n\nJedná se o krátké doutníky o hmotnosti ponejvíce 3 g bez umělé špičky.\nRozlišujeme takzvané \"mini\" a \"midi\".\nNěkteré cigarillos se prodávají s plastovou nebo dřevěnou špičkou. Cigarillos jsou velmi oblíbené zejména v Německu a Španělsku. Na Slovensku se vyrábí v obci Smolník.\n\nKvalita špičkového doutníku závisí na mnoha faktorech. Především na kvalitě tabáku, která je ovlivněna půdními a povětrnostními podmínkami, způsobem sušení a kvalitou fermentace. Dalším důležitým faktorem je způsob namíchání listů a způsob ubalení. Kilogram kvalitních tabákových listů přijde na desítky EUR.\n\nDoutníkové tabáky mají vyšší obsah dehtu a volného nikotinu oproti cigaretám, i když ne vždy, ale zkušení kuřáci kouř těchto výrobků obvykle nevdechují (nešlukují).\n\nPravé doutníky nejsou jenom z Kuby. V celém Karibiku, Střední Americe a části Jižní Ameriky se velmi dobře daří tabáku a zkušenost s pěstováním a výrobou doutníků je v celé této části světa obrovská. Kolébkou doutníků jsou ale Kanárské ostrovy a manufaktura La Rica Hoja. Poté, co byl tabák z Ameriky dovezen, s úspěchem se pěstoval na Kanárských ostrovech a postupně se tam tabákový průmysl vyvinul natolik, že jak pěstitelé, tak výrobci doutníků byli oprávněně považováni za ty nejlepší na světě. Když se pak na Kubě objevil problém zaměstnanosti otroků – prostě jich bylo moc a bílí se začali bát – černé otroky bylo třeba zaměstnat. V oblasti se dobře dařilo tabáku a cukrové třtině. Kanárští osadníci proto byli kolem roku 1750 vyvezení na Kubu, zejména do okolí Havany a Santiaga, aby rozvinuli pěstování obou plodin i jejich zpracování. Tím začala éra kubánských doutníků a kubánského rumu. Stejně dobře a podobnou historii má ale i pěstování tabáku a výroba doutníků (a rovněž cukrové třtiny a rumu) v celé oblasti, a tak řada skvělých značek doutníků (i rumu) pochází z Dominikány, Hondurasu, Kostariky, Nicaraguy i dalších zemí. Rovněž Indonésie se velmi vypracovala a tak stejně dobré doutníky pocházejí z opačné strany globu. Naopak řada špatných doutníků má svůj původ na Kubě. Kubánci o mýtu, za který děkují americkému embargu, dobře vědí a dobře ho umějí využít. (Johne Kennedy, 3.2.1962). Díky němu jsou schopni dobře prodat i odpadky, na kterých si ještě někdo pochutná: přece kouří kubánský doutník, tak musí být dobrý!\n\nStředový tabák dává doutníku chuť a vůni a zajišťuje rovnoměrné hoření. Používají se různé typy listů. U strojové výroby se používá tabák sekaný (řezaný), u ruční výroby se listy varhánkovitě podélně poskládají (vytvoří se síť průduchů).\nPoužívají se tři typy listů. Jsou to jednak tmavé listy z vršku rostliny, které jsou chuťově a aromaticky výrazné, a které pomalu hoří. Dále se používají listy ze středu rostliny, které jsou světlejší a jemnější. Tyto listy zrají až 2 roky. Jako vnějšek náplně se používají listy, jež dobře hoří, ale které jsou aromaticky nevýrazné. Tyto listy zrají až jeden rok.\n\nVázací listy svazují středový tabák dohromady a dávají doutníku tvar.\n\nNa povrch doutníku se používá vysoce kvalitní a pěkný krycí tabákový list. Musí být hladký, nepříliš olejnatý, pružný, ohebný a musí vonět (Connecticut, Sumatra). Kubánské krycí tabáky jsou více olejnaté. U levnějších doutníků se používá fólie rekonstituovaného (homogenizovaného) tabáku.\n\nZpracovávané tabákové listy musí být dostatečně navlhčeny, aby se s nimi mohlo manipulovat bez poškození. Rovněž se musí odžilovat, ale tak, aby se list nerozlámal a jen se rozpůlil na polovinu. Vlastní výroba doutníků je velké umění a spočívá ve schopnosti správně zkombinovat všechny listy ve správném poměru, záleží na umění baliče. Dělí se na dvě operace, a to výrobu smotků a zavíjení smotků.\n\nZavíjením smotků do krycího listu dostává doutník \"kabátek\", který je jeho vizitkou, ale především kořením. K tomu se používají nejkvalitnější listy a zavíjení patří k mistrovským pracím. Krycí list se ořízne do požadované podoby. Špička listu se umístí u paty doutníku a základna u hlavy. Svitek se položí napříč přes roh oříznutého krycího listu a od jednoho konce se začne jemně balit tak, aby se jeho kraje po každém otočení překrývaly přes sebe. Po zabalení se volný konec přilepí přírodním lepidlem a doutník se poválí, aby se rovnoměrně zakulatil. Okrouhlý zbytek listu se odřízne a přilepí na hlavu doutníku. V konečné fázi se pata, popřípadě hlava doutníku ořízne na správnou velikost.\n\nPolobalené doutníky se ukládají do temperovaných maturačních skladů, kde dochází k procesu zrání (maturace). Vyrovnává se chuť, vůně, aroma, doutnavost a upravuje se vlhkost. Maturované doutníky se adjustují, roztřiďují podle barvy (7 barev, 65 odstínů), opatřují se prstýnkem a naskládají se do cedrových krabic v pořadí odstínů. Každá krabice je opatřena etiketou a je zapečetěna.\n\nDoutníky se dělí na tzv. shortfillery a longfillery.\n\nDoutník, který je vyráběn strojově a u kterého náplň obsahuje směs tabákových listů, jež jsou nasekány na malé proužky nebo kousky. Jsou to suché doutníky, u kterých se pohybuje vlhkost okolo 12 %.\n\nVětšina evropských a amerických strojově vyráběných doutníků má krátkou náplň. Velkou předností krátké náplně je možnost dosažení chuťové pestrosti a umožňuje lehký a plynulý tah při kouření. U amerických doutníků se ve větší míře nepoužívá krycí list tabáku, ale fólie rekonstituovaného tabáku. Aby byl dodržen jednotný standardní vzhled, na konci výroby se na doutníky rozprašuje tabákový prach, který všechny jednotně zabarví. Doporučená teplota skladování je 18 až 20 °C. U těchto doutníků není kvalita ohrožena vysycháním nebo plesnivěním. Jeho trvanlivost je neomezená a kvalita se vyzráním může i zvýšit.\n\nK výrobě evropských nebo amerických doutníků se používají tabáky z těchto zemí:\n\nOd roku 1872 se v obci Smolník na Slovensku vyrábějí suché doutníky z tabáku pocházejícího ze Sumatry a Jávy. Tyto doutníky se dovážejí i do ČR.\n\nDoutník vyráběný ručně, u kterého jsou celé tabákové listy stočené k sobě a určují délku doutníku. K tomu je zapotřebí správné vlhkosti vzduchu. Proto se často mluví o tzv. vlhkém doutníku s obsahem vlhkosti 22–24 %. Optimálním místem pro výrobu těchto doutníků je pro své klimatické podmínky Karibská oblast.\n\nDoutníky z této oblasti se mají skladovat při teplotě do 22 °C a vlhkosti 70 %. Při zachování těchto podmínek lze doutníky skladovat dlouhou dobu. V krabičkách obalených celofánem vydrží jejich kvalita týdny až měsíce. Kvalitnější se balí již od roku 1830 do cedrových krabic, které mají tu vlastnost, že neovlivňují vůni tabáku (tabák má schopnost vstřebávat cizí pachy) ať už pozitivně nebo negativně. Po rozbalení by se měly spotřebovat nebo uložit do humidoru (krabice se stálou relativní vlhkostí, opatřená vlhkoměrem a zvlhčovačem). Hlavními producenty jsou Kuba, Honduras a Dominikánská republika.\n\nPodle kvality rozdělujeme ručně balené doutníky:\n\n\n"}
{"id": "33180", "url": "https://cs.wikipedia.org/wiki?curid=33180", "title": "Tabák selský", "text": "Tabák selský\n\nTabák selský, lidově machorka (\"Nicotiana rustica\"), je rostlina z čeledi lilkovité (\"Solanaceae\"), používaná k výrobě tabáku.\n\n\nTabák selský je jedovatá, jednoletá, až 120 cm vysoká, žláznatě chlupatá bylina. Květy jsou žluté pětičetné se srostlými korunními plátky.\n\nVšechny části rostliny, které obsahují hlavní obsahový alkaloid nikotin, jsou jedovaté.\n\nPěstuje se na těžké, hnojené půdě, často zavlažované. Suší se na slunci. Rostlina je původní v Americe. Dnes je pěstována komerčně v mnoha zemích světa.\n\nPůvodní americká etnika používají tabáku v šamanismu. Severoameričtí i amazonští indiáni jej kouří při rituálech z dýmek, v oblasti Karibiku a Guyany se užívají i doutníky, venezuelští indiáni tabák šňupají a některé kmeny jako například Janomamové jej žvýkají. Užívání tabáku bylo tradičně rozšířeno v celé Americe kromě And, kde se tradičně žvýkají listy koky. Pro severoamerické indiány má kouŕení tabáku duchovní význam, užívají při něm rituální dýmku - kalumet s hlavičkou z červeného jílovce \"catlinitu\" a rákosovou troubelí zdobenou peřím. Kalumet se kouřil při uzavírání míru, při rokování i během rituálů, jeho stoupající kouř podle Lakotů představuje spojení člověka s Velkým duchem. Indiáni zřídkakdy kouří čistý tabák, uźívají spíš směsi s jinými aromatickými rostlinami. Apačové jej napríklad mísí s borůvčím a listy medvědice lékařské, Lakotové a Šajeni přidávají kůru svídy.\nTabákový průmysl používá především listy rostliny, které se většinou fermentují k výrobě tabákové směsi do vodních dýmek se používá v Bangladéši, Afghánistánu, Íránu, Iráku, Turecku a jižních částech bývalého SSSR, v Indii a Pákistánu, k výrobě cigaretových směsí v Bangladéši, Pákistánu, Rusku (Беломорканал neboli Bělomorky) a k výrobě žvýkacího tabáku v Pákistánu, Indii, Alžírsku. Pro výrobu většiny druhů cigaret a doutníků se používá tabák virginský.\n\nRostlina se využívá rovněž k výrobě alkaloidů nikotinu, \"anabasin\"u a kyseliny citrónové a kyseliny jablečné v Africe a Brazílii.\n\n\n"}
{"id": "33182", "url": "https://cs.wikipedia.org/wiki?curid=33182", "title": "Cigareta", "text": "Cigareta\n\nCigareta je tabákový výrobek – jemně řezaná tabáková směs (FCSA) zabalená v cigaretovém papírku. V současnosti jsou průmyslově vyráběné cigarety většinou opatřené filtrem. Tabák v cigaretách je směsí tabáků (až 30 druhů tabáku) různého původu, různými postupy fermentovaného a s různými dalšími přísadami. Výsledný mix dává různým značkám cigaret různou chuť. Tabák je nakrájený na velmi tenké nitkovité proužky s vysokým obsahem laminy a s minimálním množstvím zlomků laminy. V současnosti je u většiny cigaret používán řez 0,9 mm. Čím hrubší řez, tím silnější a aromatičtější kouř a tím větší tvorba částicové fáze.\n\nVyhláška českého ministerstva zemědělství č. 344/2003 Sb. definuje cigaretu takto:\n\n\"Cigaretou se rozumí tabákový smotek, který\"\n\nProdyšný materiál, částečně regulující tah cigarety. Může být perforovaný kvůli prodyšnosti. Perforace je souhrn mikroskopických děr v první třetině náustkového papíru (provádí se mechanicky nebo laserem). Náustkový papír je mechanickým pojítkem mezi částí filtru a cigaretového provazce složeného z tabákové směsi obalené cigaretovým papírem.\n\nVyrábí se z acetátu celulózy.\n\nFiltry cigaret tvoří třetinu veškerého odpadu z moří a oceánů sbíraného na plážích. Jiná zpráva zobecňuje, že 90% odpadu v oceánech tvoří plasty (acetát celulózy, který tvoří filtr, patří mezi plasty). Přičemž užitečnost funkce filtru je mizivá.\n\nTzv. \"light\" cigarety ale nesnižují zdravotní rizika kouření tabáku.\n\nJe to obal obklopující tabákový provazec. Je v něm nejvíce chemikálií z celé cigarety. Jedná se o speciální papír určený pro průmyslovou výrobu a ruční balení cigaret. Používá se lněný nebo konopný, vysoce kvalitní celulózový papír. Cigaretový papír reguluje rychlost hoření cigarety.\n\nDo papíru se přidávají různé chemikálie, jako:\n\nSkládá se z mnoha druhů tabáků, které jsou promíchány a následně fermentovány. Základní odrůdy tabáků pro směs tvoří burley, oriental a virginia. Fermentační přísady mohou být například příchutě čokolády, brandy, vanilky apod.\n\nPěstování kvalitního tabáku začíná pečlivou přípravou půdy a sazenic. Semena tabáku jsou malá (na 1 gram jich připadá 10 000 až 30 000), rychle však během 5 až 10 dnů vyklíčí. Při správné přípravě půdy k výsevu vyrostou během dvou měsíců do výše 15 až 20 cm. Poté se přesazují na pole.\nPo 3 až 4 měsících na poli jsou rostliny zralé pro sklizeň. Dvě ze tří nejdůležitějších odrůd tabáku – Virginia a Oriental – se sklízejí postupně, od časně zrajících listů u země postupně směrem vzhůru tak, jak dozrávají jednotlivé vrstvy na stvolu. Další důležitá odrůda tabáku – Burley – se sklízí zpravidla jednorázově. Rostlina se uřízne a po usušení se odtrhnou listy od stvolu.\nZpůsob sušení zásadně ovlivňuje konečnou kvalitu listů; profesionální dovednosti pěstitele jsou rozhodující pro zdůraznění různých charakteristických chutí tabáku.\nTabák odrůdy Virginia se suší metodou nazývanou „flue curing“. Tabák se pověsí do specializovaných sušáren, kde vodu z listů odpaří vyhřívaný vzduch. Tento postup trvá až jeden týden. Během této doby je třeba neustále sledovat a postupně zvyšovat teplotu. Příliš vysoké i příliš nízké teploty ve kterékoli fázi sušení mají na kvalitu negativní vliv.\nTabák odrůdy Burley se suší na vzduchu v dobře větraných sušárnách, což je proces trvající až dva měsíce. Tabák odrůdy Oriental se suší na slunci. Listy se pověsí ven tak, aby byly vystaveny slunečnímu záření.\nPo usušení pěstitel listy tabáku třídí podle jejich polohy na stvolu a vlastností, zabalí je do žoků a dodá na aukci.\n\nObvod většiny cigaret je přibližně 25 mm. Vyhláška definuje čtyři délky cigarety:\n\n\nElektronická cigareta je alternativní produkt, který za použití speciální nikotinové náplně vytváří aerosol podobný kouři, který kuřák vdechuje. Aerosol bývá prodejci elektronických cigaret někdy mylně označován jako (vodní) pára. Škodliviny v aerosolu elektronických cigaret jsou v nižších koncentracích než v běžných cigaretách a některé látky se liší. Aerosol neobsahuje dehet a oxid uhelnatý, ale obsahuje škodlivé organické látky vznikající rozkladem propylenglykolu, ovšem koncentrace těchto organických látek jsou devětkrát až 450krát nižší než v běžných cigaretách (tyto organické látky lze nalézt i ve farmaceutických inhalátorech).\n\nNáplně do elektronických cigaret jsou dostupné v mnoha příchutích a s různou koncentrací nikotinu. Zakoupíte je nejčastěji v kapalné formě. Aby elektronická cigareta spolehlivě fungovala, musí se náplň průběžně doplňovat do patrony (cartrige).\n\nMezi hlavní výhody kouření elektronických cigaret lze zařadit tyto:\n\nOproti klasickým cigaretám elektronická cigareta neobsahuje dehet ani oxid uhelnatý. Lidské tělo tak není zatěžováno těmito nebezpečnými látkami.\n\nV průměru je možné ušetřit 4 až 5 násobek financí vydaných za jeden měsíc. Záleží zde na několika faktorech, které náklady ovlivňují (typ e-cigarety, použitá náplň, styl kouření, atd.) Kouření elektronické cigarety je z dlouhodobého hlediska stále mnohem levnější, než kouření klasických cigaret.\n\nPři správném výběru elektronické cigarety, lze e-cigaretu považovat za 100% náhradu klasické cigarety. Kvalitní elektronická cigareta se správnou sílou náplně zjednoduší přechod z kouření klasické cigarety na elektronickou cigaretu.\n\nPára z elektronické cigarety obsahuje minimum škodlivých látek, v porovnání s kouřem z klasické cigarety. E-cigareta nešíří nepříjemný zápach. V případě použití ovocných vůni, vydává příjemné aroma dané příchutě.\n\n\n"}
{"id": "33185", "url": "https://cs.wikipedia.org/wiki?curid=33185", "title": "Podstatná jména v angličtině", "text": "Podstatná jména v angličtině\n\nPodstatná jména v angličtině dělíme na:\n\nPlatí pravidlo, že v angličtině musí být podstatné jméno doprovázeno determinátorem (\"determiner\"), které jsou specifické pro všechny alespoň částečně analytické jazyky.\n\nV angličtině téměř neexistuje gramatický rod (\"gender\"). Určuje se pouze u osobních podstatných jmen (personal nouns) a to podle přirozeného rodu.\n\nPlatí následující dělení:\nRod se projevuje při používání\n\nAngličtina u podstatných jmen rozlišuje číslo jednotné a číslo množné. Číslo množné mají pouze počitatelná podstatná jména. Nepočitatelná podstatná jména číslo množné nemají.\n\nMnožné číslo se tvoří pravidelně:\n\nAngličtina má jedenáct nepravidelných podstatných jmen:\n\nNepočitatelná podstatná jména množné číslo nemají z definice. Ale některá podstatná jména počitatelná mají stejný tvar jednotného i množného čísla, bez koncovky -s, např.\n\nŘada podstatných jmen pocházejících z klasických jazyků si ponechávají původní latinský, řecký nebo hebrejský plurál. Většinou o odborné termíny z matematiky, medicíny, zoologie, botaniky, astronomie aj.\nPodstatná jména s koncovkou\n\nAngličtina rozlišuje čtyři pády, jeden podmětný a tři předmětné:\n\n\nAngličtina pády nerealizuje flexí, tj. ani změnou slovního kmene, ani příponou, ani předponou. Podstatné jméno samo nepodléhá žádné morfologické změně, a tak pád lze většinou rozeznat pouze pozicí podstatného jména ve větě, u nepřímých pádů pozicí a předložkou. V nominativu je podstatné jméno tehdy, pokud je podmětem věty. V genitivu, dativu a akuzativu je tehdy, pokud je předmětem věty.\n\nNominativ, jak z jeho obecné definice vyplývá, je pád, kterým se ve větě realizuje podmět. Každé podstatné jméno je v nominativu, pokud je podmětem.\n\nGenitiv, přivlastňovací pád má v angličtině stejnou funkci jako ve většině ostatních indoevropských jazyků (krom těch, které mají vedle genitivu i ablativ). Má dvě formy: předložkovou a adnominální.\n\nPředložková forma genitivu v angličtině je realizována pomocí předložky \"of\". Lze ji použít pro všechna podstatná jména.\n\nPříklady:\n\n\nAdnominální forma genitivu, běžněji nazývaná \"přivlastňovací pád\" (nebo také \"saský genitiv\"), je v angličtině realizována pomocí přípony \"-’s\" (resp. \"-’\" u psaného množného čísla - zvukově se neprojevuje).\nLze ji použít pouze pro podstatná jména označující osoby (včetně vlastních jmen a titulů), zvířata (zejména pro zvířata chovaná pro potěchu, méně už pro zvířata chovaná pro užitek), názvy států a zemí, neurčitá zájmena osobní a pro časové výrazy.\nU zeměpisných názvů a neživých věcí se přivlastňovací pád používá ale pouze tehdy, pokud jimi rozumíme skupinu lidí.\n\nPříklady:\n\n\nPříklady:\n\n\nU více podstatných jmen ve skupině realizujeme abdominální formu genitivu pouze u posledního členu skupiny, přivlastňujeme-li všem jednu věc. Přivlastňujeme-li každému členu seznamu po jedné věci stejného druhu, opatříme příponou \"-’s\" každý člen skupiny.\n\nPříklady:\n\n\nPřivlastňovací pád funguje jako determinátor (člen) (\"determiner\") nebo modifikátor (\"modifier\"). Tato vlastnost ovlivňuje používání členů v angličtině.\n\nPokud je přivlastňovací pád ve funkci centrálního determinátoru, pak není možné ke klíčovému podstatnému jménu přidávat ještě další determinátory.\n\nPříklady:\n\nZ příkladů jasně vyplývá, že determinant \"my\" v příkladu (2) nepatří k podstatnému jménu \"briefcase\", ale \"cousin\". Ještě lépe je toto vidět, pokud použijeme předložku \"of\":\n\n\n\"My cousin’s\" tedy nahradí pozici determinátoru \"the\".\n\nSlova, která se vyskytují před přivlastňovacím pádem, se vždy vztahují k tomuto pádu, proto v příkladu (1) není možné používat určitý člen, pokud je přivlastňovací pád tvořen vlastním jménem. V angličtině se vlastní jména vždy vyskytují bez členu. Nelze říct: \"The new briefcase of the Joan.\"\n\nPokud je přivlastňovací pád ve funkci modifikátoru, pak se determinátory před ním vztahují ke klíčovému podstatnému jménu.\n\nDativ lze v angličtině snadno rozlišit u ditranzitivních sloves (tj. sloves pojících se se dvěma předměty). V těchto případech stojí v dativu nepřímý předmět. Pokud je pořadí předmětů \"nepřímý – přímý\", je podstatné jméno v dativu bez předložky; pokud je v pořadí předmětů \"přímý – nepřímý\", stojí před podstatným jménem v dativu předložka \"to\" nebo \"for\".\n\nPříklady:\n\n\nAkuzativ je pád, ve kterém stojí přímý předmět tranzitivních sloves. Je realizován bez předložky nebo s předložkou, krom předložek \"of\" a \"to\".\n\nPříklady:\n\n\nPády akuzativ a dativ se někdy společně nazývají poněkud nepřesně \"objective\", česky předmětný pád, toto pojmenování má však význam hlavně pro označení tvarů zájmen, pro podstatná jména je systematicky nedostačující.\n\n"}
{"id": "33189", "url": "https://cs.wikipedia.org/wiki?curid=33189", "title": "ISO 3166-2:TR", "text": "ISO 3166-2:TR\n\nKódy ISO 3166-2 pro Turecko identifikují 81 provincií (stav v roce 2015). První část (TR) je mezinárodní kód pro Turecko, druhá část sestává ze dvou čísel identifikujících provincii.\n\n TR-01 Adana\n\n"}
{"id": "33190", "url": "https://cs.wikipedia.org/wiki?curid=33190", "title": "ISO 3166-2:TZ", "text": "ISO 3166-2:TZ\n\nKódy ISO 3166-2 pro Tanzanii identifikují 31 regionů (stav v roce 2018). První část (TZ) je mezinárodní kód pro Tanzanii, druhá část sestává ze dvou čísel identifikujících region.\n\n TZ-01 Arusha (Arusha)\n\n"}
{"id": "33194", "url": "https://cs.wikipedia.org/wiki?curid=33194", "title": "Absolutní sluch", "text": "Absolutní sluch\n\nAbsolutní sluch označuje v hudbě schopnost určit přesnou výšku tónu.\n\nLidé s absolutním sluchem jsou schopní stanovit (absolutní) výšku tónu, tedy samotného jediného tónu; absolutní sluch se netýká určení intervalu mezi dvěma tóny. \"Absolutní sluchaři\" jsou schopní hlasem nebo na nástroji vytvořit tón dané výšky (např. naladit housle bez ladičky). Ačkoliv tato schopnost dost usnadňuje vnímání a produkci hudby, přináší i mnohé potíže. Např. klavíristovi, který má absolutní sluch, činí potíže hrát na dobře naladěném, ale jako celek podladěném klavíru. Hudebníci disponující absolutním sluchem mohou mít také problémy při hraní na transponující nástroje. Absolutní sluch v zásadě nesouvisí s hudebním citem jako takovým. Není tedy nutným předpokladem pro hudební vyzrálost. Nutným předpokladem pro provozování hudby je relativní sluch. Traduje se, že absolutním sluchem disponuje asi 0,1 ‰ populace. Tato schopnost je ale častější.\n\nVšichni jedinci jsou schopni s omezenou přesností určit absolutní výšku tónu. Když například slyšíme zvuk flétny, nepotřebujeme jej srovnávat s referenčním tónem, abychom mohli konstatovat, že jde o tón „docela“ vysoký. Můžeme se dokonce naučit poměrně přesně určovat oktávu, ve které se tón nachází, apod. Když však běžně hovoříme o absolutním sluchu, máme většinou na mysli jedinečnou schopnost určit, o jaký konkrétní tón v rámci stupnice se jedná. Jedinci disponující tzv. pravým absolutním sluchem vnímají kvalitativní rozdíly mezi jednotlivými tóny. Tón C poznají od tónu D nikoliv podle toho, že D je „o něco výše“, ale proto, že vnímají jednotlivé tóny jako odlišné kvality, podobně jako vnímáme zrakem jednotlivé barvy.\n\nPravý absolutní sluch nelze vycvičit. Na rozvoji této schopnosti se pravděpodobně podílejí genetické faktory i faktory prostředí. Hovoří se o kritickém období v dětství, během kterého se může u disponovaných jedinců absolutní sluch rozvinout, pokud jim prostředí poskytne potřebné podněty. Některé výzkumy ukazují na souvislost absolutního sluchu s vývojem jazykových schopností.\n\nCvičit lze nepravý absolutní sluch, například pomocí zapamatování referenčního tónu, podle kterého jsou pak ostatní tóny určovány relativním sluchem. Jako nástrojový absolutní sluch se označuje schopnost určit absolutní výšku tónu u některého nástroje lépe než u nástrojů ostatních.\n\nExistuje řada známých klasických hudebních skladatelů, kteří absolutní sluch měli (např. Wolfgang Amadeus Mozart, Ludwig van Beethoven,\nFranz Liszt či Frédéric Chopin, Bedřich Smetana, Leoš Janáček), ale také řada úspěšných skladatelů, kteří tuto schopnost neměli (Maurice Ravel, Richard Wagner či Igor Fjodorovič Stravinskij). Absolutní sluch tedy není nutnou podmínkou pro úspěšnou kariéru hudebního skladatele.\n\nAbsolutní sluch nedělá dobrého hudebníka sám o sobě, ale vzhledem k lepšímu vnímání mají tito lidé velmi dobré předpoklady, že budou nadprůměrnými hudebníky. Absolutní sluchaře může občas dráždit jakýkoliv zvuk, který není naladěn - například vrzání dveří, tito nadaní lidé jsou citliví i na to, pokud je hudební dílo provedené na nepatrně podladěném nebo nadladěném nástroji. Není to však citlivost k melodii, která je výše nebo níže, nýbrž k samotným tónům, které nemají požadované kvality (např. C není přesně C a je trochu posunuté).\n\n"}
{"id": "33195", "url": "https://cs.wikipedia.org/wiki?curid=33195", "title": "Relativní sluch", "text": "Relativní sluch\n\nRelativní sluch označuje v hudbě schopnost rozeznat vzájemné vztahy tónů, resp. intervaly, a zapamatovat si melodii. Tato schopnost je v různé rozvinutosti patrná téměř u každého a dá se cvičit. Lidé s relativním sluchem si dokážou zapamatovat i dlouhé melodické pasáže. Nicméně vždy si pamatují jen vzájemné vztahy tónů, které tvoří melodii. Absolutní výšku tónu si jsou schopni zapamatovat jen, dokud skladba zní, ale po krátké době ji zapomínají (na rozdíl od lidí s absolutním sluchem). Relativní sluch je zcela nutným předpokladem pro provozování hudby, pokud se nejedná o hudbu tvořenou počítačem automaticky.\n"}
{"id": "33196", "url": "https://cs.wikipedia.org/wiki?curid=33196", "title": "ISO 3166-2:UA", "text": "ISO 3166-2:UA\n\nKódy ISO 3166-2 pro Ukrajinu identifikují 24 oblastí, 2 města a 1 autonomní republiku (stav v roce 2015). První část (UA) je mezinárodní kód pro Ukrajinu, druhá část sestává ze dvou čísel identifikujících oblast.\n\n UA-05 Vinnycja (Vinnycja)\n\n"}
{"id": "33199", "url": "https://cs.wikipedia.org/wiki?curid=33199", "title": "Uljanovsk", "text": "Uljanovsk\n\nUljanovsk ( ; ; ), původně Simbirsk () je ruské město na řece Volze. Je administrativním centrem Uljanovské oblasti. Žije zde obyvatel.\n\nVe městě sídlí rozsáhlé průmyslové komplexy, mj. automobilka UAZ.\n\nNěkdejší Simbirsk (též \"Sinbirsk\") byl založen roku 1648 jako pevnost, roku 1670 ho obsadily jednotky Stěnky Razina. Od konce 18. století byl sídlem Simbirské gubernie. Roku 1864 zde zuřil devítidenní požár, jenž zničil většinu města, avšak po zavedení železnice na konci 19. století zde došlo k velkému rozvoji obchodu. V roce 1918 a 1919 tam také několik měsíců pobývaly jednotky Československých legií . Svůj název Uljanovsk má od roku 1924 díky tomu, že se zde narodil Vladimir Iljič Uljanov (Lenin). Narodili se zde také Alexandr Kerenskij a Ivan Gončarov. Od roku 1943 je město sídlem oblasti.\n\nV roce 2008 navrhl starosta města Sergej Jermakov návrat k původnímu názvu \"Simbirsk\".\n\n"}
{"id": "33201", "url": "https://cs.wikipedia.org/wiki?curid=33201", "title": "ISO 3166-2:UM", "text": "ISO 3166-2:UM\n\nKódy ISO 3166-2 pro Menší odlehlé ostrovy Spojených států amerických identifikují 9 teritorií (stav v roce 2015). První část (UM) je mezinárodní kód pro malé odlehlé státy USA, druhá část sestává ze dvou čísel identifikujících teritorium.\n\n UM-67 Johnston Atoll\n\n"}
{"id": "33204", "url": "https://cs.wikipedia.org/wiki?curid=33204", "title": "ISO 3166-2:VN", "text": "ISO 3166-2:VN\n\nKódy ISO 3166-2 pro Vietnam identifikují 58 provincií a 5 měst (stav v roce 2015). První část (VN) je mezinárodní kód pro Vietnam, druhá část sestává ze dvou čísel nebo písmen identifikujících provincii nebo město.\n\n VN-CT město Can Tho\n\n"}
{"id": "33205", "url": "https://cs.wikipedia.org/wiki?curid=33205", "title": "ISO 3166-2:ZM", "text": "ISO 3166-2:ZM\n\nKódy ISO 3166-2 pro Zambii identifikují 10 provincií (stav v roce 2015). První část (ZM) je mezinárodní kód pro Zambii, druhá část sestává ze dvou čísel identifikujících provincii.\n\n ZM-01 Západní (Mongu)\n\n"}
{"id": "33209", "url": "https://cs.wikipedia.org/wiki?curid=33209", "title": "Andante", "text": "Andante\n\nAndante (z italského \"andare\" – pomalý pohyb), odpovídající v českém názvosloví označení \"krokem, volně, ale nikoli zdlouhavě\", je hudební termín, který určuje tempo skladby nebo její části, jehož rychlost se pohybuje mezi adagio a allegro, konkrétně v časovém rozpětí cca 76-108/min.\n\nPříbuzným tempem je např. andante con moto – rychlejším krokem. Andante může být i označení pro samostatnou skladbu, nebo pomalou část v sonátě, symfonii apod.\n\n\n"}
{"id": "33210", "url": "https://cs.wikipedia.org/wiki?curid=33210", "title": "ISO 3166-2:FR", "text": "ISO 3166-2:FR\n\nKódy ISO 3166-2 pro Francii identifikují 12 regionů, 1 společenství a 96 departmentů v metropolitní Francie, dále pak 3 zámořské regiony a 3 zámořské departementy, 1 závislé teritorium a 9 zámořských území, které jsou společně označovány jako zámořská Francie. První část (FR) je mezinárodní kód pro Francii, druhá část sestává ze dvou čísel identifikujících department, 2 písmen identifikujících zámořské území či region, jednoho písmene pro metropolitní region, nebo jednoho čísla a jednoho písmene pro departmenty na Korsice.\n\n FR-ARA Auvergne-Rhône-Alpes\n\n FR-COR Corse\n\n FR-GUA Guadeloupe \n\n FR-01 Ain\n\n FR-GP Guadeloupe (též pod samostatným kódem )\n\n FR-CP Île de Clipperton\n\n FR-GF Guyane (též pod samostatným kódem )\n\n"}
{"id": "33212", "url": "https://cs.wikipedia.org/wiki?curid=33212", "title": "ISO 3166-2:BT", "text": "ISO 3166-2:BT\n\nKódy ISO 3166-2 pro Bhútán identifikují 20 krajů (stav v roce 2015). První část (BT) je mezinárodní kód pro Bhútán, druhá část sestává ze dvou čísel nebo dvou písmen identifikujících kraj.\n\n"}
{"id": "33213", "url": "https://cs.wikipedia.org/wiki?curid=33213", "title": "Krasnodar", "text": "Krasnodar\n\nKrasnodar (rusky Краснодар) je město v Ruské federaci; leží na jihu její evropské části mezi Rostovem na Donu a pobřežím Černého moře. Městem protéká řeka Kubáň; stejný název má i širší historický region. Je administrativním centrem stejnojmenného kraje. Žije zde obyvatel.\n\nKrasnodar byl založen roku 1794 pod názvem \"Jekatěrinodar\" (rusky Екатеринодар) – jako „dar Kateřiny Veliké“ černomořským Kozákům na Kubáni. Od roku 1860 byl střediskem Kubáňské oblasti, Po Říjnové bolševické revoluci byl střediskem procarských sil, právě o toto město probíhaly těžké boje. Ještě v březnu 1920 tu drželi moc bělogvardějci, po jejich pádu a ustavení sovětské moci bylo přejmenováno na Krasnodar (česky „rudý dar“). Až v 2. polovině 20. století začal růst města do dnešní podoby.\n"}
{"id": "33215", "url": "https://cs.wikipedia.org/wiki?curid=33215", "title": "ISO 3166-2:KP", "text": "ISO 3166-2:KP\n\nKódy ISO 3166-2 pro KLDR identifikují 9 provincií, 1 zvláštní město, 1 hlavní město a 1 metropolitní město. První část (KP) je mezinárodní kód pro KLDR, druhá část sestává ze dvou číslic identifikujících provincii nebo město.\n\n KP-01 hlavní město Pchjongjang\n\n"}
{"id": "33216", "url": "https://cs.wikipedia.org/wiki?curid=33216", "title": "Seventh Son of a Seventh Son", "text": "Seventh Son of a Seventh Son\n\nSeventh Son of a Seventh Son je sedmým studiovým albem britské heavy metalové kapely Iron Maiden. Album se umístilo na prvním místě britského žebříčku, a tím se stalo druhým albem kapely, které se dostalo na 1. místo.\n\nZ alba vzešly hned čtyři singly a všechny se umístily v britské TOP 10. Singl \"Can I Play With Madness\" vyšel 20. března 1988 a umístil se na třetím místě žebříčku. 1. srpna 1988 vyšel singl \"The Evil That Men Do\", který se umístil na 5. místě. 7. listopadu 1988 byl vydán singl \"The Clairvoyant\". tento singl se umístil na 6. místě. Poslední singlem se stala píseň \"Infinite Dreams\". Na albu je patrný vliv progresivního rocku, např. v délce a složité struktuře titulní skladby a faktu, že se jedná o konceptuální album.\n\nPokud není uvedeno jinak, autorem všech skladeb je Steve Harris.\n\n\n"}
{"id": "33217", "url": "https://cs.wikipedia.org/wiki?curid=33217", "title": "David Hykes", "text": "David Hykes\n\nDavid Hykes (*2. března 1953, Taos, Nové Mexiko) je americký zpěvák nejvíce známý jako jeden z prvních průkopníků alikvotního zpěvu v Evropě. Kromě něho jsou pro rozvoj této techniky na Západě důležití ještě zejména Karlheinz Stockhausen a Michael Vetter. David Hykes svou kariéru zahájil jako experimentální filmař. V roce 1974 objevil svět alikvotních tónů, když v jednom svém filmu použil přístroj k akustickému rozložení lidského hlasu.\n\nOd té doby se začal věnovat alikvotnímu zpěvu a starým technikám a zpěvním tradicím všeobecně. Největší pozornost věnoval tradičním formám alikvotního zpěvu z Tuvy - Khoomei, Mongolska a Tibetu. Kromě toho byl také ovlivněn gregoriánským chorálem a některými moderními evropskými hudebními skladateli (La Monte Young, Steve Reich, Terry Riley). V roce 1975 založil v New Yorku Harmonic Choir, který se později stal jedním z nejvlivnějších těles v oblasti alikvotního zpěvu. V roce 1987 přesídlil do Francie na základě oficiálního pozvání od francouzského ministerstva kultury. Od té doby žije střídavě v Paříži a New Yorku.\n\nVe své hudbě zúročuje všechny své zkušenosti a ačkoliv silně čerpá ze všech zmíněných tradičních zdrojů, vytváří hudbu, kterou mnozí označují jako novou podobu alikvotního zpěvu. Sám David Hykes vytvořil pro svou hudbu i nový název - harmonický zpěv. Jeho přístup k alikvotnímu zpěvu je hodně spojen a spojován s mystikou, především s učením G. I. Gurdjieffa a také s filozofií hnutí New Age, ačkoliv toto druhé spojení sám Hykes odmítá.\n\nDavid Hykes se podílel také na hudbě k několika filmům, z nichž mezi nejznámější nejspíš patří Společnost mrtvých básníků a Baraka.\n\n\n\n\n"}
{"id": "33218", "url": "https://cs.wikipedia.org/wiki?curid=33218", "title": "ISO 3166-2:CO", "text": "ISO 3166-2:CO\n\nKódy ISO 3166-2 pro Kolumbii identifikují 32 departmentů a hlavní město (stav v roce 2015). První část (CO) je mezinárodní kód pro Kolumbii, druhá část sestává ze tří písmen identifikujících department nebo dvou pro hlavní město.\n\n CO-AMA Amazonas (Leticia)\n\n"}
{"id": "33219", "url": "https://cs.wikipedia.org/wiki?curid=33219", "title": "Elâzığ", "text": "Elâzığ\n\nElâzığ (výslovnost Elazí) je město ve východním Turecku, v nadmořské výšce 1 067 m nedaleko Kebanské přehrady na řece Eufrat. Elâzığ má asi 300 000 obyvatel a je správním střediskem stejnojmenné provincie.\n\nMěsto Elâzığ bylo založeno poměrně nedávno, v roce 1834 jako \"Mamüret'ül-Aziz\" sultánem Abudlazizem. Název Elazik dal městu až roku 1937 Mustafa Kemal Atatürk, který ho pojmenoval v překladu „Město jídla“ – Elâzığ se totiž nachází v úrodné nížině. Kvůli složité výslovnosti byl později vládou název zjednodušen na Elâzığ.\n\n\n"}
{"id": "33220", "url": "https://cs.wikipedia.org/wiki?curid=33220", "title": "Aleatorická hudba", "text": "Aleatorická hudba\n\nTermín aleatorická hudba označuje v hudební kompozici styl, který se objevil v padesátých letech 20. století. Hlavním určujícím znakem aleatorické hudby je fakt, že určitá část kompozice je ponechána náhodě. Nejedná se však o naprostou náhodu, podmínky náhodných jevů jsou vždy pevně definovány. Mezi nejznámější průkopníky této hudby patří Pierre Boulez a John Cage.\n\nDále i Jan Taussinger, autor baletu \"Noc\", \"Hukvaldský nonet\" i skladby \"Nulový bod pro violu a soprán\".\n"}
{"id": "33221", "url": "https://cs.wikipedia.org/wiki?curid=33221", "title": "ISO 3166-2:MA", "text": "ISO 3166-2:MA\n\nKódy ISO 3166-2 pro Maroko identifikují 12 regionů, dále pak 13 prefektur a 62 provincií (stav v roce 2018). V tomto rozsahu je započítáno i území Západní Sahary, pro které nepanuje celosvětová shoda o tom, zda se jedná o suverénní stát či součást Maroka. První část (MA) je mezinárodní kód pro Maroko, druhá část sestává ze dvou čísel identifikujících region a ze tří písmen identifikujících provincii či prefekturu.\n\nNásleduje přehled regionů, provincií a prefektur. Hvězdičkou jsou označena území, která zcela či částečně, leží na území Západní Sahary. \n\n"}
{"id": "33222", "url": "https://cs.wikipedia.org/wiki?curid=33222", "title": "ISO 3166-2:AO", "text": "ISO 3166-2:AO\n\nKódy ISO 3166-2 pro Angolu identifikují 18 provincií (stav v roce 2015). První část (AO) je mezinárodní kód pro Angolu, druhá část sestává ze tří písmen identifikujících provincii.\n\n"}
{"id": "33223", "url": "https://cs.wikipedia.org/wiki?curid=33223", "title": "Akaba", "text": "Akaba\n\nAkaba (arabsky: العقبة, \"al-Aqaba\") je město v Jordánsku, nacházející se v jižním cípu země na pobřeží Akabského zálivu Rudého moře nedaleko hranic s Izraelem a Saúdskou Arábií. Má asi 100 000 obyvatel. Je to jediný jordánský přístav a zároveň největší město v oblasti Akabského zálivu.\n\nOblast dnešní Akaby byla osídlena již v době třetího tisíciletí př. n. l. Na tomto místě se křížily v dobách dávno před naším letopočtem obchodní trasy z Afirky a Anatolie a Arábie. První osada nesla název Elath (אֵילַת ʼÊlaṯ), také dnes leží na izraelské straně zálivu město Eilat. O tomto městě jsou již zmínky v Bibli (1. Královská 9:26): \"„Král Šalomoun dal také udělat lodě v Esjón-geberu, který je blízko Elótu na břehu Rákosového moře v edómské zemi.“\"\n\nZa Ptolemaiovců město nazývali \"Bereniké\", za římského panství pak \"Alia\" nebo \"Aleana\". V římské době sem byla postavena silnice (via Nova Traiana), vedoucí přes Damašek, Ammán a končící právě zde.\n\nV nejranějších dobách tohoto náboženství sem zasáhla vláda prvních kalifátů. Město získalo název \"Ajla\". Během 12. století nakrátko Akabu obsadili křižáci, poté byla osvobozena mamlúky, kteří ji drželi až do začátku 16. století, kdy se jí zmocnila Osmanská říše, která ji držela dalších 400 let.\n\nZa první světové války musela Osmanská říše ustoupit a město tak navždy ztratila. Bylo dobyto v červnu 1917 beduínskou armádou pod velením T. E. Lawrence známého spíše jako Lawrence z Arábie. To se stalo součástí království Hidžázu, ale jen krátce, protože roku 1925 byla Akaba přičleněna k britskému protektorátu Zajordánsko. Od 2. poloviny 20. století se rozvíjejí čilé obchodní vztahy se sousední Saúdskou Arábií, která přístav také využívá. V roce 1965 se uskutečnila výměna území, kterou Jordánsko od Saúdské Arábie získalo 12 km pobřeží v zázemí Akaby.\n\n"}
{"id": "33225", "url": "https://cs.wikipedia.org/wiki?curid=33225", "title": "ISO 3166-2:AF", "text": "ISO 3166-2:AF\n\nKódy ISO 3166-2 pro Afghánistán identifikují 34 provincií (stav v roce 2015). První část (AF) je mezinárodní kód pro Afghánistán, druhá část sestává ze tří písmen identifikujících provincii.\n\n\n"}
{"id": "33226", "url": "https://cs.wikipedia.org/wiki?curid=33226", "title": "Predikátová logika", "text": "Predikátová logika\n\nV matematice a logice se pojmem predikátová logika označuje formální odvozovací systém používaný k popisu matematických teorií a vět.\n\nPredikátová logika je rozšířením výrokové logiky. Na rozdíl od výrokové logiky má bohatší vyjadřovací schopnost. Predikátová logika si všímá struktury vět. V každé větě rozlišuje individua o kterých se něco predikuje. Predikát je chápán jako vlastnost nebo vztah.\n\nVztahy výrokové logiky platí i v rámci predikátové logiky. Do výrokové logiky přidává kvantifikátory a vztah predikát – individuum. Individuum je prvek z nějaké množiny (univerza) a predikát je relace na této množině.\n\nExistuje mnoho druhů predikátové logiky. Predikátová logika prvního řádu obsahuje pouze jeden druh proměnných pro individua. Mohou jimi být přirozená čísla, množiny, prvky, atd.. Jako zvláštní případ logiky prvního řádu existuje také predikátová logika prvního řádu s více druhy proměnných pro individua, jimiž jsou body, přímky, roviny atd.\n\nDále existuje predikátová logika druhého řádu, která má dva druhy proměnných. Jedny pro pro individua a proměnné pro množiny individuí, predikáty a funkce.\n\nPredikátová logika prvního řádu má dokazovací systémy, které jsou korektní a zároveň úplné. Pro logiky vyšších řádů to neplatí. Korektností se rozumí, že každá formule dokazatelná z axiomů (předpokladů) je tautologií. Úplností se rozumí, že každá tautologie je dokazatelná z axiomů.\n\nPredikátová logika je také bezesporná z čehož plyne její obecná nerozhodnutelnost.\n\nKořeny predikátové logiky lze vystopovat až k Aristotelově sylogismu, který se datuje do 4. století před naším letopočtem.\n\nAristotelova logika se zabývá vztahem předpokladů a závěru při dokazování. Předpoklady pak definuje výroky, které přisuzují, nebo upírají jednu věc jiné. Věc, které něco přiřčeno nebo odepřeno, je předmětem věty a to, co je přiřčeno nebo upřeno předmětu, je predikát. Předmět a predikát jsou i tzv. pojmy (termy), které bychom dnes nazvali jmenné věty (přísudek je vyjádřen jménem nebo sponovým slovesem). Prohlášení všech medvědů za obratlovce znamená, že \"medvěd\" je předmětem a \"obratlovci\" je predikát.\n\nO vývoj predikátové logiky se zasadil i Euklidés. Jeho hlavním dílem jsou \"Základy\" o třinácti dílech, jež začínají stanovením deseti základních postulátů či axiomů geometrie a pak postupují systémem vět a důkazů ke stále složitějším konstrukcím. Právě tento důraz na axiomy se stal základním kamenem pro další rozvoj.\n\nDalší, kdo se zasadil o rozvoj predikátové logiky, byl Angličan Vilém z Sherwoodu, který ve 13. století napsal knihu s názvem Úvod do logiky. Nejpozoruhodnější rys knihy byl způsob jakým se vypořádal s kvantifikátory. Logické výrazy \"všichni\", \"ne\" a \"někteří\", na nichž jsou založeny rozdíly mezi univerzálními a individuálními pojmy v Aristotelově sylogismu. Vilém z Sherwoodu uznává rovnocennost různých kombinací kvantifikátorů a negací výroky, které nejsou uvedeny v Aristotelově Sylogismu: negace univerzálních a jednotlivých pojmů.\n\nV sedmnáctém století německý filozof, vědec, matematik Gottfried Leibniz poskytl jako první systematický výklad predikátové logiky. Prakticky nic z jeho objevů nebylo zveřejněno během jeho celého života – odhalení přišlo až na počátku dvacátého století. Leibniz přišel na to, že logika může být chápána algebraicky v analogii se sčítáním, odčítáním a násobením, což je systematický způsob, jak určit platnost výroků. Zvláštností této logiky byla shopnost interpretace výroků dvěma způsoby. Výroky mohou být chápány intencionálně nebo extensivně, což bylo pojetí, které bylo přijato dalšími generacemi logiků jako predikátová logika.\n\nDalší vývoj na sebe nenechal dlouho čekat. Matematik Leonhard Euler v roce 1768 publikoval způsob, jak reprezentovat vztahy subjektů a predikátů geometricky. Celý systém pak o padesát let později vylepšil Francouz Joseph Diaz Gergonne a pak Angličan John Venn a Američan Charles Sanders Peirce během pozdního devatenáctého století.\n\nBěhem devatenáctého století George Boole (viz Booleovská logika) zdokonalil systém logiky, který stavěl na základech původní logiky stoiků. Vytvořil analogii mezi větnými operátory a teorií množin, čímž nabyla na možnostech rozsáhlejší interpretace.\n\nV roce 1879 německý filozof Gottlob Frege publikoval Begriffsschrift (česky pojmové písmo nebo také jazyk formulí), první koherentní systém predikátové logiky. Největší Fregeho pokrok od Aristotelovo sylogismu byl dosažen zejména v obecnost jeho logiky. Ta dostala vyjadřovací schopnosti vyjádřit všechny kombinace kvantifikátorů a negací, stejně jako konjunkce, disjunkce, implikace a dvojité implikace (ekvivalence). Logika také dostala vyjadřovací prostředky pro relace – Aristotelova logika byla omezena na predikáty vztahující se pouze k jednotlivým termům.\n\nFrege byl při tvorbě svého pojetí logiky inspirován z matematického pojetí aditivní funkce. Funkce sčítání o dvou argumentech formula_1 představuje určitou hodnotu. Frege předpokládal, že predikáty můžou zastat argumenty stejně jako v příkladu relace formula_2 (x je otec y), což chová jako funkce. Když jména nahradíme proměnnými, vznikne věta. Takže stejně jako formula_3 označuje součet dvou čísel, formula_4 (Jan Lucemburský je otcem Karla IV) znamená vztah mezi dvěma lidmi. Použití funkčního zápisu byl významný odklon historického pojetí, který se Fregemu podařilo obhájit.\n\nTyto změny od do té doby tradiční logiky přinesly pokrok díky zproštění se příliš úzké vázanosti na běžný jazyk a gramatiku. V díle Begriffsschrift pak tvrdí, že záměna konceptu subjektu a predikátu na funkci a její argumenty bude významná změna pro budoucí vývoj, která se zachová do dalších let.\n\nFrege byl ve svých plánech velmi ambiciózní. Plánoval svoji logiku za pomoci několika axiomů a jednoho inferenčního pravilda pro dokazování. Domýšlel se, že s jeho logikou bude možné odvozovat všechna pravidla aritmetiky. Tyto představy se později ukázaly jako liché.\n\nPrávě Bertrand Russell objevil paradox (Russellův paradox, nebo také Russelova antinomie), kterým dokázal, že Fregeho systém logiky jako celek nebyl konsistentní. \"\"Objevil ho v roce 1901, když pracoval na své knize \"Principles of Mathematics\" (Principy matematiky) vydané v 1903. Paradox spočívá v definici množiny (symbol označuje \"není prvkem množiny\")\"\"\n\nV roce 1905 Russell vydal referát demonstrující vyjadřovací sílu predikátové logiky jako nástroj pro řešení filosofických problémů. Ve článku O označování (On denoting) Russell navrhuje metodu, jak analyzovat výroky zdánlivě přisuzující vlastnosti neexistujícím entitám.\n\n\"\"Nejznámější příklad Russellovy \"analytické\" metody se týkal použití popisů a vlastních jmen. Ve svém díle \"Principles of Mathematics\" (Principy matematiky) tvrdil, že každé označení (například \"Scott, \"modrý\", \"číslo dvě\", \"zlatá hora\") označuje nebo se vztahuje k existující entitě. V roce 1905 ve svém článku \"On Denoting\" (O označování) tento extrémní realismus modifikoval a byl přesvědčen, že označování nemusí být teoreticky jednotné. Zatímco logicky vlastní jména (slova jako \"tento\" nebo \"takový\", která popisují vjemy, na něž se subjekt bezprostředně soustředil) mají význam odkazů s nimi spojených, deskriptivní fráze (jako \"nejmenší číslo menší než pí\") lze chápat jako soubor veličin (jako \"všichni\" nebo \"několik\") a definiční funkce (jako \"\" je číslo). Jako takové je nelze chápat jako odkazovací výroky, ale spíše jako \"nekompletní symboly\". Jinými slovy, lze je chápat jako symboly ve spojení s odpovídajícím kontextem, ale samostatně nemají žádný význam.\"\"\n\nVe výroku \"Současný král Francie je plešatý.\" definiční popis \"současný král Francie\" hraje zcela odlišnou roli od vlastního jména \"Scott\" ve výroku \"Scott je plešatý.\" Jestliže symbolem formula_5 označíme predikát \"je současným králem Francie\" a symbolem formula_6 predikát \"\"je plešatý\"\", pak Russell přiřazuje výroku logickou formu\n\nExistuje formula_7 takové, že  \n      (a)  formula_8\n\n(b) Jestliže pro nějaké formula_9  je formula_10, pak  formula_11\n      (c) formula_12\n\nV zápisu predikátového počtu máme formula_13 První výrok má naprosto odlišný tvar od výroku druhého. Pokud symbolem formula_14 označíme jméno \"Scott\", pak druhý výrok má logickou formu formula_15. Rozdíl mezi různými logickými formami umožnil Russellovi objasnit tři důležité záhady. První záhada se týkala působení zákona vyloučení třetího. Podle tohoto zákona totiž musí platit buď výrok \"\"Současný král Francie je plešatý\"\" nebo výrok \"\"Současný král Francie není plešatý\"\". Avšak oba výroky předpokládají existenci krále Francie, což je nežádoucí výsledek. Pokud se však použije logická analýza v podobě predikátového počtu, je jasné, že první výrok lze odmítnout bez vazby na existenci současného krále Francie, konkrétně pravdivým výrokem \"\"Není pravda, že existuje současný král Francie, který je plešatý\"\".\n\nDruhá záhada se týkala zákona identity. Přestože je pravdivý výrok \"\"Scott je autorem Waverley\"\", neznamená to, že predikát \"\"je Scott\"\" a \"\"je autorem Waverley\"\" jsou v každé situaci zaměnitelné. Například výrok \"\"král Jiří IV. chtěl vědět, zda Scott je autorem Waverlay\"\" má smysl, ale výrok \"\"král Jiří IV. chtěl vědět, zda Scott je Scott\"\" nedává smysl. Russell rozlišoval mezi formami, které používají vlastní jména a konkrétním popisem.\n\nOznačme symbolem <nowiki>\"</nowiki> jméno \"\"Scott\"\", symbolem <nowiki>\"</nowiki> jméno \"\"Waverley\"\" a symbolem <nowiki>\"</nowiki> binární predikát \"\"je autorem\"\". Výrok formula_16 jistě není ekvivalentní s výrokem formula_17\n\n Třetí záhada se týkala pravdivosti negace existenciálního výroku, jako je tvrzení \"\"Zlatá hora neexistuje.\"\" Russell znovu rozlišoval mezi logickou formou a vlastním jménem. Například výrok, že \"\"Scott neexistuje\"\", je nepravdivý, protože výrok formula_18 je vnitřně sporný. Musí existovat nejméně jeden subjekt, který je identický <nowiki>\"</nowiki>, protože vždy platí, že . Na rozdíl od tohoto však výrok \"\"Zlatá hora neexistuje\"\" může být pravdivý. Označme <nowiki>\"</nowiki> predikát \"\"je zlatý\"\" a <nowiki>\"</nowiki> predikát \"\"je hora\"\". Pak v následujícím výroku neexistuje žádný rozpor formula_19\n\n Po značné námaze tedy Russell dovedl najít řešení svého paradoxu. S řešením paradoxu se opět navrátil k Fregeho práci, na které dále stavěl. To vyústilo v dílo Principia Mathematica o třech částech. které napsal společně s Alfredem Northem Whiteheadem vydávaném od roku 1910. V díle se snaží odvodit veškeré matematické pravdy ze sady axiomů a odvozovacích pravidel zapsaných za pomoci symbolické logiky. Vytvořili propracovanou sadu konceptů, ve které má každý reálný matematický objekt přiřazen svůj vlastní koncept. Typy jsou uspořádány do hierarchie a množiny mohou obsahovat pouze objekty nižšího typu. Vytvořili tak jakousi ontologii. Svazek Principia Mathematica je považován za jedno z nejdůležitějších děl z oboru matematické logiky a filosofie od dob Aristotela. Všechny tyto události mají za následek, že se problematika predikátové logiky dostala do popředí zájmu filosofického myšlení té doby.\n\nBěhem vývoje predikátové logiky zůstala otevřena otázka úplnosti používaných systémů. Úplná logika znamená, že každá pravdivá věta systému může být i prokázána. Tou dobou se při zkoumání úplnosti zkoumala na platnost tvrzení, nikoliv zdali jsou použity platné inference.\n\nVe své disertační práci z roku 1930 Kurt Gödel dokázal, že všechna platná tvrzení (tautologie) v systému předchůdců Russella a Whiteheada jsou dokazatelná z axiomů, a tak je možno o takové logice referovat jako o úplné.\n\nV té době existují i jiné úspěšné pokusy té o nalezení způsobu dokazování úplnosti predikátové logiky. Mezi významné patří pokusy Leona Henkina.\n\nV 30. letech 20 století se o rozvoj predikátové logiky zasadil polský logik Alfred Tarski. Byl to právě on, kdo poskytl formální výklad predikátové logiky. Až do tohoto bodu byly systémy predikátové logiky axiomatické.To znamenalo, že se utvořil malý souboru axiómů a inferencí, ze kterých byly tvořeny teorémy za pomoci odvozování. Tarski však našel obecnou metodu, která byla založena na konceptu pravdivosti vět s kvantifikátory.\n\nTarského formální definice pravdy má následující strukturu:\n\nNechť formula_20 je jazyk, formula_21jeho interpretace, formula_22 pravdivostní ohodnocení a formula_23 je formule jazyka formula_20.\n\nŘíkáme pak, že formula_23 je splněna v formula_21při ohodnocení formula_22 a píšeme formula_21 ⊨formula_29, podle složitostiformula_23: \n\nformula_55  \n\nŘíkáme, že formule formula_68 je pravdivá v formula_69 a píšeme formula_21⊨formula_23, je-li formula_68 splněná v formula_69 při každém ohodnocení proměnných.\n\nMísto formula_87 (resp. formula_88) se často používá formula_89 (resp. formula_90), kde formula_91 je existenční kvantifikátor a formula_92 je univerzální kvantifikátor.\n\n\n"}
{"id": "33227", "url": "https://cs.wikipedia.org/wiki?curid=33227", "title": "ISO 3166-2:BA", "text": "ISO 3166-2:BA\n\nKódy ISO 3166-2 pro Bosnu a Hercegovinu identifikují 2 entity a 1 distrikt (stav v listopadu 2015). První část (BA) je mezinárodní kód pro Bosnu a Hercegovinu, druhá část sestává ze tří písmen identifikujících region či dvou číslic v případě kantonů.\n\n BA-BIH Federacija Bosna i Hercegovina (Sarajevo)\n\n"}
{"id": "33230", "url": "https://cs.wikipedia.org/wiki?curid=33230", "title": "ISO 3166-2:BE", "text": "ISO 3166-2:BE\n\nKódy ISO 3166-2 pro Belgii identifikují 10 provincií a 3 regiony (stav v dubnu 2015). První část (BE) je mezinárodní kód pro Belgii, druhá část sestává ze tří písmen identifikujících jednotlivé územní celky.\n\n BE-BRU Brusel \n\n"}
{"id": "33232", "url": "https://cs.wikipedia.org/wiki?curid=33232", "title": "Predikátová logika prvního řádu", "text": "Predikátová logika prvního řádu\n\nPredikátová logika prvního řádu je formální systém používaný v matematice, filozofii, lingvistice a informatice. Často se pro její označení používá kratší a méně přesný termín predikátová logika. Predikátová logika prvního řádu se odlišuje od výrokové logiky zavedením kvantifikovaných proměnných.\n\nTeorie o určitém tématu bývá obvykle právě predikátová logika prvního řádu společně se: specifickou univerzální množinou (též. univerzem), ze které jsou brány proměnné, dále pak konečně mnoha funkcemi a predikáty nad touto množinou, a konečně množinou rekurzivních axiomů, jež jsou v rámci teorie pokládány za platné. Někdy pojmem \"teorie\" formálně rozumíme množinu vět (sentencí) zapsaných v predikátové logice. \n\nKromě predikátové logiky prvního řádu existují logiky vyšších řádů. Tyto logiky se odlišují tím, že povolují predikáty uvnitř predikátů, kvantifikování predikátu i funkcí (případně predikátů a funkcí zároveň). U teorií predikátové logiky prvního řádu jsou predikáty svázány s teorií množin, kdežto v případě logik vyšších řádů bývají predikáty interpretovány jako množiny množin.\n\nExistuje velké množství deduktivních systémů pro predikátovou logiku prvního řádu, které jsou korektní (všechna dokazatelná tvrzení jsou pravdivá) a úplné (všechna pravdivá tvrzení jsou dokazatelná). Velký pokrok byl zaznamenán na poli automatických dokazovačů postavených právě na této logice, a to i přes její semi-rozhodnutelnost v oblasti dokazovačů. A v neposlední řadě splňuje několik metalogických vět, např. Löwenheim-Skolemovu větu nebo větu o kompaktnosti.\n\nPredikátová logika prvního řádu je nesmírně důležitá již pro samotné základy matematiky, protože je standardní logikou pro axiomatické systémy. Mnoho běžných axiomatických systémů, jako Peanova aritmetika a axiomatická teorie množin (včetně Zermel-Fraenkelovy teorie množin), lze formalizovat pomocí predikátové logiky. Zato žádná teorie prvního řádu nemá sílu plně a kategoricky popsat struktury s nekonečnou doménou, např. celá čísla nebo reálná čísla. K tomu jsou zapotřebí logiky vyšších řádů.\n\nZatímco výroková logika se zabývá jednoduchými a deklarativními výroky, predikátová logika prvního řádu zavádí jako nadstavbu predikáty a kvantifikátory. Predikát se podobá funkci nabývající booleovské hodnoty (pravda - nepravda). \n\nUvažujme následující věty: “Sókratés je filozof.” a “Platón je filozof.” Ve výrokové logice se bude jednat o dva čistě nezávislé výroky, označeny např. \"p\" a \"q\". V predikátové logice s nimi bude zacházeno daleko provázaněji za použití predikátu \"P(x)\". Predikát \"P\" říká, že objekt, reprezentovaný proměnnou \"x\", je filozof. Tedy, pokud bude \"x\" reprezentovat Sókrata, bude \"P\" říkat to samé co výrok \"p\". Obdobně tomu bude u Platóna a druhého výroku. Na tomto příkladu je patrný klíčový aspekt predikátové logiky prvního řádu: \"P\" jako symbol je syntaktickou entitou, které byl dán sémantický význam deklarováním, že \"P(x)\" platí právě tehdy, když \"x\" je filozofem. Takovémuto přiřazení sémantického významu říkáme interpretace.\n\nPredikátová logika umožňuje uvažování nad vlastnostmi, jež jsou sdíleny mnoha objekty, díky použití proměnných. Uveďme si příklad, nechť \"P(x)\" značí, že \"x\" je filozof a nechť \"S(x)\" vyjadřuje, že \"x\" je učenec. Pak formule\nříká, že pokud \"x\" je filozof pak \"x\" je učenec. Symbol formula_2 se používá pro označení implikace (podmínkové věty). Hypotéza leží nalevo od šipky, závěr na druhé straně. Pravdivost této formule závisí na tom, jaký objekt je reprezentován proměnnou \"x\", a na interpretaci predikátů \"P\" a \"S\".\n\nPro vyjádření výrazů ve formě \"pro každé \"x\", pokud \"x\" je filozofem, pak \"x\" je učencem\" již nestačí použití proměnných, ale musíme použít kvantifikátor.\nOpět, nechť \"P(x)\" značí, že \"x\" je filozof a nechť \"S(x)\" znamená, že \"x\" je učencem. Pak sentence prvního řádu:\nvyjadřuje, že nehledě na to, co \"x\" reprezentuje, tak jestliže \"x\" je filozofem, pak \"x\" je učencem. Zde formula_4, neboli univerzální kvantifikátor, vyjadřuje myšlenku, že výraz v závorkách platí pro všechny volby proměnné \"x\".\n\nPro dokázání nepravdivosti tvrzení \"jestliže \"x\" je filozof, pak \"x\" je učencem\" musíme ukázat, že existuje filozof, který není učencem. Toto protitvrzení můžeme vyjádřit za pomoci existenčního kvantifikátoru formula_5:\nZde:\n\nPredikáty \"P(x)\" a \"S(x)\" z předchozího příkladu mají pouze jeden parametr. Predikátová logika prvního řádu je ovšem schopná zvládnout i predikáty s více než jedním parametrem. Například, \"existuje osoba, která se nechá pokaždé napálit\" můžeme popsat následovně:\nTentokrát \"P(x)\" znamená, že \"x\" je osoba, \"Time(y)\" je interpretován tak, že \"y\" je moment v čase, a \"F(x,y)\" značí, že (osoba) \"x\" může být napálena v (čase) \"y\". Pro jasnost, toto prohlášení říká, že \"existuje alespoň jedna osoba, která může být napálena ve všech časových momentech\", což je silnější tvrzení než: \"pro všechny časové momenty existuje alespoň jedna osoba, jež může být napálena\". Druhé tvrzení totiž nespecifikuje, zda je ona napálená osoba jedna a tatáž pro všechny okamžiky.\n\nRozsahem kvantifikátorů rozumíme množinu objektů, které je mohou uspokojit (v předchozích neformálních příkladech nebyl uváděn). Navíc, kromě specifikace významu predikátových symbolů, musí interpretace určit neprázdnou množinu známou jako univerzální množina nebo univerzum, jakožto rozsah pro kvantifikátory. Pak lze o prohlášení ve formě formula_13 říci, že je pravdivé vzhledem k určité interpretaci, pokud existuje nějaký objekt z univerza v rámci této interpretace, který zaručí, že interpretace přiděluje správný význam predikátu \"P\".\n\nPredikátová logika prvního řádu se skládá ze dvou klíčových částí. Syntax určuje, jaké kolekce (posloupnosti) symbolů jsou legální výrazy predikátové logiky, zatímco sémantika hovoří o významu za těmito výrazy.\n\nNa rozdíl od přirozených jazyků, jako Čeština, je jazyk predikátové logiky prvního řádu zcela formální, tedy můžeme zcela mechanicky určit, zda je daný výraz legálně utvořen. Rozlišujeme dva základní druhy výrazů: termy, které intuitivně představují objekty, a formule, jež zahrnují predikáty a mohou být pravdivé nebo nepravdivé. Termy a formule predikátové logiky jsou řetězce symbolů, jež společně tvoří abecedu jazyka. Stejně jako u všech formálních jazyků, je povaha těchto symbolů mimo záběr formální logiky. Často jsou brány jednoduše jako písmena a interpunkční znaménka.\n\nBěžně rozlišujeme symboly abecedy na logické symboly, které mají vždy tentýž význam, a mimo-logické symboly, jejichž význam se liší dle interpretace. Např., logický symbol formula_10 vždy reprezentuje \"a\" (\"a zároveň\"); nikdy není interpretován jako \"nebo\" (či jako jiná spojka). Na druhou stranu, mimo-logický predikátový symbol \"P(x)\" můžeme interpretovat tak, že \"x\" je filozof, \"x\" je osoba, nebo jako jiný unární predikát závisející na konkrétní interpretaci.\n\nMáme několik logických symbolů patřících do abecedy, které se mohou lišit autor od autora, ale obvykle mezi ně patří:\n\n\n\n\n\n\nStojí za poznamenání, že ne všechny výše zmíněné symboly jsou nezbytné. Postačují: pouze jeden z kvantifikátorů (obvykle univerzální), negace a konjunkce, proměnné, závorky a symbol rovnosti. V neposlední řadě, lze definovat ještě další drobné variace:\n\n\n\nMimo-logické symboly představují predikáty (relace), funkce a konstanty představené v rámci univerza. Standardní praxí bylo používat fixní, nekonečnou množinu mimologických symbolů pro všechny účely. V současnosti používáme různé mimo-logické symboly podle zamýšlené aplikace. Proto začalo být nutné pojmenovat množinu všech mimo-logických symbolů použitou pro konkrétní aplikaci. Tuto volbu zprostředkovává tzv. signatura.\n\nV tradičním přístupu máme pouze jednu nekonečnou množinu mimo-logických symbolů (jednu signaturu) pro všechny aplikace. V důsledku to znamená, že existuje pouze jeden jazyk predikátové logiky prvního řádu. Tento přístup se stále objevuje, zejména ve filosoficky orientovaných knihách.\n\nV současné matematické logice se signatura liší dle aplikace. Typické signatury jsou {1, ×} nebo pouze {×} pro grupy, či {0, 1, +, ×, <} pro uspořádaná tělesa. Na počet mimo-logických symbolů nejsou kladena žádná omezení. Signaturou může být prázdná, konečná nebo nekonečná, dokonce nespočetná množina. Nespočetné signatury se objevují např. jako součást moderních důkazů Löwenheim-Skolemovy věty.\n\nV moderním přístupu je každý mimo-logický symbol jedním z následujících typů.\n\nZ tradičního přístupu se jde jednoduše přesunout do moderního, pokud specifikujeme signaturu, která se bude skládat z tradičních sekvencí mimologických symbolů.\n\nPravidla tvorby definují termy a formule pro predikátovou logiku prvního řádu. Pokud jsou termy a formule reprezentovány řetězci symbolů, mohou být tato pravidla použita k sepsání formální gramatiky pro termy a formule. Pravidla jsou obecně bezkontextová gramatika, s výjimkou toho, že množina symbolů může být nekonečná a startovacích symbolů může být mnoho.\n\nMnožina termů je induktivně definována pomocí následujících pravidel:\n\nMnožina formulí (známá také jako dobře utvořené formule) je rekursivně definována následujícími pravidly:\n\nNapříklad,\nje formule, jestliže \"f\" je unární funkční symbol, \"P\" je unární predikátový symbol a Q je ternární predikátový symbol. Naopak, formula_41 není formule, ačkoli se jedná o řetězec znaků patřících do abecedy.\n\nRolí závorek v definici je zajistit, aby jakákoli formule mohla být utvořena jedním způsobem, a to dle rekurzivní definice (jinak řečeno, existuje jedinečný derivační strom pro každou formuli). Tato vlastnost se nazývá jedinečná čitelnost (anglicky unique readability) formulí. Máme mnoho konvencí pro to, kde a jak používat závorky ve formulích. Například, někteří autoři používají dvojtečky nebo tečky namísto závorek, jindy se mění umístění závorek. Každý autor by měl v rámci své konvence ověřit, že jeho řešení dostává čitelnosti.\n\nDefinice formule představená výše nedovoluje definování jestliže-pak-jinak (if-then-else) funkce ite(c,a,b), kde \"c\" je podmínka vyjádřená jako formule, jež by navracela \"a\", pokud by c bylo pravdivé a \"b\", jestliže je nepravdivé. Tento nedostatek je důsledek faktu, že predikáty a funkce mohou přijímat pouze termy jako parametry (’’ite’’ funkce má jako první parametr formuli). Některé jazyky stavějící na predikátové logice prvního řádu, např. SMT-LIB 2.0, toto dovolují.\n\nKvůli pohodlnosti se zavedlo mnoho konvencí zabývajících se prioritou logických operátorů, převážně za účelem vyhnutí se psaní závorek. Tato pravidla se podobají prioritě početních operací v aritmetice. Běžnou konvencí je:\nNavíc, lze přidat extra interpunkci, která není definicí vyžadována, aby byla formule čitelnější. Tedy formule\nmůže být přepsána na\n\nV některých oborech je běžné používat infixovou notaci pro binární relace a funkce namísto prefixové notace (použité v definici výše). Například v aritmetice typicky píšeme \"2 + 2 = 4\" místo \"=(+(2,2),4)\". Je zvykem považovat formule zapsané v infixové notaci za zkratky pro odpovídající formule v prefixové notaci.\n\nVýše představené definice používají infixovou notaci pro binární spojky, jako je formula_2. Méně používanou konvencí je tzv. Polská notace, ve které píšeme formula_19, formula_50, atd. před jejich argumenty namísto mezi. Tato notace nám dovoluje odprostit se od veškeré interpunkce. Polská notace je kompaktní a elegantní, ale zřídka používaná v praxi, protože je obtížná ke čtení. V Polské notaci přepíšeme formuli\nna \n\nFormule mohou obsahovat buď volné nebo vázané proměnné. Intuitivně, proměnnou nazveme volnou, pokud není kvantifikována: ve formula_52, je proměnná \"x\" volnou, zatímco \"y\" je vázaná. Volné a vázané proměnné formule jsou definovány následovně:\n\nNapříklad ve formula_4\"x\" formula_4\"y\" (\"P\"(\"x\")formula_19 \"Q\"(\"x\",\"f\"(\"x\"),\"z\")), \"x\" a \"y\" jsou vázané proměnné, \"z\" je volná proměnná a \"w\" není ani volná ani vázaná, neboť se ve formuli nevyskytuje.\n\nVolnost a vázanost lze také specializovat na specifický výskyt proměnných ve formuli. Například ve formula_65, je první výskyt \"x\" volný, kdežto druhý vázaný. Řečeno jinak, \"x\" v formula_66 je volná proměnná, zatímco formula_67 v formula_68 je vázaná.\n\nFormule predikátové logiky prvního řádu bez volných proměnných se nazývá sentence prvního řádu. Sentence jsou tedy formule, které budou mít dobře definované pravdivostní hodnoty v rámci určité interpretace. Aby byla nějaká formule, např. P(\"x\"), pravdivá, musí záviset na tom, jaký objekt \"x\" reprezentuje. Zato sentence formula_69 bude pravdivá nebo nepravdivá v závislosti na dané interpretaci.\n\nV matematice obsahuje jazyk uspořádané abelovy grupy jeden konstantní symbol 0, jeden unární funkční symbol −, jeden binární funkční symbol +, a jeden binární relační symbol ≤. Pak:\n\nPokud vhodně stanovíme axiomy predikátové logiky, stačí nám zavést následující 4 axiomy:\n\nOdvozovací pravidlo může být formulováno takto:\nkde \"Z(x)\" značí pravdivou formuli predikátové logiky a ∀xZ(x) je jeho rozšířením vzhledem k proměnné \"x\".\n"}
{"id": "33236", "url": "https://cs.wikipedia.org/wiki?curid=33236", "title": "ISO 3166-2:BF", "text": "ISO 3166-2:BF\n\nKódy ISO 3166-2 pro Burkinu Faso identifikují 13 regionů a 45 provincií (stav v roce 2015). První část (BF) je mezinárodní kód pro Burkinu Faso, druhá část sestává ze tří písmen identifikujících provincii či dvou číslic identifikujích region.\n\n BF-01 Boucle du Mouhoun\n\n BF-BAL Balé (Boromo)\n"}
{"id": "33238", "url": "https://cs.wikipedia.org/wiki?curid=33238", "title": "Iževsk", "text": "Iževsk\n\nIževsk (rusky Ижевск, udmurtsky Ижкар \"Ižkar\") je město na východě evropské části Ruské federace. Leží zhruba v poloviční vzdálenosti mezi Volhou a Uralem na řece Iž, asi 270 km severovýchodně od Kazaně. Je hlavním městem Udmurtské republiky a významným střediskem strojírenského, zvláště zbrojního průmyslu. Žije zde obyvatel. Mezi lety 1985 a 1987 neslo město název Ustinov.\n\nMěsto založil roku 1760 hrabě Pjotr Šuvalov jako hutnický a zbrojní závod pod názvem Iževskij Zavod (Ижевский Завод). 9. listopadu (27. října podle juliánského kalendáře) 1917 zde získali moc rudí. Místní sovět 21. února 1918 prohlásil Iževskij Zavod městem a přejmenoval na Iževsk. Od 10. června 1921 byl Iževsk střediskem Votské AO a od 28. prosince 1934 hlavní město Udmurtské ASSR, dnešní Udmurtské republiky. Za druhé světové války se v Iževsku vyrobilo na 12,5 milionu kusů střelných zbraní. Právě zde Michail Kalašnikov v roce 1948 vyrobil slavnou útočnou pušku AK-47 (Kalašnikov žil až do své smrti v Iževsku a byl čestným občanem města). Od 27. prosince 1984 do 19. června 1987 bylo město nakrátko přejmenováno na Ustinov – na počest zesnulého Dmitrije Ustinova, dlouholetého ministra zbrojního průmyslu a obrany SSSR. Na žádosti občanů však byl Iževsku vrácen jeho bývalý název.\n\nIževsk má dlouhou tradici ve výrobě zbraní, hlavně loveckých a raket. Vyrábí se tu ale také automobily (značky IŽ (ИЖ)), motocykly Iž a hutní výrobky. Ve městě se nacházejí 4 univerzity.\n\n\n\n"}
{"id": "33240", "url": "https://cs.wikipedia.org/wiki?curid=33240", "title": "Kurt Cobain", "text": "Kurt Cobain\n\nKurt Donald Cobain (20. února 1967 – 5. dubna 1994) byl americký zpěvák, kytarista, skladatel, hlavní zpěvák a zakladatel grungeové skupiny Nirvana. Hudební magazín Rolling Stone jej v osobním žebříčku hudebního redaktora Davida Frickeho označil v roce 2003 za 12. nejlepšího kytaristu všech dob a v roce 2011 se v obecném žebříčku času umístil na 73. příčce.\n\nKurt Cobain se narodil 20. února 1967 v malém americkém městečku Aberdeen ležícím 140 km jihozápadně od Seattlu. Jeho matka Wendy pracovala jako servírka, otec Donald byl automechanik. Z počátku bydleli v Hoquiamu, ale když bylo Kurtovi 6 měsíců, přestěhovali se do Aberdeenu, kde později vznikla jeho skupina Nirvana. Kurtův otec si tam našel práci v místní drtičce odpadu, zatímco matka se starala o domácnost. Kurt byl už od dětství hodně hubený kvůli léku Ritalin, jejž bral proti hyperaktivitě. Kurt také trpěl BAP.\n\nV Kurtových devíti letech se Cobainovi rozvedli, poněvadž jeho otec byl často mimo domov kvůli své profesi trenéra a rozhodčího v amatérském baseballu. Kurta to velmi poznamenalo, míval deprese a uzavřel se do sebe. Následkem toho začal kouřit marihuanu a začal rodiče, zejména otce, nenávidět. Oba rodiče uzavřeli nová manželství a Kurtovo dětství bylo poznamenáno neustálým stěhováním od matky k otci, jeden čas bydlel dokonce u prarodičů. Prostřednictvím strýce se seznámil s hudbou skupin jako Black Sabbath, Aerosmith či Led Zeppelin. Díky svým přátelům se seznámil s punkem (snad nejvíc na Kurta zapůsobily skupiny Melvins a Black Flag) a začal přemýšlet o založení vlastní kapely.\n\nJeho první kapela měla název Fecal Matter, založena roku 1985, kde hrál Kurt Cobain se členy Melvins. Tato punková kapela neměla dlouhého trvání, nevydali jediné album. Zachovalo se pouze neoficiální demo \"Illiteracy Will Prevail\". Vzápětí však byla založena Nirvana, a to roku 1987. Kurt Cobain je autorem drtivé většiny skladeb Nirvany. V roce 1989 vydala své první album nesoucí název \"Bleach\", které se moc neprosadilo – proslavilo se až po \"Nevermind\". O dva roky později, 24. září 1991, skupina vydala průlomové album \"Nevermind\". Album obsahovalo hity jako „In Bloom“, „Come As You Are“, „Breed“, „Lithium“ a především „Smells Like Teen Spirit“ – jeden z největších hitů devadesátých let. V roce 1993 vydala poslední studiové album \"In Utero\", které bylo hudebně i textově mnohem propracovanější, ale neproslavilo se v takové míře jako \"Nevermind\" (pravděpodobně díky jeho ponurosti a agresivitě), ale vyšly z něj hity jako „Heart-shaped box“, „All Apologies\", „Rape me“ nebo „Pennyroyal Tea“.\n\n24. února 1992 v 25 letech se Kurt Cobain na Waikiki na Havaji oženil se zpěvačkou Courtney Love ze skupiny Hole, a 18. srpna 1992 se jim narodila dcera Frances Bean Cobain.\n\nKurt byl několikrát hospitalizován kvůli těžké závislosti na heroinu stejně jako Courtney Love. Kvůli Courtney, depresi, drogám a kvůli nemoci žaludku, jíž trpěl a jíž nikdo nedokázal pojmenovat, natož vyléčit, ztrácel poslední chuť žít. 8. dubna 1994 byl nalezen elektrikářem ve svém domě mrtev. Policie bez většího vyšetřování konstatovala smrt vlastním přičiněním. Seděl a měl brokovnicí prostřelenou hlavu, zároveň byla ale v jeho krvi nalezena smrtelná dávka heroinu. Vzhledem ke zvláštnímu způsobu (podle některých neproveditelnému), jakým měla být sebevražda vykonána, se brzy poté vynořila řada spekulací, že nespáchal sebevraždu, ale byl zavražděn svojí manželkou, důvodem měl být rozvod, o který Kurt žádal. O Kurtově sebevraždě se často pochybuje právě kvůli dávce heroinu, kterou měl v krvi. Při takovém množství heroinu údajně neměl být schopen uklidit drogové náčiní do krabičky, zvednout brokovnici a namířit ji proti sobě. U jeho těla byl nalezen dopis na rozloučenou pro manželku Courtney a jeho dceru Frances adresovaný imaginárnímu kamarádovi z dětství Boddahovi: „miluju vás, miluju vás“. V dopisu kromě jiného uvedl citát z písně Neila Younga: „It’s better to burn out, than to fade away.” – „Je lepší shořet, než vyhasnout.“ O Kurtově sebevraždě koluje nespočetně mnoho spekulací.\nSvou předčasnou smrtí se tak dostal do klubu 27.\n\nO písni „Ricochet“ od skupiny Faith No More se povídá, že byla napsána v den Kurtovy smrti, tudíž se často na setlistech kapely uvádí jako „Nirvana“.\n\nV okamžiku Kurtovy smrti hrálo v jeho přehrávači album \"Automatic for the People\" od R.E.M., s jejímž zpěvákem Michaelem Stipem se Kurt přátelil a který byl kmotrem Kurtovy dcery. Právě R.E.M. později vydala na albu \"Monster\" píseň „Let Me In“ jako čest Kurtově památce.\n\nSkupina Red Hot Chili Peppers (s jejímž basistou Flea se Kurt také přátelil) vydala roku 1995 na albu \"One Hot Minute\" píseň „Tearjerker“, která pojednává o Kurtově životě a smrti.\n\nZ českých autorů je to potom například Robert Kodym s písní Laura a Tomáš Klus a jeho píseň Čas.\n\n\n"}
{"id": "33242", "url": "https://cs.wikipedia.org/wiki?curid=33242", "title": "Psychologická metodologie", "text": "Psychologická metodologie\n\nPsychologie je empirickou vědou a proto jsou v rámci psychologické metodologie rozvíjeny různé metody psychologického výzkumu. Lze odlišit typy výzkumu podle svého zaměření a je možné klasifikovat jednotlivé metody podle různých kritérií.\n\nExistují tři základní typy výzkumu v psychologii podle cíle: prognostické, diagnostické a výzkumné - ty na rozdíl od předchozích dvou typů (které jsou aplikovanými nástroji určenými ke \"zkoumání\" konkrétního jedince) slouží k obecnějšímu rozšiřování teoretického poznání. Rozdělení samozřejmě není striktní - například pozorování lze využít jak pro diagnózu, tak i pro výzkum.\n\nS těmito typy úzce souvisí jiné rozdělení přístupu k psychologickému výzkumu, a to na přístup klinický a statistický (testový), které jako první navrhl americký psycholog Paul Meehl. Podobné významy, byť ne zcela přesné, nese rozdělení na kvalitativní a kvantitativní výzkum či idiografický a nomotetický způsob poznání.\nStatistický přístup se snaží získat omezené množství informací o co největším množství osob. K tomu využívá poznatky matematické statistiky a psychometrie. Statistický přístup lze samozřejmě použít i k diagnostice jedince, pak je ovšem jeho výkon v nějakém testu porovnáván s výkonem referenční skupiny.\nKlinický přístup se naopak snaží získat co největší množství dat o jedinci. Závěr takovéhoto výzkumu je založen na důkladné znalosti teoretických východisek, v jejichž rámci je celý výzkum prováděn.\n\nSamotné výzkumné metody lze rozdělit podle několika kritérií.\nPrvním z nich je klasifikace na základě povahy měřeného rysu, kterým může být \"typické chování\" nebo \"maximální výkon\". Typickým chováním může být výzkum osobnosti, motivace či hodnot; maximální výkon pak měří například testy inteligence či přijímací zkoušky na školu či do zaměstnání.\n\nPodle velikosti vlivu výzkumníka na dosažený výsledek lze rozdělit metody na \"objektivní\" a \"subjektivní\". U objektivních metod je vliv výzkumníka nulový (zpravidla jde o testové metody s přesně stanoveným způsobem interakce), u subjektivního se dosažený výsledek liší podle zkušeností a odbornosti výzkumníka.\n\nKonkrétní metody sběru dat jsou však často směšovány s typy výzkumného plánu nebo i se způsobem jejich zpracování. Prvně je zvolen výzkumný plán, následně jsou sebrána data, která jsou v poslední řadě určitým způsobem vyhodnocena.\nNapříklad experiment není metodou sběru dat - jde spíše o typ výzkumného plánu (kauzální vztah), přičemž data mohla být sebrána pozorováním, dotazníkem či jakýmkoliv jiným způsobem s následným statistickým zpracováním.\n\n\nPři použití diagnostických metod za účelem výzkumu (tedy rozšiřování teoretického vědeckého poznání), jsou rozlišovány čtyři výzkumné plány.\n\n\nDiagnostický výzkum lze rozdělit následovně:\n\nPříkladem prognostických výzkumných metod v psychologii mohou být přijímací zkoušky na vysokou školu, přijímací pohovor do zaměstnání apod. Oba uvedené příklady se totiž snaží dopředu zjistit, zda konkrétní osoba je způsobilá pro studium na dané škole či vykonávání požadovaného povolání.\n\n\n"}
{"id": "33243", "url": "https://cs.wikipedia.org/wiki?curid=33243", "title": "Psychologické směry", "text": "Psychologické směry\n\nPsychologie je věda, která studuje lidské chování, mentální procesy a tělesné dění včetně jejich vzájemných vztahů a interakcí. Jako samostatný vědní obor se vydělila se ve druhé polovině 19. století pod vlivem přírodních věd z filozofie.\nPsychologie nemá jednotné paradigma a od jejího vzniku existuje více psychologických směrů. Přestože jednotlivé směry byly v první polovině 20. století vůči sobě ostře vyhraněny, dnes existují paralelně vedle sebe. V současnosti lze vymezit nejméně pět hlavních teoretických přístupů, které existují které se liší podle oboru zájmu, zaměřují se na rozdílná témata a používají často svébytné výzkumné přístupy. Jsou to směry biologický, behaviorální, psychodynamický, fenomenologický a kognitivní. Další autoři uvádějí ještě gestalt psychologie a občas sem bývá řazen ještě kulturní přístup, zdůrazňující kulturní a národnostní rozdíly.\n\nBiologický přístup je pěstován zejména v rámci stejnojmenného psychologického oboru (biologická psychologie). Zabývá se studiem neurofyziologických procesů, jež jsou základem chování a prožívání, a její vznik umožnila aplikace biologických experimentů na studium myšlenkových jevů. Tělo a mysl jsou v rámci biologické psychologie považovány za neoddělitelný celek a ve středu výzkumu je zejména mozek a nervová soustava, stojící v pozadí mnohých psychických jevů. Klade se například otázky, které mozkové oblasti se podílejí na učení, myšlení, pocitech, vnímání, chápání, anebo jaké oblasti mozku jsou namáhány při poslechu hudby nebo řešení matematických příkladů apod. K tomu využívá postupy, jako je například pozitronová emisní tomografie či funkční magnetická rezonance.\n\nTypický biopsychologický pohled chápe například depresi jako poruchu v důsledku abnormálních změn nepříznivě ovlivňujících hladinu neurotransmiterů, nebo dětskou amnézii jakou důsledek nezralosti hipokampu (který se podílí na upevňování vzpomínek), neboť tato část mozku není v období roku až dvou po narození ještě plně vyvinuta. Roger W. Sperry prováděl experimenty s přerušením spojení mezi oběma hemisférami mozku v oblasti corpus callosum, (tzv. komisurotomii), záhy po operaci epileptičtí pacienti zpozorovali, že se jejich levá ruka chová, jakoby měla svou vlastní hlavu (symptom odcizené ruky – ang. \"alien hand\") a někteří pacienti viděli, jak jedna jejich ruka zapíná knoflíky u košile a druhá je odepíná (intermanuální konflikt).\n\nSoučástí biologické psychologie je také přístup nazývaný evoluční psychologie, která studuje genetické základy lidské psychiky a jejíž představitelé vesměs navázali na Darwinovo dílo. Již William James v knize \"Principy psychologie\" (1890) vyslovil domněnku, že velká část lidského chování je regulována instinkty podobně jako u zvířat. Edward O. Wilson (kniha Sociobiologie) tvrdí, že se psychické procesy a vlastnosti vyvíjely stejně jako biologické mechanismy procesem přirozeného výběru.\nKlasičtí evoluční biopsychologové předpokládají, že v mozku existují vysoce specializované oblasti, např. pro výběr sexuálního partnera nebo pro boj o místo v sociální hierarchii.\n\nPředmětem studia behaviorální psychologie je studium \"objektivně pozorovatelných faktů\" (nikoli introspekce, ta je podle behavioristů nevědecká), smysl má tedy studium chování. Zakladatelem přístupu je John B. Watson (1878–1958), který psychologii definoval jako vědu o chování (\"z angl. behaviour = chování). Jednotkami chování jsou S–R (stimul – reakce; chování je vnímáno jako prostá reakce na předchozí vnější podnět), přičemž je zcela vynechána osobnost a psychika člověka – behaviorismus se ve své radikální podobě snažil opustit zkoumání subjektivních pocitů a zaměřit se zkoumání chování člověka. Při formování osobnosti proto hraje klíčovou roli učení.\n\nV 60. letech minulého století se začaly v behaviorismu prosazovat sociálně–kognitivní teorie učení. Albert Bandura, Julian Rotter, Walter Mischel už předpokládali, že lidé nejsou pouhým produktem vnějších vlivů, ale mohou okolní prostředí aktivně modifikovat a vytvářet. Lidé se pozvolna učí reagovat na různé životní situace díky tzv. observačnímu učení (z ang. observer – přihlížející). Lidské chování je ovlivňováno také tím, že lidé dokážou popsat svou vnitřní psychickou zkušenost. S tím raný behaviorismus nepočítal. Behaviorismu vděčíme za vznik behaviorální terapie, která má za úkol nahradit nežádoucí reakce reakcemi žádoucímí, což následně zvyšuje adaptabilitu jedince ve společnosti.\n\nHlavní kritika behavioristické psychologie směřovala na přeceňují roli výchovy, neuznávají vrozené psychické dispozice a opominutí vnitřních duševních pochodů jako vědou nezkoumatelné, proto je dnes radikální behaviorismus prakticky mrtvý. V 50. letech na něj však navázal neobehaviorismus, založený Edwardem Tolmanem (1886–1959), který je velmi radikální a částečně obnovuje učení J. B. Watsonova. Silná byl především V USA. Na základě analýzy vztahů mezi podněty z okolí a chováním organismu vznikají určité pochody uvnitř jedince, které tyto podněty zprostředkovávají. Neobehavioristé měli teorii, že na stejný podnět musí všichni jedinci reagovat stejně – dokázali však, že to tak není (např. Tolmanova intervenující proměnná).\n\nPředmětem studia psychodynamické psychologie je prozkoumávání nevědomé oblasti lidské psychiky, tedy nevědomí a podvědomí. Vesměs navazuje na psychoanalýzu a jejího zakladatele Sigmunda Freuda. Podle něj všechny duševní prožitky a projevy chování mají svou příčinu, jsou tedy determinovány, a obvykle nemají vědomý racionální důvod, ale nevědomý motiv. Podle Freuda jsou právě nevědomé pudové impulzy (sexuální a agresivní) restriktivně potlačovány společností, což vede k tomu, že jsou přesunuty z vědomí do nevědomí, odkud nadále ovlivňují psychiku. Tím Freud naznačuje, že vědomí je obranným valem proti nevědomí.\n\nAlfred Adler, Carl Gustav Jung, Karen Horneyová, Erich Fromm, Harry Stack Sullivan a další psychologové vytvořili vlastní psychodynamické teorie a všechny je charakterizuje studium nevědomí a tvrzení, že zkušenosti v raném dětství rozhodujícím způsobem ovlivňují další vývoj osobnosti. Psychoanalýza se opírá především o klinické případové studie, například Sigmund Freud vystavěl svůj směr na pracích o neurotických pacientkách trpících hysterií.\n\nDo tohoto směru spadají například již zmíněna psychoanalýza nebo analytická psychologie. To je směr, obsahující teorie o kolektivním nevědomí lidstva, jež je souborem tzv. archetypů (archetypy – předobrazy jsou chápány jako univerzální symboly a podklady, ze kterých se vytvořila naše kultura). Jung je také autorem bipolární typologie temperamentu, vycházele vztahu jedince k okolí (introvert x extrovert)\n\nPředmětem studia fenomenologicky zaměřené psychologie je problematika lidského bytí a jeho smyslu ve světě, tedy prožívání, lidského svědomí či osamění. Je tak v opozici vůči behaviorální a psychodynamické psychologii svým humanistickým a filozofickým zaměřením. Fenomenologická psychologie je nedeterministická, předpokládá u člověka schopnost volby. Centrem lidské zkušenosti je vědomí.\n\nEvropský a americký přístup se tradičně liší: v Evropě, kde byla dominantní zejména existenciální analýza a daseinsanalýza, se psychologové zaměřovali převážně na smysl života, prožívání úzkosti, odloučení, izolace, přijetí apod. Americký směr (tzv. humanistická psychologie) zdůrazňovala pozitivní aspekty lidské přirozenosti. K fenomenologické psychologii lze přiřadit i nejrůznější konstruktivistické směry a stejně, jako psychoanalýza, má fenomenologický přístup omezené možnosti výzkumu.\nK fenomenologicky zaměřené psychologii lze mimo jiné přiřadit různé směry konstruktivistické psychoterapie, jejíž představitelé zdůrazňují, že každý člověk sám v sobě vytváří (konstruuje) realitu, v níž se právě nachází (fenomenální svět). Tak je možné pacientovi nabídnout i jiné alternativy a náhledy při hledání jeho životní orientace.\n\nKlíčovými představiteli jsou Ludwig Binswanger (tvůrce daseinsanalýzy, 1881–1966), Medard Boss (představitel daseinsanalýzy, 1903–1991) či Viktor Frankl (tvůrce logoterapie, 1905–1997)\n\nZa zakladatele Kognitivní psychologie bývá považován George Kelly (1905–1967). Předmětem jejího studia jsou mentální (myšlenkové, rozumové, duševní, psychické), ale především \"poznávací procesy\". Kognitivní psychologie chápe lidskou psychiku jako systém zpracování informací. Zkoumá takové procesy, jako je smyslové poznávání, představivost, fantazie, myšlení, včetně usuzování, rozhodování a řešení problémů, paměť a učení; její výzkum také zahrnuje schopnost abstrakce, řeči a pozornosti. V souvislosti s informacemi řeší otázku pamětných stop, kapacity mozku, umělé inteligence. Zaměřuje se rovněž na matematické zpracovávání informací uložených v mozku, na počítačové programování a umělou inteligenci, používá se počítačová metafora analogie mezi lidským mozkem a počítačem. Ukazuje se ale, že průběh zpracování informace v lidské mysli a v počítači je odlišný. Lidská paměť informace spontánně třídí a zpracovává.\nJean Piaget je autorem teorie kognitivního vývoje. Herbert A. Simon a Allen Newell zkoumali pomocí počítačové simulace postupy při řešení problémů. Ulric Neisser tvrdí, že chceme-li pochopit chování, musíme zkoumat vnitřní mentální události.\n\nZa rozhodující jsou v kognitivní psychologii považovány poznávací procesy, kterými se vytváří vnitřní obrazy (modely) vnějšího světa. Skrze ně je člověk schopen sebereflexe a vytváření své hodnotové orientace. Cílem každého učení je podle kognitivních psychologů schopnost člověka vyhledat a zpracovat informace. Člověka chápou jako aktivního tvora, který je schopen informace použít k sebereflexi, kterou promítne do hodnotového systému zdokonalování, sebevýchova, seberealizace, sebereflexe.\n\nPředmětem studia tvarově zaměřené psychologie je zkoumání psychických fenoménů celostní (holistické) povahy, a to s využitím metody introspekce. Gestaltisté byli výrazně ovlivněni filosofickou fenomenologií a rovněž se inspirovali objevem magnetického pole. Tvarová psychologie ovlivnila především kognitivní psychologii, sociální psychologii (struktura a dynamika malé nebo velké skupiny) a dále pak psychoterapii. Za její zakladatele bývají považováni Max Wertheimer (1880–1943) a Wolfgang Köhler (1887–1967).\n\nMax Wertheimer, Kurt Koffka a Wolfgang Köhler tvrdí, že psychické jevy nemůžeme považovat za pouhou sumu částí, ale vynořují se v duševním světě jako fenomény samy o sobě. Celek je vždy něco jiného, než suma částí, z níž je sám složen; tvar je komplexní a nadsumativní kvalita. Duševní proces je proto proces strukturování, tvoření celků. Prožívání je dáno do předem daných forem (struktur). Na rozdíl od behavioristů mají gestalt psychologové také jiné pojetí učení – chápou jej jako schopnost člověka řešit problémovou situaci.\nNoam Chomsky je myšlenkovým pokračovatelem gestaltismu, neboť tvrdí, že vývoj řeči je determinován geneticky danými mozkovými strukturami, které jsou základem převážně vrozených mentálních programů.\n\nPodle gestalt psychologů nelze úplně oddělit biologické, psychologické a sociální jevy a procesy. Například lidské oko vidí přerušovanou čáru jako jediný celek; obdobně trojúhelník, z něhož zbyly jen úhly, identifikuje opět jako trojúhelník. Podobné procesy pak podle nich fungují i v lidské psychice a ve vnímání sociálních vztahů. Max Wertheimer také pojmenoval fí fenomén, tedy efekt, kdy rychle po sobě jdoucí obrazce splývají, což je základ filmu. Princip vzniku gestaltu (celku) v myšlení ilustruje vhled do problémové situace Wolfganga Köhlera, tedy okamžik, kdy náhle pochopíme vše, co nám předtím mnohokrát nešlo. Někdy je této situaci přezdíváno též \"aha fenomén\".\n\nV psychologii lze identifikovat řadu dalších výzkumných a vědeckých proudů. Některé jsou spíše historickým přístupem, některé jsou aktuální dodnes.\n\nExperimentální psychologii založil Wilhelm Wundt (1832–1920), označovaný též za zakladatele celé psychologie, když dal vzniknout první psychologické laboratoři v Lipsku v roce 1879. Přístup je nazývaný také psychologií elementovou – experimentálními metodami zkoumala základní elementy lidské psychiky (počitky, vjemy, pocity…). Tomuto směru vděčí psychologie za objevení řadu významných pojmů, například:\nExperimentální psychologii vděčíme též za metodu introspekce. Ta však byla v pozdějších obdobích terčem kritiky coby vědecká metoda, protože je to metoda velmi subjektivní (člověk jen stěží může objektivně hodnotit sám sebe)\n\nVytvoření gruzínské psychologické školy je spojeno se jménem D. N. Usnadze (1886–1950). Podle gruzínské školy psychologie může jen tehdy správně objasňovat, jestliže bude vycházet z toho, že naše vědomí je určováno sociálně a historicky. Usnadze psal o rozvoji psychiky a o stupních, které předcházejí vzniku vědomí. Protože vědomí je vyšší forma vývoje psychiky, musí mu předcházet rané, předvědomé formy vývoje. Nejobecnějším příznakem psychiky je podle Usnadzeho odraz skutečnosti a schopnost realizovat cílesměrné chování vědomím. Protože pro aktivní subjekt je nutnou podmínkou činnost, musí mít subjekt možnost obrážet tuto činnost i v těch případech, kdy vědomí není dáno.\n\nPodle Usnadzeho každá konkrétní činnost nutně předpokládá dva faktory: subjektivní (potřeba) a objektivní (situace jejího uspokojení). Potřeba může objasnit působení objektu na subjekt jen díky tomu, že sama je chápána v teorii ustanovky jen jako výsledek několikanásobného působební objektu.\n\nJako zakladatelé humanistické psychologie jsou označováni Abraham Maslow (1908–1970) a Carl R. Rogers (1902–1987). Oproti behaviorismu tento směr klade důraz na tvořivost, oproti psychoanalýze zase zdůrazňování vědomí a sebeuvědomování. Oběma směrům vytýká, že se na psychiku člověka orientují až tehdy, je-li „nemocná“. Zdůrazňují, že je třeba prevence, a například humanistická psychoterapie se zaměřuje i na rozvoj osobnosti zdravých lidí.\nČlověka chápou humanističtí psychologové jako svobodného tvora, který život utváří sám svými vlastními volbami, za které je zodpovědný. Proslulá je v tomto ohledu Maslowova hierarchie potřeb.\n\nPokračováním tohoto směru je neohumanistická psychologie, která se zabývá chováním člověka – vnější prostředí a chování organismu ovlivňuje podle ní vnitřní organismus.\n\nTranspersonální psychologii založil Stanislav Grof, Američan českého původu (nar. 1931). Zabývá se mimořádnými změněnými stavy vědomí vznikajícími meditací, požitím psychotropních látek, mystickými praktikami a rituály. Terapie byla nejprve zakládána na experimentech s LSD, po jeho zákazu bylo nahrazeno technikou holotropního dýchání. Při intenzivním dýchání se totiž v krvi mění poměr mezi kyslíkem a oxidem uhličitým, pomocí čehož dochází ke změněnému stavu vědomí. Podle transpersonální psychologie může jedinec prožít např. zážitky svých předků, svůj vlastní porod, nebo se může cítit jako ztotožnění všeho bytí, promlouvat s bohem atd.\n\nPrávě kvůli předpokladu, že člověk může zažít minulý, dávno zapomenutý zážitek, a kvůli přesvědčení některých transpersonálních psychologů, že člověk v transu zažívá minulé životy či rozmlouvá s bohem, bývá transpersonální psychologie považována za pseudovědu či parapsychologii. Podle Jiřího Heřta jsou „názory transpersonální psychologie současnou psychologií jednoznačně odmítány“ a tento obor je pseudovědou. Stanislav Grof také jako jedinou osobou, která v kategorii jednotlivců získala cenu Českého klubu skeptiků Sisyfos bludný balvan dvakrát.\n\n"}
{"id": "33245", "url": "https://cs.wikipedia.org/wiki?curid=33245", "title": "Osobnost", "text": "Osobnost\n\nOsobnost se v psychologii vymezuje z hlediska tří aspektů, statického (integrace), dynamického (interakce) a společenského (směřování k cíli): je to „individuum, chápané jako integrace k seberealizaci v interakci se svým prostředím.“ Podle G. Allporta je to „dynamické uspořádání těch psychofyzických systémů jednotlivce, které určují jeho jedinečné přizpůsobování se prostředí.“\n\nOsobnost je soustava vlastností, charakterizujících celistvou individualitu konkrétního člověka, zaměřeného na realizaci životních cílů a rozvinutí svých možností ve společnosti. Tvoří ji individuální spojení biologických, psychologických a sociálních aspektů každého jedince. Utváří se ve vztazích k sobě, ke druhým, vůči prostředí a společnosti a projevuje se vždy jako celek.\n\nJe tvořena celkem psychických vlastností a rysů osobnosti, jak se projevují v jejím jednání. Psychické vlastnosti osobnosti, jimiž se také odlišuje od jiných, jsou relativně trvalé a pro danou osobnost charakteristické, ovlivňují prožívání, myšlení i jednání a na jejich základě lze často předpovídat, jak se člověk zachová či jak bude jednat.\n\nVyjadřují pozorovanou konstelaci vlastností a rysů osobnosti, jak se projevují v jednání.\n\nKlasická teorie temperamentu se přisuzuje starověkému lékaři Galénovi (+ kolem 200) a užívá se dodnes, nejen v laické řeči. Rozlišuje čtyři typy osobnosti, které Galénos odvozoval z toho, která z „tělesných šťáv“ (lat. \"humor\") u člověka převládá:\n\nNa Galénově čtveřici je založena i moderní teorie Eysenckova, která typy osobnosti rozlišuje podle dvou základních dimenzí:\n\nVe 2. polovině 20. století vznikla v USA tzv Velká pětka (Big Five), kterou využívá řada psychologů pro určení struktury osobnosti. Zkoumá pět základních faktorů (a jejich opaků):\n\n\nZ fyziologického hlediska se rozlišuje prenatální období, rané dětství (novorozenec, kojenec, batole), předškolní, mladší školní věk, střední a starší školní věk (puberta, adolescence), dospělost, stáří a pozdní stáří. Tyto fáze však jen velmi přibližně odpovídají fyzickému věku\n\nV psychologii se užívají teorie S. Freuda, kognitivní teorie (Jean Piaget) a teorie Erika Eriksona.\n\nSigmund Freud tvrdil, že osobnost se skládá ze tří částí, které nazval Superego, Ego a ID. Naše chování řídí a způsobuje ego, které vyhodnocuje „tlak“ ze stran IDu a SuperEga; V pozadí duševní energie zdůrazňuje sexuální pud (pokud pudově cítíme nějakou potřebu a potlačujeme ji, neboli se ji snažíme dostat z vědomí, energie potřeby nevymizí, pouze se přetransformuje do jiné části osobnosti a může se přeměnit až v psychickou poruchu); Branou do nevědomí jsou podle něj sny. Pokud dojde k silnému konfliktu SuperEga a IDu, který Ego nedokáže vyřešit, osobnost může reagovat třemi způsoby:\n\nFreudova teorie vývoje osobnosti je postavena na tom, jakým způsobem člověk dosahuje slasti (neboli na tom, co Freud pojmenoval Libido).\n\nPodle Eriksona je vývoj vázán na biologické, společenské, kulturní a historické faktory ovlivňující vývoj dítěte. Na každém stupni vývoje musí jedinec překonat určitou krizi a vyřešit základní psychologický rozpor. Po jeho vyřešení získává ctnost a pokračuje v rozvoji osobnosti.\n\n\n\n"}
{"id": "33247", "url": "https://cs.wikipedia.org/wiki?curid=33247", "title": "Psychická vlastnost", "text": "Psychická vlastnost\n\nPsychická vlastnost je psychický jev, který představuje dlouhodobější a stálejší znaky osobnosti. Mezi psychické vlastnosti řadíme například temperament, schopnosti, charakter, motivy, postoje a volní vlastnosti. Jako takové jsou studiem psychologie osobnosti či psychologie interindividuálních rozdílů.\n\nTermín temperament pochází z latinského slova „temperamentum“ (= poměr) a mělo by jít o soubor vrozených vlastností, které ovlivňují dynamiku prožívání a chování člověka. Projevují se zejména jako v čase stabilní reakce člověka na podněty – lidé se liší z hlediska jejich kvality, délky, frekvence i proměnlivosti. Podle historických přístupů jsou temperamentové vlastnosti dány biologickým základem, tedy dědičností, a nemělo je být možné změnit, ovšem správnou výchovou měly být kultivovatelné. Současné psychologické přístupy nicméně temperament zpravidla nepoužívají a je silně zpochybněna jeho dědičnost, velký vliv je přikládán také rané výchově i silným zkušenostem v průběhu života.\n\nZařadit temperament do skupin se snažilo několik filozofů, lékařů, psychologů. Mezi ně patří například Hippokrates, I. P. Pavlov, C. G. Jung a další.\n\nHippokrates dělil osobnosti podle převažujících tekutin v těle (krev, hlen, žlutá a černá žluč):\n\nŽádný typ není \"čistý\". Projev jednotlivých typů může být krátkodobý i dlouhodobý.\n\nHippokratova teorie byla později zpracována slavným antickým lékařem Galénem, který byl inspirací i pro psychologa Hanse Eysencka v polovině 20. století.\n\nKretschmerova teorie je jedním z historických přístupů ke studiu osobnosti. Současná věda nenachází prakticky žádné zobecnitelné souvislosti mezi fyziologickým vzhledem a psychikou člověka.\n\nŠvýcarský psycholog Carl Gustav Jung rozlišil dva typy osobnosti:\n\nNa rozdíl od Eysenckova pojetí nešlo o míru extraverze či míru introverze, ale o dva specifické, vyhraněné typy osobnosti, mezi které nelze veškeré lidi rozřadit (někteří zůstávají mimo tyto kategorie).\n\nSchopnosti jsou takové vlastnosti osobnosti, které jsou předpokladem pro úspěšné vykonávání určité činnosti. Jsou ukazatelem rozdílu v kvalitě, rychlosti a snadnosti osvojení si určitého výkonu u různých lidí za stejných vnějších podmínek. Vyvíjejí se na základě vrozených anatomicko-filozofických dispozic (vloh). Vlohy samy o sobě schopnosti neurčují. Pokud člověk své vlohy nerozvíjí, tak se schopnosti neprojeví. Schopnosti se postupně vytvářejí učením, hrou, zkušenostmi…\n\nSchopnosti mohou být primární nebo sekundární. Primární schopnosti (například schopnost prostorové představivosti, emocionality) jsou zapotřebí, aby se mohly rozvíjet další (sekundární) schopnosti (čtení, psaní, počítání…).\n\nSchopnosti jsou vlastnosti osobnosti, které umožňují lidem dosahovat vytyčených cílů. Tuto složku osobnosti rozvíjíme učením.\n\n\nRozsah kognitivních schopností, které umožňují učení, řešení problémů, přizpůsobování apod. Tato rozumová schopnost podmiňuje rychlé, správné a účelné nacházení vztahů mezi věcmi a jevy.\n\nRozlišuje se:\n\nOd 19. století snahy měřit - A. Binet - první inteligenční test - podle věku, určuje mentální věk - mentální = chronologický při 75 % správných odpovědí\n\n\nCharakter souvisí s individuální morálkou jedince. Projevuje se v chování a jednání člověka ve vztahu k člověku, k práci, k sobě a z toho lze poznat i hodnoty jedince. Je formován především výchovou. Psychologie se na charakter dívá ze dvou pohledů:\n\nNěkdy označován jako emoční inteligence, znalost vlastních emocí, jejich zvládání, možnost sám sebe motivovat, vnímání emocí ostatních, schopnost mezilidských vztahů, svědomí, systém morální kontroly… Někteří psychologové ji vzhledem k úspěšnosti v životě staví na úroveň obecné inteligence.\n\nS charakterem velice úzce souvisí svědomí, které plní při narušení morálních hodnot člověka funkci alarmu. Pokud ovšem člověk jedná ve shodě se svými morálními zásadami, díky svědomí mu jeho činy přináší uspokojení.\n\nPodle charakteru se člověk rozhoduje mezi různými cíli a zpravidla vybírá ten, který je nejbližší jeho hodnotám. Přesto rozhodnutí není vždy jednoduché, protože se v jedinci vyskytne tzv. vnitřní konflikt. Jedinec může váhat mezi dvěma pozitivními cíli, dvěma negativními cíli nebo pozitivním a negativním cílem.\n\nMotivy a postoje jsou pohnutkami k jednání osobnosti. Do této skupiny je zahrnut celek vědomých a nevědomých faktorů, které psychicky ovlivňují člověka tak, že na jejich základě uskutečňuje své chování a činy. Motivace může být vzbuzena vnitřními podněty - impulsy (tím je například žízeň nebo ctižádost) nebo vnějšími podněty - incentivy, ty vycházejí z vnějšího prostředí (například zkouška).\n\nZdrojem lidské motivace jsou:\n\nPotřeby jsou pociťovaný nedostatek nebo přebytek něčeho, co člověk potřebuje k životu. Může se jednat o:\n\nPodle Abrahama Maslowa se potřeby dělí nejen na biologické a sociální, ale dále na kulturní, psychické, estetické a seřadil je podle důležitosti pro člověka do stupňovitého řazení.\n\nZájem je trvalejší vztah člověka k nějakému člověku, činnosti, předmětu a má zpravidla citový doprovod. Zájmy mohou být \"vyjádřené\" (to, co člověk považuje za zajímavé) a manifestované (to, čemu dá člověk přednost). Díky zájmům může člověk být aktivován k tomu, aby začal rozvíjet své vrozené dispozice.\n\nIdeál je představa o něčem dokonalém. Může se stát příkladem pro nějakého člověka. Může se jím stát někdo z rodičů, zpěvák/zpěvačka, herec/herečka…, ale nemusí to být pouze osobnosti, ale také třeba myšlenky, normy, chování atd. Ideál charakterizuje, jaké má člověk morální zásady a hodnoty a celkovou zaměřenost osoby.\n\nHodnoty obsahují názor jedince na to, co je správné a nesprávné. Často mají zásadní roli v rozhodování.\n\nZvyk je tendence vykonávat za určitých okolností určitou činnost.\n\nSměr, kterým se člověk ubírá, a vztyčený bod, kterého chce dosáhnout (nebo také něčemu se vyhnout).\n\nVrozená pohnutka k činnosti.\n\nJsou podmíněny vůlí člověka. Vyjadřují záměrné, cílevědomé úsilí k dosažení vytyčeného cíle. Projevují se zejména v seberegulaci chování a jednání. Pomáhají při překonávání překážek, splňování úkolů, dokončení činnosti atd.\n"}
{"id": "33248", "url": "https://cs.wikipedia.org/wiki?curid=33248", "title": "Psychický jev", "text": "Psychický jev\n\nPsychický jev je sdělitelný (i když ne vždy uvědomovaný), popsatelný a ve formě zkušenosti zobecnitelný důsledek odrazu objektivní a subjektivní reality v psychice jedince, promítající se ve svých důsledcích v různých významech a modifikacích zpětně do všech oblastí lidské činnosti a společenské praxe, kategorie psychické činnosti člověka, tvořící dynamickou součást komplexního psychického pohybu v rámci psychiky, vyznačující se určitými klasifikovatelnými znaky. Působí jako celek, je funkcí mozku. Zformoval se vlivem společnosti, důležitou roli sehrává výchova. Jevy se mění a vyvíjejí. Mají určité předpoklady- biologické (vlohy dítěte, vlastnosti vyšší NS, pudy) a sociologické.\n\nPsychické jevy dělíme do tří skupin dle jejich délky trvání. \n"}
{"id": "33249", "url": "https://cs.wikipedia.org/wiki?curid=33249", "title": "Kognitivní teorie", "text": "Kognitivní teorie\n\nKognitivní teorie (teorie kognitivního vývoje) podle Jeana Piageta obsahuje pět etap vývoje osobnosti podle poznávacích procesů a způsobů myšlení.\n\n"}
{"id": "33251", "url": "https://cs.wikipedia.org/wiki?curid=33251", "title": "Hugo Gernsback", "text": "Hugo Gernsback\n\nHugo Gernsback (16. srpna 1884, Lucemburk, Lucembursko – 19. srpna 1967, New York, USA) byl spisovatel a editor science fiction. Roku 1905 přicestoval z Lucemburska do Spojených států. Byl třikrát ženatý: s Rose Harveyovou v roce 1906, Dorothy Kantrowitzovou v 1921, a Mary Hancherovou roku 1951. V roce 1925, založil rádiovou stanici WRNY, byl zapojen do prvních televizních vysílání a byl radioamatérem. Zemřel v New Yorku.\n\nNejprve byl podnikatelem v oblasti elektrotechniky. Dovážel z Evropy do Ameriky součástky ke stavbě rádií a podpořil tak amatérský „bezdrát“. V roce 1909 založil „Wireless Association of America“, která měla během roku 10000 členů. Rovněž založil první časopis věnovaný elektronice – \"Modern Electrics\". Byl snílek a vynálezce. Na tomto poli neměl žádný komerční úspěch, v době své smrti však držel 80 patentů. Jako vizionář předpověděl plasty, nerezovou ocel, jukebox, magnetofon, solární energii, televizi a mnohé jiné.\n\nNejznámějším však je jeho přínos pro science fiction. V roce 1926 založil první magazín věnovaný fantastice – Amazing Stories. Hrál také klíčovou roli ve vytvoření fandomu, když zveřejňoval adresy lidí, kteří do časopisu posílali dopisy.\n\nScience Fiction Achievement Award, cena udělovaná World Science Fiction Society každoročním hlasováním výjimečným pracím v rámci žánru, byla přejmenována na Hugo Award právě na jeho počest.\n\nGernsback byl ale také spisovatelem a je autorem několika prací, z nichž nejznámější je román \"Ralph 124 C 41+\" z roku 1911.\n"}
{"id": "33252", "url": "https://cs.wikipedia.org/wiki?curid=33252", "title": "Friedrich Engels", "text": "Friedrich Engels\n\nFriedrich Engels, v českém prostředí někdy uváděný jako Bedřich Engels (28. listopadu 1820 Barmen, Pruské království – 5. srpna 1895 Londýn, Spojené království Velké Británie a Irska), byl německý politický filosof a ekonom, spoluzakladatel marxismu, vůdčí osobnost první i druhé internacionály. Byl osobním přítelem Karla Marxe a jeho spolupracovníkem na prakticky všech významných dílech z oblasti filosofie, ekonomie a o teorii komunismu.\n\nNarodil se v rodině, která vlastnila textilní továrnu. Už na základní škole projevoval velké nadání pro jazyky, literaturu, poezii a jiná umění. Byl tělesně zdatný a celoživotně se věnoval sportu. Studoval na gymnáziu, ale studium na otcovu žádost nedokončil, aby se mohl věnovat obchodu. Po škole nějakou dobu pracoval v otcově továrně, potom u brémské obchodní společnosti. V době, kdy absolvoval vojenskou službu, navštěvoval přednášky Friedricha Schellinga na Berlínské univerzitě, kde se sblížil s mladohegelovci. V roce 1841 napsal studie \"Schelling o Hegelovi\", \"Schelling a zjevení\" a \"Schelling – filosof v Kristu\", kde vystoupil proti jeho reakčně mystické filozofii.\n\nNásledně se začal hlásit k revolučním demokratům. Po vojenské službě odjel do Manchesteru a zde se začal zajímat o životní podmínky dělníků, o místní chartistické hnutí, utopický socialismus a britskou ekonomii. Roku 1844 mu vyšel v Německo-francouzských ročenkách, které vydával Karel Marx, \"Nástin kritiky politické ekonomie\". V době pobytu v Anglii Engels dokončil již započatý příklon k materialismu a od revolučního socialismu ke komunismu. V roce 1844 Anglii opustil, navštívil Marxe a společně s ním vystoupil proti mladohegelovcům. Tomuto tématu věnoval spis \"Svatá rodina\".\n\nV roce 1845 napsal \"Postavení dělnické třídy v Anglii\". Ve stejném roce s Marxem vypracovali kritiku pohegelovské německé filosofie – kniha \"Německá ideologie\". V následujících letech získal vliv ve Svazu spravedlivých, který se pod jeho vlivem přeměnil ve Svaz komunistů. Engels při té příležitosti sestavil \"Zásady komunismu\", z něhož se vyvinul Manifest komunistické strany. Ten vypracoval s Marxem později. V roce 1848 nejdříve přesídlil do Paříže a v březnu do Kolína nad Rýnem. V roce 1849 se zúčastnil lidového povstání v Bádensku. Po jeho porážce se přestěhoval do Švýcarska a poté do Anglie. Veškeré své zisky z podnikatelské činnosti věnoval na činnost Marxe a socialistického hnutí. V té době napsal díla \"Německá selská válka\" a \"Revoluce a kontrarevoluce\". V důsledku revoluce roku 1848 pozměnil Engels své názory na stát a komunismus. V  Manchesteru se věnoval studiu jazyků a například i vojenství. Po založení První internacionály (1864) se nemohl přímo účastnit na jejím vedení, ale problémy Internacionály řešil v korespondenci s Marxem. V roce 1870 se přestěhoval do Londýna, čímž zvýšil svůj vliv v Internacionále. Zde také v roce 1895 zemřel.\n\nFriedrich Engels nemá hrob. Na přání zesnulého bylo jeho tělo spáleno a popel byl dne 27. srpna 1895 spuštěn do moře. Stalo se tak nedaleko přímořského města Eastbourne, asi pět námořních mil od pobřeží.\n\nFriedrich Engels se podílel na přípravě mezinárodního socialistického kongresu v Paříži roku 1889 i na Druhé internacionále.\n\n\n"}
{"id": "33254", "url": "https://cs.wikipedia.org/wiki?curid=33254", "title": "Monismus", "text": "Monismus\n\nMonismus (z řeckého \"monos\" – jeden) je ve filosofii názor, že veškerenstvo vychází z jediné podstaty či substance. Jde o protiklad dualismu a pluralismu. Základem monismu je tvrzení, že pro vysvětlení fungování světa není potřeba mít princip duchovní a hmotný, ale že svět je jednotný.\n\nPojmem, který v podstatě vyjadřuje totéž, ale bývá většinou používán v kontextu východních filosofií, je nedualita.\n\nExistuje monismus idealistický, který tvrdí, že svět je povahy duchovní. Monismus materialistický naopak zdůrazňuje materiálnost světa (např. marxismus). Na přelomu 19. a 20. století se v Německu pod jménem monismus objevoval přírodovědecký materialismus (Ernst Haeckel, Wilhelm Ostwald).\n"}
{"id": "33255", "url": "https://cs.wikipedia.org/wiki?curid=33255", "title": "Meshuggah", "text": "Meshuggah\n\nMeshuggah je experimentální metalová kapela vzniklá v Umeå, Švédsko v roce 1987. Line-up kapely se skládá ze zakládajících členů zpěváka Jense Kidmana a kytaristy Fredrika Thordendala, bubeníka Tomase Haake, který se připojil ke kapele v roce 1990, a kytaristy Mårten Hagströma, který se přidal v roce 1993. Kapelou prošlo mnoho baskytaristů, a tuto pozici momentálně drží Dick Lövgren od roku 2004.\n\nMeshuggah poprvé upoutal mezinárodní pozornost v roce 1995 vydáním alba Destroy Erase Improve, propojením rychlého tempa death metalu, thrash metalu a progresivního metalu s jazzovými prvky. Od vydání alba Nothing v roce 2002, Meshuggah používá podladěné osmistrunné kytary. Meshuggah se stal známý pro jejich inovativní hudební styl, komplexní, polyrytmickou a polymetrickou strukturu skladeb. Kapela byla označena za jednu z deseti nejvýznamnějších hard a heavy kapel podle časopisu Rolling Stone a jako nejvýznamnější skupinu v metalu podle Alternative Press. Meshuggah nedosáhl dosud úspěchu v hlavním proudu, ale je významným členem v extrémní undergroundové hudbě.\n\nNothing a alba, která následovala, se dostala do US žebříčku Billboard 200. V letech 2006 a 2009 byla kapela nominována na švédskou Grammy Award. Nejvíce komerčně úspěšné album Meshuggah je obZen vydaný v roce 2008, dosáhle v žebříčku na pozici č. 59 a prodalo se jej 11 400 kopií v prvním týdnu po vydání a 50 000 výtisků v následujících šesti měsících po jeho vydání ve Spojených státech. Od svého vzniku, Meshuggah vydal šest studiových alb, pět EP a osm videoklipů. Kapela vystupuje na různých mezinárodních festivalech, včetně Ozzfestu a Downloadu, a turné World Tour obZen v letech 2008 až 2010.\n\n\n\n\n"}
{"id": "33257", "url": "https://cs.wikipedia.org/wiki?curid=33257", "title": "Jaroslavl", "text": "Jaroslavl\n\nJaroslavl (rusky Яросла́вль) je město v Rusku, ležící 250 km severovýchodně od Moskvy. Jde o hlavní město stejnojmenné oblasti. Žije zde obyvatel. Rozloha města činí 205 čtverečních kilometrů. Město je rozděleno na 6 rajónů: Dzeržinský, Zavolžský, Kirovský, Krasnoperekopský, Leninský a Frunzenský. Jaroslavl je dopravním uzlem, ze kterého se rozbíhají železniční tratě a silnice ve směru na Moskvu, Vologdu, Rybinsk, Kostromu, Ivanovo a Kirov. Ve městě je také říční přístav a letiště.\n\nJaroslavl je jedním z nejstarších ruských měst. Založeno bylo v 11. století a svého rozkvětu dosáhlo v 17. století. V roce 2010 město oslavilo 1000 let od svého založení. Historické centrum Jaroslavle, které se nachází na soutoku řek Volha a Kotorosl, je zapsáno na seznamu Světového dědictví UNESCO. Jaroslavl patří mezi města Zlatého kruhu Ruska.\n\nJaroslavl leží v centrální části Východoevropské roviny, na obou březích Volhy, kde se do ní vlévá řeka Kotorosl. Rozloha města je 205,37 km. Průměrná nadmořská výška centra města je 100 m.\n\nMěsto Jaroslavl, stejně jako celá Jaroslavská oblast, leží v Moskevském časovém pásmu (MSK/MSD). Časový rozdíl oproti koordinovanému světovému času UTC je +3:00 (MSD).\n\nHlavními řekami Jaroslavské oblasti jsou Volha (Gorkovská přehradní nádrž) a její pravý přítok Kotorosl. Do nich se vlévá několik říček a potoků, z nichž je nejvýznamnější řeka Nora. U ústí řeky Kotorosl je několik ostrovů (na jednom z nich se nachází zábavní park).\n\nMěsto leží v oblasti mírného kontinentálního podnebí. Průměrný roční úhrn srážek je 591 mm.\n\nZima v Jaroslavli trvá více jak pět měsíců a je mírně chladná. Průměrná lednová teplota je -12 °C. V některých letech však teploty dosahují téměř -50 °C, Výška sněhové pokrývky bývá zpravidla 35-50 cm, některé zimy dosahuje až 70 cm, jindy je sotva 20 cm. Sněhová pokrývka vzniká ve druhé polovině listopadu a vydrží 140 dní. Převládají jižní a západní větry. Průměrná rychlost větru je 4,2 m/s.\n\nJaro je charakteristické nízkým úhrnem srážek. Průměrná teplota v dubnu je +4,5 °C. Sněhová pokrývka taje v první polovině dubna. Srážek v dubnu není mnoho, pouze kolem 40 mm. Srážky pak začínají přibývat v květnu, kdy jich spadne 50-60 mm.\n\nLéto je mírně teplé, vlhké, s největším úhrnem srážek v roce - až 80 mm za měsíc. Průměrná červencová teplota je +18 °C, v některých horkých dnech dosahuje maximální denní teplota +37 °C. V červenci spadne největší množství srážek v roce - 80 až 90 mm za měsíc. Bývají především lijáky, často s bouřkami. Převládají západní a severní větry s průměrnou rychlostí 2,5 až 3,5 m/s.\n\nPodzim se vyznačuje často zataženou oblohou (až 18 dní v měsíci). Průměrná teplota v říjnu jsou +4 °C. Ubývá srážek a mění se jejich charakter. Deště bývají vytrvalé a často se tvoří mlhy.\n\nPodle legendy bylo město založeno již roku 1010 Jaroslavem Moudrým, na místě, kde zabil při lovu medvěda. Medvěda dnes najdeme ve znaku města. Datum založení města je sporné, ale první zmínku o Jaroslavli v letopisech nacházíme roku 1074, je tedy nejstarším městem v této části Ruska. Mezi lety 1071 a 1218 byla Jaroslavl centrem tehdejšího Jaroslavského knížectví, roku 1463 pak byla připojen ke knížectví Moskevskému. V 17. století byl druhým největším ruským městem, a po okupaci Moskvy Polskem v roce 1612 plnil funkci jejího hlavního města. Na příkaz Petra I. tu vznikla v roce 1722 manufaktura, roku 1750 tu bylo otevřeno divadlo. Počátkem 90. let 18. století byla ve městě objevena největší památka staroruské literatury - Slovo o pluku Igorově, epos z 12. století líčící tažení ruských knížat proti Polovcům.\n\nDne 7. září 2011 se zde těsně po startu zřítilo letadlo s hokejovým týmem Lokomotiv Jaroslavl mířící do Minsku. Zahynulo 44 z 45 lidí na palubě (43 na místě, hokejista Alexandr Galimov zemřel později v nemocnici).\n\nV roce 2005 bylo historické centrum města zařazeno na seznam světového dědictví UNESCO. Město je typickým příkladem průniku vlivů ruského impéria a západní kultury. Dalším důvodem zařazení na seznam UNESCO je urbanistické uspořádání města, které vzniklo podle nařízení Kateřiny Veliké a bylo realizováno v letech 1763 až 1830.\n\nDnes je Jaroslavl centrem hlavně gumárenského průmyslu (byl zde největší závod na výrobu pneumatik v celém Sovětském svazu). Na toto odvětví pak navazují další závody – výroba plastů, chemikálií, syntetického kaučuku a petrochemie.\n\nZe 12. století pochází Jaroslavská pevnost, tedy mohutně opevněný Spaso-preobraženský klášter. V 17. století byly v Jaroslavli mj. postaveny kostely Nikolaje Nadějina, Ilji Proroka, Jana Zlatoústého a Nikolaje Mokrého. Kostely z té doby jsou ukázkami svérázné staroruské architektury a malířství horního Povolží. Roku 1750 zde bylo založeno první profesionální divadlo v Rusku - dnes Akademické divadlo Fjodora Volkova. Roku 1778 zde byl schválen generální plán, podle něhož bylo město systematicky budováno v klasicistním stylu. Dnes tu najdeme také vysokoškolské budovy, mnoho dalších pravoslavných kostelů, jednu mešitu a jednu synagogu. Druhým významným klášterem je Tolský klášter.\n\n\n"}
{"id": "33259", "url": "https://cs.wikipedia.org/wiki?curid=33259", "title": "ISO 3166-2:CS", "text": "ISO 3166-2:CS\n\nKódy ISO 3166-2 pro Srbsko a Černou Horu identifikovaly 2 republiky a 2 autonomní oblasti. První část (CS) byl mezinárodní kód pro Srbsko a Černou Horu, druhá část sestávala ze dvou písmen identifikujících republiku nebo autonomní oblast. V roce 2006 byl kód zrušen a nahrazen dvojicí nových kódů - pro Srbsko a pro Černou Horu. Ještě před Srbskem a Černou Horou byl kód přiřazen Československu. \n\n – změna z YU na CS\n\n CS-CG Černá Hora (Črna Gora, Podgorica)\n"}
{"id": "33260", "url": "https://cs.wikipedia.org/wiki?curid=33260", "title": "ISO 3166-2:FM", "text": "ISO 3166-2:FM\n\nKódy ISO 3166-2 pro Federativní státy Mikronésie identifikují 4 státy (stav v roce 2015). První část (FM) je mezinárodní kód pro Mikronésii, druhá část sestává ze tří písmen identifikujících stát.\n\n FM-KSA Kosrae (Lelu)\n\n"}
{"id": "33261", "url": "https://cs.wikipedia.org/wiki?curid=33261", "title": "Južno-Sachalinsk", "text": "Južno-Sachalinsk\n\nJužno-Sachalinsk (rusky \"Ю́жно-Сахали́нск\"), do roku 1945 Tojohara ( 豊原市), je město v Rusku, na Dálném východě, na ostrově Sachalin. Leží na řece Susuja a je správním střediskem Sachalinské oblasti. Žije zde obyvatel.\n\nMěsto původně založili Rusové pod jménem Vladimirovka v roce 1882; avšak v rusko-japonské válce o něj přišli – portsmouthským mírem se v roce 1905 jižní části ostrova včetně tohoto města zmocnili Japonci a přejmenovali jej na \"Tojohara\". Po druhé světové válce, kdy Japonsko kapitulovalo, Sovětský svaz zabral celý ostrov Sachalin a město bylo od roku 1946 přejmenováno na dnešní název.\n\nDnes se na Sachalinu těží hlavně zemní plyn, díky přílivu investic od společností, jako např. ExxonMobil a Shell. Většina populace je ruské národnosti, významnější menšinu tvoří Korejci (12 % obyvatel).\n\nMěsto je spojeno mezinárodním letištěm Južno-Sachalinsk (ICAO: UHSS). Ostrovem vede železniční síť, Japonci vybudovali první spoj roku 1906 na jižní straně, v sovětské éře byla trať rozšířená i do severních oblastí ostrova. V roce 2006 byla trať dlouhá 805 km. Do budoucna se uvažuje o vybudování podmořského tunelu k ostrovu Hokkaidó a o mostu na severní straně k pevnině.\n\n"}
{"id": "33262", "url": "https://cs.wikipedia.org/wiki?curid=33262", "title": "Proton (dvoustupňová nosná raketa)", "text": "Proton (dvoustupňová nosná raketa)\n\nProton (rusky \"Протон\") je označení dvoustupňové prototypové verze sovětské nosné rakety Proton, používané k vynášení družic do kosmického prostoru. Vyvinula ji konstrukční kancelář OKB-52 (Опытное конструкторское бюро №52, ОКБ-52), později přejmenovaná na Ústřední strojírenskou konstrukční kancelář CKBM (Centralnoje konstruktorskoje bjuro mašinostrojenija, ЦКБМ), pod vedením hlavního konstruktéra V. N. Čeloměje v rámci projektu \"UR-500\" (universalnaja raketa, универсальная ракета УР-500). Vojenské typové označení bylo \"8K82\". Kódové označení používané ministerstvem obrany USA pro tento kosmický nosič je \"SL-9\", označení používané studijní službou amerického Kongresu (Sheldonovo označení) je \"D\".\n\nMotory pro první stupeň vyvinula konstrukční kancelář OKB-456 pod vedením V. P. Gluška (nyní NPO Energomaš, НПО Энергомаш им. академика В. П. Глушко) v městě Chimki na okraji Moskvy. Motory pro druhý stupeň jsou dílem konstruktéra S. A. Kosberga z konstrukční kanceláře OKB-154 (nyní Konstrukční kancelář chemické automatizace KBChA, Конструкторское бюро химической автоматики, КБХА) ve Voroněži. Inerciální řídicí systém vyvinul v Moskvě vědecko-výzkumný ústav NII-885 (НИИ-885 Научно-исследовательский институт № 885), řízený N. A. Piljuginem.\n\nPůvodně se počítalo s využitím tohoto typu jako mezikontinentální balistické rakety. Vzhledem k tomu, že používala skladovatelné kapalné pohonné látky, měla být lépe vojensky využitelná, než raketa R-7 Koroljovovy konstrukce. V případě vojenského použití mohla dopravovat termonukleární nálož o hmotnosti kolem 12,2 tuny s ekvivalentem 100 MT TNT na vzdálenost 10 000 km.\n\nNosné rakety tohoto typu byly vypouštěny z kosmodromu Bajkonur, kde měly k dispozici dvě rampy, a to č. 23 a 24 na komplexu 81. Přípravy raket ke startu probíhaly v montážní budově MIK (montažno-ispytatělnyj korpus, монтажно-испытательный корпус МИК) na komplexu 92.\n\nPrvní stupeň této nosné rakety je tvořen centrální válcovou nádrží na okysličovadlo o průměru 4,1 m, kolem níž je symetricky rozmístěn šest užších válcových nádrží o průměru 1,6 m, nahoře kose kuželovitě zakončenými. Ke dnu každé z šesti palivových nádrží jsou připevněny výkyvně uložené jednokomorové raketové motory typu RD-253 s uzavřeným cyklem.\n\nDruhý stupeň je válcový o průměru 4,1 m, s integrálními válcovými nádržemi. Horní nádrž s vypuklými polokulovitými dny obsahuje palivo, dolní, oddělená společnou stěnou od horní nádrže, obsahuje okysličovadlo. K jejímu vypuklému dnu jsou vychylovatelně připojeny tři jednokomorové motory typu RD-0210 a jeden typu RD-211; ten se liší od tří ostatních pouze tím, že jeho součásti je plynový generátor, poskytující stlačený plyn pro tlakování nádrží s pohonnými látkami.\n\nPrvní a druhý stupeň byly spojeny válcovou příhradovou mezistupňovou konstrukcí. Nad druhým stupněm byl umístěn inerciální řídicí systém, sloužící k navedení rakety na oběžnou dráhu.\n\nPrvní rozměrová maketa rakety UR-500 pro odzkoušení pozemního vybavení vzletových ramp byla na kosmodrom Bajkonur dodána 24. července 1964. O rok později, 16. července 1965 úspěšně vzlétl první exemplář čtyřkusové prototypové série, který vynesl na nízkou oběžnou dráhu vědeckou družici Proton 1 o hmotnosti 8300 kg, která dala nosiči jeho pozdější veřejné jméno. Další tři prototypy vzlétly v průběhu následujících 12 měsíců; z toho jeden start skončil neúspěchem. Více exemplářů této modifikace nebylo postaveno.\n\n\n"}
{"id": "33263", "url": "https://cs.wikipedia.org/wiki?curid=33263", "title": "Theremin", "text": "Theremin\n\nTheremin (také těremin, thereminvox, termenvox, aetherophon, etherophon, éterové vlny) je elektronický hudební nástroj, který vynalezl v roce 1920 Lev Sergejevič Těrmen, známý též jako Léon Theremin. Je to první hudební nástroj, na který se hraje, aniž by se ho hráč jakkoli dotýkal. Hra na theremin je proto výjimečně náročná. \n\nTheremin je tvořen dřevěnou skříní se dvěma anténami a je ovládán pouze pohybem paží, dlaní a prstů. Vzdálenost ruky od příslušné antény ovlivňuje vlastnost zvuku. Pravá ruka ovládá výšku tónu (frekvenci), levá jeho sílu (amplitudu). Zvuková barva thereminu je podobná zvuku smyčcových nástrojů nebo lidskému hlasu. U prvních nástrojů byla zvuková barva neměnná, u novějších nástrojů ji často lze regulovat. Zvukový projev thereminu je velmi charakteristický, je pro něj typické glissando a vibráto. Staccato lze zahrát také, ale je to velmi obtížné. \n\nV současnosti vyrábí thereminy např. americká firma Moog. Její \"Etherwave\" lze zakoupit také jako stavebnici.\nKromě občasného využití ve vážné hudbě se theremin objevuje především v hudbě experimentální, populární a filmové. Zvláště oblíbené bylo jeho používání v polovině 20. století v hudbě k hororům a fantastickým filmům.\n\nTheremin používali ve svých skladbách někteří skladatelé vážné hudby, mezi nimi Edgard Varèse, Alfred Schnittke, John Cage a Bohuslav Martinů. K nejznámějším hráčům patří Clara Rockmore, Lydia Kavina, Pamelia Kurstin a Konstantin Kovalsky. Theremin se objevil např. v nahrávkách skupin Led Zeppelin (skladba „Whole Lotta Love“), Jean Ven Robert Hal, Riverside, Portishead, Plastic People of the Universe či u Toma Waitse nebo Jean-Michel Jarre. Na svých koncertech ho používá kytarista Joe Bonamassa. Theremin inspiroval též americkou skupinu Beach Boys, která si pro svou skladbu Good Vibrations z roku 1966 nechala postavit snáze ovladatelný nástroj s podobným charakterem zvuku Tannerin (Electro-theremin).\n\nTheremin byl použit i ve znělce seriálu \"Vraždy v Midsomeru\", kde hraje hlavní melodii, nebo na něm byla mimo jiné složena úvodní melodie ke hře \"The Legend of Zelda\".\n\nVzhledem k tomu, že se jedná o elektronický nástroj, zvuk vzniká jako elektrické kmity. Theremin pracuje na záznějovém principu - elektrické kmity s frekvencí ve slyšitelné oblasti vznikají jako zázněj (rozdílová složka) mezi kmity dvojice nesynchronizovaných oscilátorů, nejčastěji tvořených LC obvody, které kmitají na frekvenci několika set kHz. Frekvence jednoho oscilátoru je pevná, frekvence druhého se mění přibližováním pravé ruky k anténě připojené k laděnému LC obvodu. \n\nSignály z obou oscilátorů jsou vedeny do směšovače, ve kterém se oba signály sloučí. Vytvoří se zde tzv. zázněj, jehož frekvence je rovna rozdílu frekvencí vstupních signálů. Pokud jsou oba oscilátory naladěny na shodnou frekvenci, zázněj zanikne. Malým rozladěním jednoho z oscilátorů lze přelaďovat výstupní zvukový signál v širokém rozsahu. \n\nZvukový signál je dále veden do obvodu, který ovládá amplitudu signálu. Je řízen třetím oscilátorem s vlastní anténou určenou pro levou ruku.\n\n"}
{"id": "33264", "url": "https://cs.wikipedia.org/wiki?curid=33264", "title": "Rio Ferdinand", "text": "Rio Ferdinand\n\nRio Ferdinand (* 7. listopadu 1978, Peckham, Londýn, Velká Británie) je anglický fotbalový obránce, reprezentant.\n\nFerdinand v roce 1992 vstoupil do fotbalové akademie West Hamu United. Svou seniorskou premiéru si odbyl 5. května 1996 jako střídající náhradník v remízovém utkání proti Sheffieldu Wednesday. Ke svému reprezentačnímu debutu nastoupil v roce 1998 v přátelském utkání proti Kamerunu. Svou zemi reprezentoval na mistrovstvích světa 1998 a 2002.\n\nV listopadu 2000 přestoupil za rekordní částku v anglickém fotbale, 18 milionů liber, do Leedsu United. V srpnu 2001 se stal kapitánem Leedsu. Přestupový rekord překonal i v roce 2002, kdy se stal nejdražším hráčem Anglie, když za 30 milionů liber přestoupil do klubu Premier League Manchesteru United. V závěru sezóny 2012/13 byl zařazen do Jedenáctky roku Premier League (Premier League Team of the Year).\n\nNa konci sezóny 2013/14 mu Manchester United neprodloužil smlouvu a Ferdinand se tak stal volným hráčem. V červnu 2014 podepsal jednoroční smlouvu s nováčkem v Premier League Queens Park Rangers FC.\n"}
{"id": "33265", "url": "https://cs.wikipedia.org/wiki?curid=33265", "title": "ISO 3166-2:GB", "text": "ISO 3166-2:GB\n\nKódy ISO 3166-2 pro Velkou Británii identifikují 239 různých administrativních jednotek (stav v roce 2015). Vyšší územní celky jsou 3 národy, 3 země a 1 provincie. Z nižších úrovní administrativně-správního dělení státu sem patří 32 skotských správních oblastí (\"council area\"), 11 severoirských distriktů (\"district\"), 22 velšských správních oblastí (\"unitary authority\") a dále pak anglická území: 27 nemetropolitních hrabství (\"two-tier county\"), 56 \"unitary authority\", 36 metropolitních distriktů (\"metropolitan district\") a 1 městská korporace (Londýn) a 32 londýnských městských obvodů (\"London borough\").\n\n"}
{"id": "33267", "url": "https://cs.wikipedia.org/wiki?curid=33267", "title": "Tbilisi", "text": "Tbilisi\n\nTbilisi je hlavní město Gruzie, nacházející se ve vnitrozemí této země na řece Kura. Má 1,345 milionu obyvatel, do roku 1936 bylo také známé pod názvem \"Tiflis\".\n\nTbilisi bylo založeno gruzínským králem Vachtangem I. Gorgasali (452–502) v 5. století, oblast však byla osídlena již dříve. Město obsadily mnohé říše, jako např. Arabové, Peršané a Seldžučtí Turci – v 8. století bylo město dokonce sídlem arabského emíra. Gruzínci město dobyli opět až v roce 1122, za vlády krále Davida IV, který sem poté přesunul své sídlo z Kutaisi a Tbilisi ustanovil hlavním městem země. Na konci 18. století bylo město neustále ohrožováno perskými výboji a od roku 1801 se pak natrvalo stalo součástí Ruského impéria.\n\nNezávislost získalo opět až po Říjnové bolševické revoluci roku 1917, ovšem pouze do intervence sovětských sil roku 1921.\nTy vytvořily násilným sjednocením Arménie, Ázerbájdžánu a Gruzie Zakavkazskou sovětskou federativní socialistickou republiku. Později došlo k jejímu rozdělení na tři sovětské republiky, Tbilisi zůstalo centrem Gruzínské SSR. Od 9. dubna 1991 je Tbilisi hlavním městem nezávislé a suverénní Gruzie. Přesto ale krátce po vyhlášení nezávislosti došlo k nepokojům. V lednu roku 1992 zde zuřily urputné boje, což nakonec vedlo ke změně politické scény, stejně jako revoluce z roku 2003, která svrhla Eduarda Ševardnadzeho.\n\nV Tbilisi se vyrábějí zemědělské stroje, letadla a lokomotivy. Je zde také zastoupen textilní průmysl, orientovaný na zpracování vlny a hedvábí, kožedělný průmysl tu rovněž zpracovává původní suroviny. Nedaleko města se nachází tepelná elektrárna.\n\nPáteří tbiliské MHD je metro se dvěma linkami. Do roku 2006 po městě jezdily také tramvaje a trolejbusy, byly ale zcela nahrazeny levnějšími autobusy. 17 km jihovýchodně od městského centra se nachází mezinárodní letiště Tbilisi.\n\nNa pravém břehu řeky Kura, nad starým městem, leží ruiny pevnosti Nariqala ze 3. století. Nad tímto opevněním stojí monumentální socha \"Kartlis Deda\" (česky \"Matka Gruzie\"). Pod ní se rozprostírá 128 ha velká \"botanická zahrada\", která byla zřízena roku 1845 na prostranství parku pevnosti.\n\nStaré město se svými úzkými, kočičími hlavami dlážděnou zprohýbanou dlažbou má být přijato za kulturní dědictví UNESCO. Ve starém městě s nachází i Katedrála Sioni z 5. století, kostel Metechi gruzínských králů ze 13. století, bazilika Ančischati ze 6. století a synagoga. Přes staré město vedla kdysi \"hedvábná stezka\". Její Karavanseraje jsou zachovány ještě dnes. Domy jsou převážně dřevěné s vyřezávanými předsazenými balkóny. V lázeňské čtvrti \"Abanotubani\" se nachází sirné lázně ze 17. století a mešita.\n\nNa staré město navazuje městská část \"Garetubani\" s okázalými budovami z 19. století. Srdce tvoří platany lemovaná promenáda \"Rustaveli-Boulevard\". Na ní se mimo jiné nachází kostel Kašveti, státní obrazárna, historické muzeum, státní divadlo \"Rustaveli\", opera a budova parlamentu. Řeka Kura je lemována z obou stran nábřežími s víceproudými silnicemi.\n\nZ hory \"Mtacminda\" vede dolů do města stacionární lanová dráha z roku 1905, které tohoto času není v provozu. V polovině dráhy se nachází panteon, hřbitov, na němž jsou pohřbeni význační Gruzíňané. Na plochém vrcholu hory byl založen rozsáhlý park, který byl v roce 2009 rozšířen na zábavní. Televizní věž zde stojí jako z dálky viditelná dominanta, která je v noci nákladně zajímavě nasvícena.\n\nNa levém břehu řeky se nachází ve 20. století postavené kulturní a státní instituce. Mezi nimi je i Katedrála Nejsvětější Trojice v Tbilisi, státní lékařská univerzita a jiné vědecké instituce, stadión a nádraží.\n\n\n\n"}
{"id": "33269", "url": "https://cs.wikipedia.org/wiki?curid=33269", "title": "Christian Bollmann", "text": "Christian Bollmann\n\nChristian Bollmann (* 19. února 1949, Hof, Bavorsko) je německý zpěvák a skladatel a jeden z průkopníků alikvotního zpěvu v Evropě.\n\nBollmann začal nejprve studovat hru na zobcovou flétnu. Od roku 1958 hrál také na housle a od roku 1964 i na trubku. Účinkoval ve skupině pozounistů a později v dechovém souboru. V roce 1966 hrál poprvé v jazzovém orchestru \"The Jazz Doctors\" v Bonnu. Po prvních koncertech a nahrávkách vlastních skladeb v duu \"Midnight Circus\" (s Torstenem Schmidem), studoval od roku 1971 hru na trubku u Manfreeda Schoofa a od roku 1975 hudební divadlo u Mauricia Kagela na \"Hochschule für Musik\" v Kolíně nad Rýnem. Účinkoval ve skupinách \"Nonett, Trio Improvision, Da Capo Movie Band, Boury\" a také v \"Padlt Noidlt Archester\". V rámci studia spolupracoval se skladateli a hudebníky jako jsou John Cage, Roberto Laneri, Stephanie Wolff, Michael Mantler a Keith Tippett.\n\nPoprvé uslyšel alikvotní zpěv v roce 1969 v Bonnu, při uvedení skladby Stimmung od Karlheinze Stockhausena. Od té doby se začal o alikvotní zpěv zajímat. V roce 1972 se setkal s Michaelem Vetterem a slyšel ho zpívat a byl opět zaujat. Navázal s ním kontakt a po určité době dospěl k přesvědčení, že lidský hlas je vůbec nejlepší nástroj k rozeznívání alikvotních tónů.\n\nBěhem svých studií na konzervatoři v Kolíně nad Rýnem se soustředil kromě klasické hudby a studia hry na trubku a zpěv také na hudbu New age, jazzovou hudbu, elektronickou hudbu, kompozici a hudební divadlo. Kromě hry na trubku a zpěvu ovládá i hru na housle, flétnu, alpenhorn a didgeridoo.\n\nV roce 1985 založil \"Overtone Choir Düsseldorf\", který stále existuje a v současnosti je jedním z předních těles zabývajících se alikvotní hudbou. (kromě \"Harmonic Choir\" Davida Hykese)\n\n\n"}
{"id": "33273", "url": "https://cs.wikipedia.org/wiki?curid=33273", "title": "Ludvík Aškenazy", "text": "Ludvík Aškenazy\n\nLudvík Aškenazy (24. února 1921 Český Těšín – 18. března 1986 Bolzano, Itálie) byl český spisovatel, reportér a rozhlasový pracovník, který polovinu svého života prožil v emigraci.\n\nPocházel z česko-židovské rodiny v Českém Těšíně a jeho tvorbu to později významně ovlivnilo. Zaměstnání Ludvíkova otce celou rodinu přivedlo do Polska. Maturitu Ludvík složil roku 1939 v haličské Stanislavi (od roku 1920 do roku 1962 polské město Stanisławów), (nyní ukrajinské město Ivano-Frankivsk), tehdy právě zabrané SSSR. Pak studoval v polském Lvově slovanskou filologii.\n\nPočátkem druhé světové války byl Aškenázy evakuován do Kazachstánu, kde učil na střední škole dějepis do doby, než v Sovětském svazu v roce 1942 vstoupil do 1. československého armádního sboru v SSSR vedeném Ludvíkem Svobodou. Bojoval i u Sokolova. Za svoji statečnost v boji dostal po válce sovětské i československé vyznamenání.\n\nS československým vojskem se vrátil do vlasti a hned po návratu, v květnu 1945, se seznámil a poté oženil s Carlu Henriettou Mariou Leonií Mann, dcerou německého spisovatele Luize Heinricha Manna.\n\nCarla Henrietta Maria Leonie Mann, manželka Ludvíka Aškenazyho, byla jediné dítě, které vzešlo z čtrnáctiletého manželství pražské herečky Marie Khan a Luize Heinricha Manna. Luiz Heinrich Mann (autor slavného románu Profesor Neřád, jenž je známý také díky filmové adaptaci Modrý anděl s Marlene Dietrich) a Leonina matka \"Mimi\" se v roce 1928 rozvedli. Marie Khan s dcerou Leonií zůstaly v Praze, neboť nestačily utéct před nacisty, ale válku přežily. Matka Leonie Marie Khan však zemřela necelé dva roky po válce na následky pobytu v terezínském táboře,\n\nLudvíkovi Aškenazy a Leonii Mann se narodili dva synové: ještě před svatbou Jindřich Mann (* 18. března 1948, Praha); po svatbě pak Ludwig Mann (* 5. dubna 1956). Oba synové se v dospělosti stali režiséry.\n\nPo druhé světové válce, po roce 1945, Ludvík Aškenázy pracoval až do začátku 50. let v pražském rozhlase jako reportér a zahraničně politický komentátor pražského rozhlasu. Dalo by se říct, že byl neustále na cestách – zavítal například do Polska, NDR, Spojených států amerických, Indie, Japonska nebo Itálie. Působil také jako válečný zpravodaj v Izraeli. Koncem 50. let 20. století však profesi zahraničního reportéra opustil a stal se spisovatelem z povolání.\n\nByl pak tedy spisovatelem na volné noze. V roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nPo invazi vojsk Varšavské smlouvy (21. srpna 1968) do Československa v roce 1968 emigroval s celou rodinou do západního Německa, do Mnichova. Dál byl spisovatelem na volné noze, po nějaké době obcházel nutný překlad z češtiny a začal psát německy. Až do roku 1976 žil v Mnichově. Pak se odstěhoval, koncem 70. let, do severní Itálie, kde roku 1986 ve věku 65 let v Bolzanu po dlouhé nemoci zemřel.\n\nZnačná část autorovy pozůstalosti (cca 26 krabic písemností) je uchovávána v Německém literárním archivu v Marbachu am Neckar. Mezi archivovanými dokumenty nechybí původní české a německé texty v nejrůznějších verzích, dále překlady autorových textů do němčiny či rozsáhlá korespondence.\n\nKratičká povídka \"Vajíčko\", je součástí povídkového cyklu stejného názvu:\n\nVajíčko\n\n\"Pan Porštefl se bavil tím, že volal na neznámá telefonní čísla a z neznámých lidí si dělal legraci. Ale měl vždy speciální telefonát, a to v pátek ve 3 hodiny odpoledne. Volal panu Kohoutkovi, zeptal se, jestli je doma pan slepička a jestli snesl vajíčko. Jednou v pátek ve tři hodiny ale čekal pan Kohoutek marně. Pan Porštefl byl totiž odveden do koncentračního tábora. Když se po válce vrátil do Prahy (Porštefl), zjistil, že je pátek a za pět minut tři, tak šel k nejbližšímu telefonnímu automatu a zavolal na jediné číslo, které si pamatoval – panu Kohoutkovi. Pan Kohoutek měl takovou radost, že telefonista přežil, že ho pozval na vajíčko.\"\n\nZprvu psal reportáže, které byly formovány komunistickou ideologií v jejím dobovém stalinistickém ražení. Od roku 1955, úspěchu své první prosaistické knížky \"Dětské etudy\", příbězích malého chlapce a jeho otce, ve kterých je hodně poezie a minimálně dobové ideologie, je spisovatelem na volné noze a píše prózu, převážně povídky, později divadelní hry. Autor má od počátku vlastní, svébytný, poetický, často melancholický, diktus. Možná, že pohádka \"Putování za švestkovou vůní\", se dá považovat za jediný autorův pokus o román. Ač určena pro děti, vyšla zprvu pro dospělé a těšila se svého času značné popularitě. V padesátých a šedesátých letech 20. století byl Ludvík Aškenazy relativně oblíbený a čtený spisovatel, který se trochu vymykal všem běžným zařazením a případným klišé v rámci tehdy vydávané a režimem povolené literatury.\n\nByl také scenárista, dramatik a autor rozhlasových her.\n\nJeho pozdější literární tvorba v emigraci (zprvu psaná ještě česky, posléze pak německy) byla z velké části literaturou dětskou. Za sbírku pohádek \"Wo die Füchse Blockflöte spielen\" získal roku 1977 Německou státní cenu za dětskou literaturu (Deutscher Kinderbuchpreis). Další úspěch zaznamenaly i knížky \"Wo die goldene Schildkröte tanzt\" a \"Du bist einmalig\". Mimo řady pohádek psaných pro rozhlas (převážně Bayerischer Rundfunk) napsal v Německu mnoho rozhlasových her, které většinou i sám inscenoval, a mnoho televizních a filmových scénářů - převážně pro ZDF, ale také BR.\n\nDětské knížky vzniklé v emigraci vyšly v řadech překladů do dalších jazyků, rozhlasové hry se dočkávaly uvedení ve Velké Británii, Kanadě a Skandinávii.\n\nPřestože se tato jeho díla, vzniklá v emigraci, stala poměrně oblíbenými, do německé literatury nijak výrazně nezasáhl.\n\n\nProtagonisté jeho knih jsou často děti a hranice mezi knihami pro děti anebo o dětech je u tohoto autora často záměrně trochu nezřetelná:\n\nV roce 1956 poprvé vydal Československý spisovatel knihu se dvěma novelami, řazenými k žánru science fiction:\n\nDalší povídkové sbírky jsou:\n\nJe také autorem knihy básní:\n\n\n\n\nVzhledem k tomu, že zejména u pozdějších titulů ze 70. a 80. let není jednoznačně prokázáno, v jakém jazyce původně vznikly, je třeba vnímat následující přehled pouze jako orientační. Řazeno pokud možno chronologicky dle data vydání originálu. Nebylo-li možné datum zjistit, nachází se text na konci seznamu.\nRozhlasové hry uvedené nejdříve v německém překladu (či něm. originále ?) a dostupné též v češtině\nPravděpodobně pouze německy byly dosud vysílány hry\n\nNejasné\n\n\n\n"}
{"id": "33274", "url": "https://cs.wikipedia.org/wiki?curid=33274", "title": "Argumentační klam", "text": "Argumentační klam\n\nArgumentační klam (též řečnický trik nebo argumentační faul) je v řečnictví takový výrok, jehož smyslem je porazit či přesvědčit oponenta bez ohledu na pravdivost zastávaných názorů. Podstatou argumentačního klamu bývá nenápadné porušení pravidel logického důkazu, působení na emoce místo na rozum, případně obojí. Argumentační klamy bývají oblíbenou součástí argumentace propagandy a manipulátorů. Rozlišujeme (Aristotelés aj., resp. viz zde v dalším odstavci uvedení František Koukolík a Jana Drtilová} jich celou řadu a každý se dále často dělí podle jemných rozdílů v použití.\n\nArgumentační klamy a jejich různé druhy byly rozlišovány již Aristotelem (provedl jejich analýzu a klasifikaci ve spise \"O sofistických důkazech\"), rádi je promýšleli i středověcí logikové. Tento článek uvádí výběr z rozdělení podle Koukolíka a Drtilové.\n\nPokud řečník porušil pravidla logického důkazu nezáměrně, pak mluvíme o argumentačním omylu či řečnické chybě. Argumentační klamy (logické klamy) však lidé používají zcela běžně nevědomky na podporu svých jakýchkoliv přesvědčení, kulturních vzorů atd., kdy tak často uvádějí sebe a ostatní v omyl. Naopak záměrné agresivní vedení sporů zaměřené na vítězství za každou cenu bez ohledu na pravdivost argumentace a prosazovaných tvrzení, je označováno jako eristická dialektika (eristika).\n\nJeden z nejúplnějších rozborů logických klamů, včetně příkladů použití a podrobnějšího popisu, jak s nimi zacházet, přinesla kniha \"Eristická dialektika\" německého filosofa Arthura Schopenhauera.\n\nFalešné dilema vyvolává dojem, že existují pouze dvě (nebo tři, či více) možností tam, kde jich je ve skutečnosti celá škála. Je naprosto běžný v prakticky veškerých sporech a je základem mnoha následujících klamů.\n\nSamotné dilema však ještě není argumentačním klamem: v mnoha případech oslovený skutečně má pouze dvě možnosti (například rozsudek v trestním řízení může být buď odsuzující, nebo zprošťující, jiná možnost neexistuje). V takové situaci je postavení dilematu zcela legitimní. Věty typu „kdo není se mnou, je proti mně“, které se někdy uvádějí jako příklad argumentačního klamu, jsou tedy ve skutečnosti klamem pouze v situacích, kdy skutečně existuje více možností.\n\nArgument z nevědomosti (\"argumentum ad ignorantiam\") je založen na tom, že se z toho, že určité tvrzení není dokázáno, vyvozuje jeho nepravdivost, nebo naopak z toho, že určité tvrzení není vyvráceno, vyvozuje jeho pravdivost. Argument z nevědomosti lze obecně formulovat takto:\n\nI nedokázaná tvrzení nicméně mohou být pravdivá (a nevyvrácená nepravdivá):\n\nArgument z nevědomosti vychází z principu falešného dilematu, kdy se každé tvrzení, které nebylo dokázáno, považuje za nepravdivé (nebo každé tvrzení, které nebylo vyvráceno, považuje za pravdivé). Ačkoli všechna dokázaná tvrzení jsou pravdivá a všechna vyvrácená tvrzení nepravdivá, přesto neplatí, že by všechna nedokázaná tvrzení byla nepravdivá nebo všechna nevyvrácená tvrzení pravdivá. Tvrzení, které nebylo dokázáno ani vyvráceno, může být stejně dobře pravdivé jako nepravdivé, a existují pravdivá tvrzení, která nelze dokázat, a nepravdivá tvrzení, která nelze vyvrátit. (Ze dvou tvrzení \"Celkový počet atomů ve vesmíru je sudý\" a \"Celkový počet atomů ve vesmíru je lichý\" je podle zákona o vyloučení třetího jedno jistě pravdivé a druhé nepravdivé, ani jedno však nelze dokázat nebo vyvrátit.)\n\nTvrdí bez důkazů, že určité rozhodnutí nutně povede k sérii dalších, a ve svém důsledku způsobí celý řetěz neblahých následků. Základem klamu je opět \"falešné dilema\".\n\nTento typ klamu je třeba odlišovat od důkazu sporem (\"reductio ad absurdum\"), kdy se dokazuje nesprávnost protivníkova tvrzení tím, že se ukáže, že skutečně vede k nesmyslným či nepřijatelným důsledkům. Rozdíl je v tom, že u důkazu sporem jde o důsledky, které z oponentova tvrzení skutečně nutně vyplývají, zatímco u argumentu šikmou plochou jde o důsledky, k nimž by navrhované rozhodnutí mohlo, ale nemuselo vést. Důkaz sporem je na rozdíl od argumentu šikmou plochou zcela legitimní metodou dokazování.\n\nOpačným způsobem využívá týž mechanismus salámová metoda, jež spočívá v tom, že se návrh, který by byl jako celek odmítnut, rozdělí na řadu dílčích návrhů tak, aby se dílčí návrhy oponentovi jevily jako samy o sobě neproblematické nebo jako málo významné ústupky. Tyto dílčí návrhy jsou prezentovány „plátek po plátku“, izolovaně, zdánlivě bez vzájemné souvislosti a s dostatečným odstupem v průběhu delšího časového období, aby si oponent nemohl uvědomit, k jakému cíli vlastně směřují. Sporné body se navrhnou teprve tehdy, kdy je návrh z větší části prosazen (nebo dokonce realizován) a jejich odmítnutí by bylo pro oponenta ještě problematičtější než jejich přijetí.\n\nSpíše než argumentační klam je zavádějící otázka (anglicky \"loaded question\") pokus dovést oponenta k určitému pro něj nevýhodnému výroku nebo návrhu. Vychází z principu falešného dilematu. Tvrzení, k němuž se tazatel snaží dotazovaného dovést, je v zavádějící otázce skryto jako presupozice, takže ať dotazovaný odpoví jakkoli, z jeho odpovědi bude vyplývat, že presupozici přijímá. Presupozice může být vyjádřena různými jazykovými prostředky, někdy dokonce formálně vyjádřena ani být nemusí a vyplývá jen z kontextu. Správnou reakcí je na zavádějící otázku neodpovídat a místo toho odmítnout předpoklad, který v ní je obsažen.\n\n\nV angličtině výraz znamená původně \"uzený sleď\", obrazně (často v detektivkách) \"falešná stopa\" (na základě historky, ve které se uzeným sleděm taženým přes území lovu nechali svést honicí psi ze stopy). V diskusích se jedná o odvedení pozornosti od meritu věci k nesouvisejícímu tématu. V anglofonním světě se v určitých případech používá i termín \"whataboutism/whataboutery\".\n\nVe slovním duelu jeden řečník v jemu určeném čase vychrlí tolik informací (ať pravdivých či nepravdivých), že jeho oponent nemá kapacitu všechny rozebrat a korigovat, natož vyjádřit své stanovisko.\n\nArgumentum ad lapidem spočívá v tom, že řečník nepohodlné tvrzení bez dalších argumentů odmítne jako „očividně“ nesmyslné nebo jinak nevěrohodné a tak se vyhne nutnosti jej vyvracet.\n\nOznačení argumentum ad lapidem („argument kamenem“) pochází z výroku Samuela Johnsona, který zareagoval na filosofickou teorii George Berkeleyho, podle níž, zjednodušeně řečeno, hmotné předměty reálně neexistují, ale vjemy vznikají uvnitř mysli bez ohledu na okolní svět, slovy: „\"Vyvracím ji takhle\"“, načež kopl do velkého kamene. Možnost kopnout do kamene (přesněji vnímat akt kopnutí do kamene) samozřejmě nedokazuje, že kámen jako hmotný předmět reálně existuje a není pouhou představou. Johnson místo skutečného důkazu představil tvrzení tak, aby vyznělo směšně a zdálo se být v rozporu s obecnou zkušeností.\n\nMísto věcné argumentace se snaží působit na city.\n\nTvrdí, že z přesvědčení nebo teorie plynou (údajně) nepřijatelné důsledky, a z toho vyvozuje, že musí být mylná.\n\nSpojuje žádoucí výrok s pozitivním označením a vyvolává dojem, že jeho odmítnutím se posluchač automaticky řadí do opačné skupiny.\n\nZdůvodňuje myšlenku tím, že s ní ostatní souhlasí. To přitom nemá na její faktickou správnost žádný vliv.\n\nZlehčování oponentova tvrzení poukazem na jeho osobní vlastnosti nebo konflikt zájmů, případně obojí.\n\nJednou z forem argumentu ad hominem je také \"poukázání na pokrytectví\" (anglicky \"appeal to hypocrisy\" nebo \"tu quoque\"), založené na tom, že osoba, která teoreticky zastává nějaké tvrzení, se jím sama v praxi neřídí. \nVe skutečnosti to, že někdo zastává určité tvrzení, kterým se v praxi neřídí, sice může zpochybňovat morální integritu zastánce (která není předmětem diskuse), ale nikoli pravdivost konkrétního obhajovaného tvrzení. I tvrzení, které jeho zastánce nedodržuje, může být pravdivé.\n\n\nDovolávání se autority (\"argumentum ad verecundiam\" nebo \"argumentum ab auctoritate\") spočívá v tom, že se na podporu určitého tvrzení uvede, že s ním souhlasí nějaký pramen, který je považovaný za autoritativní (např. významný odborník, organizace, která se zabývá danou problematikou, známá publikace na dané téma). Ačkoli lze předpokládat, že kvalitní odborná publikace obsahuje převážně pravdivá tvrzení, že významní odborníci rozumějí své problematice a podobně, samotný fakt, že se tvrzení těší podpoře autorit, neznamená, že je toto tvrzení pravdivé. Existují nicméně oblasti, ve kterých se určitý autoritativní pramen přijímá jako nezpochybnitelný (např. platná právní norma v právu, platná jazyková kodifikace v preskriptivní lingvistice), protože jeho závaznost není dána logickou argumentací, ale jinými důvody (v právu legitimitou zákonodárce).\n\nV některých případech také není možné určité tvrzení v diskusi dokázat např. pro nedostatek času nebo z toho důvodu, že je přesný důkaz vysoce odborný a pro dané publikum by byl nesrozumitelný. V takovém případě může být odvolání na autoritu účelnou „zkratkou“ skutečného důkazu.\n\nArgumentačním klamem nicméně je citovat autoritu v jiné oblasti (významného biologa lze citovat jako autoritu v oblasti biologie, ačkoli ani zde to neznamená, že by byl neomylný, ale v oblasti dějin umění nemá jeho autorita žádný význam), prezentovat méně významné vědce jako špičkové odborníky či vydávat okrajové názory jednotlivců za obecné mínění vědecké veřejnosti (což pro laika může být obtížné či nemožné rozeznat). Jinou variantou je zamlčet, že je daný problém mezi vědeckou veřejností sporný, a uvést jen názor jedné ze stran. Argumentačním klamem rovněž je tvrzení vytrhnout z kontextu a např. citovat jako fakt tvrzení, které daná autorita vyslovila jen jako hypotézu, nebo uvádět jako všeobecně platné tvrzení něco, co autorita uvedla jako výjimečný případ.\n\n\nKlam se odvolává na nepojmenovaný, ale údajně dobře informovaný zdroj. Elegantní způsob šíření smyšlených faktů (faktoidů).\n\nArgument špatným argumentem (anglicky \"fallacy fallacy\", \"fallacist's fallacy\" apod.) znamená, že se vyvrácení nesprávného argumentu zaměňuje za vyvrácení celého tvrzení. To, že tvrzení bylo zdůvodňováno nesprávnými důvody, samo o sobě neznamená, že je nepravdivé, jeho nepravdivost je třeba dokázat jinak. \n\nInduktivní úvaha spočívá v odhadu vlastností celku na základě zkušeností s jeho částí. Induktivní klamy vyplývají z nedodržování základních statistických pravidel.\n\nUsuzování na vlastnosti celku na základě příliš malého vzorku.\n\nVzorek, na jehož znalosti zakládáme svou úvahu, je třeba i poměrně velký, ale neodpovídá rozložení celku.\n\nŘečník klade vedle sebe dva různé jevy, které jsou si do jisté míry podobné, a bez patřičného zdůvodnění tvrdí, že má-li jeden nějakou vlastnost, musí ji mít i druhý.\n\nZejména v internetových diskusích je oblíbenou aplikací klamné analogie poukaz na nějakou skutečnou nebo domnělou podobnost mezi oponentem a Adolfem Hitlerem, eventuálně nacistickým režimem (\"reductio ad Hitlerum\", viz také Godwinův zákon), případně analogii s jinými historickými postavami, které dané publikum hodnotí podobně negativně.\n\nReductio ad Hitlerum může mít také charakter genetického klamu (viz níže):\n\nZávěr induktivního úsudku je odmítnut, přestože existuje dostatek důkazů na jeho podporu.\n\nAby bylo dosaženo žádoucího úsudku, je někdy nezbytné nevyhovující skutečnosti z úvahy vyloučit, a to například jejich zamlčením.\n\nKlamy vyplývající z nepřiměřeného, absolutního zobecnění, ze záměny platnosti obecných pravidel a jejich výjimek.\n\nZ toho, že dva jevy následují po sobě, se mylně usuzuje, že mezi nimi existuje příčinná souvislost. O příčinné souvislosti hovoříme, pokud první jev nutně implikuje jev druhý (tedy pokud po prvním jevu nutně následuje jev druhý), i když není nutné, aby byl první jev jedinou možnou příčinou jevu druhého. Příkladem příčinné souvislosti může být smrt po ztrátě velkého množství krve – ztráta velkého množství krve způsobí smrt, ale není její jedinou možnou příčinou.\n\nTvrdíme, že dva jevy jsou ve vztahu příčina – následek, zatímco ve skutečnosti nesouvisejí nebo mají skrytou společnou příčinu.\n\nMezi dvěma jevy neexistuje žádná kauzální spojitost (případně existuje, ale v porovnání s ostatními příčinami je nevýznamná).\n\nZáměna příčiny a následku.\n\nJev má větší počet příčin, ale je označena jen jedna z nich.\n\nNebo také \"genetický omyl\". Jde o přesvědčení, že je možné povahu jevu odvodit z jeho původu, zdroje nebo počátku, nebo zamítnutí něčeho s poukazem na to, že to má podezřelé počátky nebo historii.\n\nOblíbenou aplikací tohoto omylu je odvozování podstaty věci z původu jejich slovního označení (etymologie).\n\nTento typ klamu nezohledňuje skutečnost, že v průběhu vývoje jazyka (nebo při přejímání z jiných jazyků) dochází nejen ke změnám formy slova, ale i ke změnám jeho významu: slovo \"pivo\" původně znamenalo „jakýkoli nápoj“, až později se jeho význam specializoval na určitý druh nápoje, slovo \"pudr\" (z francouzského \"poudre\") znamená ve francouzštině „prach“, v češtině se však jeho význam zúžil na určitý typ líčidla. Historický význam určitého slova je tedy pro definici jeho současného významu irelevantní.\n\nVýrok, který by řečník měl dokázat, se již předem předpokládá. (Výrok je nenápadně zahrnut do premis.)\n\nDůkaz dokazuje něco jiného, než předmětné tvrzení. Někdy se do této kategorie zahrnují i argumenty ad hominem a jim podobné.\n\nVariantou tohoto klamu je klam irelevantního cíle, který něco zpochybňuje tvrzením, že to nedosáhlo cíle, o který ale ve skutečnosti nikdy nešlo.\n\nPodstatou klamu je najít velmi slabý až hloupý argument, který by mohla zastávat protistrana (ale zpravidla jej nezastává). Ten demonstrativně rozcupovat na cucky a budit při tom zdání, že se všemi argumenty protistrany se lze takto snadno vypořádat.\n\nTento klam se používá po vyřknutí něčeho, co je následně zpochybněno, úpravou zpochybněného výroku tak, aby již tento problém nezahrnoval. Řečník se tedy nezaměřuje na vyvrácení zpochybnění nebo označení svého předchozího výroku za nepravdivý, ale na modifikaci výroku tak, aby na něj již dané zpochybnění (nebo jemu podobné) nemohlo být použito.\n\nKlamy založené na špatném používání implikace.\n\nPředpokládá, že automaticky platí i opačná implikace.\n\nŘíká, že v případě neplatnosti předpokladu nemůže platit ani závěr. Implikace přitom neříká vůbec nic o tom, co se stane, když předpoklad nebude platit.\n\nKlam založený na tvrzení, že jsou pravdivé dva odporující si výroky. Může být založen i na používání obecných pravidel místo výjimek a naopak (vizte statistické sylogismy).\n\n\n\n"}
{"id": "33275", "url": "https://cs.wikipedia.org/wiki?curid=33275", "title": "Antonín Klimek", "text": "Antonín Klimek\n\nAntonín Klimek (18. ledna 1937 Praha – 9. ledna 2005 Praha) byl český historik, který se zabýval především historií první Československé republiky. Jeho bratr Hynek Klimek je český spisovatel, novinář a publicista.\n\nV roce 1960 vystudoval historii na pražské Filozofické fakultě UK. Po absolutoriu hledal uplatnění ve vědě vzhledem k svému nevhodnému třídnímu profilu (strýc Adolf Klimek byl totiž před Únorem 1948 generálním tajemníkem Československé strany lidové) jen velmi těžko. Nakonec se stal v témže roce archivářem pražského archivu koncernu Škoda-Plzeň, kde pracoval třicet let až do roku 1990 – nejen na dějinách koncernu. Postupně se vypracoval na znalce hospodářských dějin a předního znalce dějin první republiky.\n\nPrvní práce však mohl publikovat až v roce 1989 (\"Diplomacie na křižovatce Evropy\", \"Jak se dělal mír roku 1919\"). V 90. letech 20. století pracoval jako historik v Historickém ústavu Armády České republiky. Stěžejními díly se staly dvoudílný \"Boj o hrad\" (1996–98), v němž kriticky rozebral vnitřní politiku první republiky v období boje o nástupnictví po T. G. Masarykovi, a dva díly Velkých dějin zemí Koruny české (XIII. a XIV. díl, 2001–02), v nichž vylíčil pro tento projekt období první Československé republiky. Čestné občanství MČ Praha 2 mu bylo uděleno 8. října 2007 in memoriam.\n\n\n"}
{"id": "33276", "url": "https://cs.wikipedia.org/wiki?curid=33276", "title": "Barnaul", "text": "Barnaul\n\nBarnaul () je město v Rusku, na řece Ob v západní části Sibiře. Je hlavním městem Altajského kraje. Žije zde obyvatel.\n\nBarnaul patří k nejstarším městům na Sibiři, byl založen už roku 1730 a městská práva získal roku 1771. Přes město vedly obchodní cesty na východ, což mu umožnilo růst, stejně jako příchod železnice na začátku 20. století. Během 2. světové války sem byl nastěhován průmysl z okupovaných částí Sovětského svazu, což mu zajistilo další růst.\n\nMěsto se nachází přibližně 220 km jižně od Novosibirska; je také známo jako výzkumnické centrum Sibiře. Má pět univerzit a 35 knihoven. Místní muzeum bylo založeno už roku 1823 a je jedním z nejstarších muzeí na Sibiři. Od roku 1838 je tu také meteorologická observatoř.\n\n\n"}
{"id": "33279", "url": "https://cs.wikipedia.org/wiki?curid=33279", "title": "Proton-K", "text": "Proton-K\n\nProton-K (rusky \"Протон-К\") je označení základní třístupňové verze sovětské respektive ruské nosné rakety rodiny Proton, dříve používané k vynášení těžkých družic, zejména kosmických stanic a jejich modulů na nízké oběžné dráhy kolem Země. Vyvinula ji konstrukční kancelář OKB-52 (Опытное конструкторское  52, ОКБ-52), později přejmenovaná na Ústřední strojírenskou konstrukční kancelář CKBM (Centralnoje konstruktorskoje bjuro mašinostrojenija, ЦКБМ), pod vedením hlavního konstruktéra V. N. Čeloměje v rámci projektu \"UR-500\" (universalnaja raketa, универсальная ракета УР-500) jako modifikace \"UR-200K\". Sériovou výrobu zajišťuje Státní kosmické vědeckovýrobní středisko M. V. Chruničeva. Vojenské typové označení je \"8K82K\". Kódové označení používané ministerstvem obrany USA pro tento kosmický nosič je \"SL-13\", označení používané studijní službou amerického Kongresu (Sheldonovo označení) je \"D-1\".\n\nMotory pro první stupeň vyvinula konstrukční kancelář OKB-456 pod vedením V. P. Gluška (nyní NPO Energomaš, НПО Энергомаш им. академика В. П. Глушко) v městě Chimki na okraji Moskvy. Motory pro druhý a třetí stupeň jsou dílem konstruktéra S. A. Kosberga z konstrukční kanceláře OKB-154 (nyní Konstrukční kancelář chemické automatizace KBChA, Конструкторское бюро химической автоматики, КБХА) ve Voroněži. Inerciální řídicí systém vyvinul v Moskvě vědecko-výzkumný ústav NII-885 (НИИ-885 Научно-исследовательский институт № 885), řízený N. A. Piljuginem. Všechny tři stupně používají skladovatelné kapalné pohonné látky, které jsou silně jedovaté. Proto se doposud nikdy nepoužila pro vynášení pilotovaných kosmických lodí, ale především pro vynášení kosmických stanic bez lidské posádky na palubě.\n\nNosné rakety tohoto typu jsou vypouštěny z kosmodromu Bajkonur, kde mají k dispozici celkem čtyři rampy, a to rampy č. 23 a 24 na komplexu 81 a rampy č. 39 a 40 na komplexu 200. Přípravy raket ke startu probíhají v montážní budově MIK (montažno-ispytatělnyj korpus, монтажно-испытательный корпус МИК) na komplexu 92.\n\nPrvní stupeň této nosné rakety je tvořen centrální válcovou nádrží na okysličovadlo o průměru 4,1 m, kolem níž je symetricky rozmístěno šest užších válcových nádrží o průměru 1,6 m, nahoře kose kuželovitě zakončených. Ke dnu každé z šesti palivových nádrží jsou připevněny výkyvně uložené jednokomorové raketové motory typu RD-253 s uzavřeným cyklem.\n\nDruhý stupeň je válcový o průměru 4,1 m, s integrálními válcovými nádržemi: Horní nádrž s vypuklými polokulovitými dny obsahuje palivo, dolní, oddělená společnou stěnou od horní nádrže, obsahuje okysličovadlo. K jejímu vypuklému dnu jsou připojeny tři jednokomorové motory typu RD-0210 a jeden typu RD-211; ten se liší od tří ostatních tím, že jeho součásti je plynový generátor, poskytující stlačený plyn pro tlakování nádrží s pohonnými látkami. První a druhý stupeň je spojen válcovou příhradovou mezistupňovou konstrukcí z ocelových prutů, umožňující volný odvod spalných plynů při zážehu motorů druhého stupně.\n\nMezi druhým a třetím stupněm je válcová plná přechodová konstrukce, která současně slouží jako kryt motorového prostoru třetího stupně a na jejímž obvodu jsou výkyvně uloženy čtyři spalovací komory čtyřkomorového řídicího motoru RD-0214 třetího stupně. Hlavní motor třetího stupně, RD-0213, je nepohyblivě umístěn v podélné ose stupně. Kompletní pohonný systém tvořený těmito dvěma motory je označen jako RD-0212. Nad třetím stupněm je umístěn inerciální řídicí systém, sloužící k navedení rakety na oběžnou dráhu. Ke konstrukci řídicího bloku se připojuje tzv. \"hlavice užitečného zatížení\", kterou tvoří aerodynamický kryt, v němž může být umístěno vlastní užitečné zatížení, případně doplněné ještě čtvrtým \"urychlovacím stupněm\" (čtyřstupňové varianty jsou popsány v samostatných heslech).\n\nPrvní start třístupňové verze Proton-K z Bajkonuru se uskutečnil 18. srpna 1970 pouze po balistické dráze; při tomto startu na oběžnou dráhu nebylo plánováno vynést žádné užitečné zatížení. První orbitálním startem 2. prosince 1970 bylo vynesení prototypu vzletového stupně měsíčního modulu \"T2K\", utajeného pod názvem družice \"Kosmos 382\". Na velmi vysokou eliptickou dráhu kolem Země ve výšce 2464 až 5189 km se tehdy dostalo těleso o hmotnosti 10 380 kg. Při dalším startu 19. dubna 1971 se na oběžnou dráhu dostala první sovětská vesmírná stanice Saljut 1 a v dalších letech (1973 až 1982) ještě dalších šest stanic řady Saljut, kromě několika těžkých transportních modulů. V letech 1986 až 1990 byly rakety Proton-K použity k vynesení základního bloku stanice Mir a pěti dalších jeho stavebních modulů.\n\nPosledním využitím tohoto typu nosiče bylo vypuštění dvou modulů Mezinárodní vesmírné stanice; modul Zarja byl vypuštěn 20. listopadu 1998 a modul Zvezda 12. července 2000.\n\nRakety Proton-K byly také používány k vypouštění těžkých družic pro dálkový průzkum Země. \n\n\n\n"}
{"id": "33282", "url": "https://cs.wikipedia.org/wiki?curid=33282", "title": "Geiserich", "text": "Geiserich\n\nGeiserich nebo Genseric (389 okolí Balatonu – 25. ledna 477 Kartágo) byl král Vandalů a Alanů v letech 428–477 a jedna z klíčových postav doby stěhování národů. Za jeho vlády se kmen Vandalů ocitl mezi mocnými politickými hybateli tehdejší Evropy.\n\nGeiserich (jméno může znamenat Caesar-král nebo také kopí-král) byl nemanželský syn krále Godigisela a narodil se někdy kolem roku 389 u jezera Balaton. Po Godigiselovi se stal králem Geiserichův nevlastní bratr Gunderich, a když v roce 428 zemřel, nastoupil Geiserich na otcův trůn. Vandalové v té době sídlili v dnešní Andalúsii (která po nich přijala své jméno), kam se přesunuli v roce 406 spolu s Alany a Svéby.\n\nGeiserich se brzy ukázal jako schopný a silný panovník, který je schopen být Římanům aktivním politickým a vojenským protihráčem. Vandalové trpěli útoky Vizigótů a proto se Geiserich rozhodl přesunout kmen na jih, do severní Afriky. Vandalská říše měla od roku 419, kdy porazila Římany u Brakary, i loďstvo, které ohrožovalo především severoafrické pobřeží. V roce 429, kdy se Bonifatius, římský správce provincie Severní Afrika, dostal do sporu s římským senátem, Geiserich převezl na lodích 80 000 svých lidí do Afriky. (Někdy se dokonce a asi nesprávně uvažuje, že ho do Afriky pozval sám Bonifatius). Zde dokázal vojensky porazit římské vojsko a obsadit území dnešního Maroka a severního Alžírska.\n\nPři obléhání Hippo Regia v roce 430 tam zemřel biskup sv. Augustin. Jediným významným městem, které nebylo Vandaly dobyto, zůstalo Kartágo. O rok později byl západořímský císař Valentinianus III. nucen uznat Geisericha jako krále nově získaných území a tak vzniklo první nezávislé germánské království na území západořímské říše.\n\nV roce 439 Geiserich získal i Kartágo a s ním velkou část římského loďstva kotvícího v jeho přístavu. Kartágo se stalo novým hlavním městem a rozrostlá flotila hlavní námořní silou ve Středomoří, díky které Vandalové obsadili Sicílii (v letech 440–442), Sardínii, Korsiku a Baleáry.\n\nV roce 442 Římané uznali vandalskou držbu Kartága, nezávislost vandalského království a jejich držbu i nad dosud římskou částí Alžíru.\n\nVe vnitřní politice nebyl Geiserich ač arián nábožensky příliš tolerantní, z politických důvodů pronásledoval také katolíky. Jeho blízcí poradci museli přestoupit na ariánství a katolíci i bohatí Římané, kteří se ariány nestali, byli znevýhodněni daňově a mnohým zabavil majetek.\n\nV roce 455 byl císař Valentinianus III. zavražděn, trůn obsadil Petronius Maximus a donutil Valentiniánovu vdovu Eudoxii ke sňatku. Geiserich 31. května 455 přistál se svými muži v Itálii, protože předchozí smlouvu z roku 455 po uzurpaci trůnu považoval nadále za neplatnou. Před branami Říma byl požádán papežem Lvem I., aby neproléval krev obyvatel Říma a když mu to Geiserich slíbil, byl vpuštěn dovnitř. Přesto Vandalové město 14 dní plundrovali a jejich jméno se v negativním významu přeneslo až do současnosti. Odnesli zlato, stříbro a další drahocennosti, jako rukojmí unesli lidí z bohatších rodin, za které požadovali výkupné, unesli i Eudoxii, vdovu po Valentiniánovi III. a její dcery, včetně Eudocie, která se stala manželkou Geiserichova syna Hunericha.\n\nV roce 468 se obě části římského impéria spojily, aby si podmanily Geiserichovu říši a ukončily nájezdy jejich lodí. Tažení však nebylo úspěšné, východořímský císař Zenon uzavřel s Geiserichem v roce 475 mír. Středomoří Geiserich ovládal až do své smrti v roce 477.\n\n\n\n"}
{"id": "33286", "url": "https://cs.wikipedia.org/wiki?curid=33286", "title": "Lev XIII.", "text": "Lev XIII.\n\nLev XIII., vlastním jménem Vincenzo Gioacchino Raffaele Luigi Pecci (2. březen 1810 Carpineto Romano – 20. červenec 1903 Apoštolský palác) byl 256. papežem katolické církve (1878–1903). Provedl její rozsáhlou reorganizaci a vydal první z velkých sociálních encyklik, \"Rerum novarum\". Během jeho pontifikátu prudce vzrostla mezinárodní politická prestiž papežství.\n\nByť byl zvolen v poměrně vysokém věku (68 let), jeho pontifikát se nakonec stal historicky (ověřeně) nejdelším po Piovi IX. (později byl překonán ještě Janem Pavlem II.). Vykonával úřad až do své smrti v 93 letech, čímž se stal nejstarším papežem všech dob.\n\nVincenzo Pecci se narodil v Carpinetu Romanu, v horách jihovýchodně od Říma, jako šesté dítě v nižší šlechtické rodině. Studoval ve Viterbě (1818–1824), v římském semináři (1824–1832) a na akademii urozených kněží (1832–1837). V roce 1837 byl vysvěcený na kněze a byl přijat do řad papežských diplomatů.\n\nNejdříve působil jako papežský legát v Beneventu a Perugii, v roce 1843 jej Řehoř XVI. vyslal jako apoštolského nuncia do Bruselu. Zde podpořil místní biskupy proti vládě, načež byl v roce 1846 na žádost krále Leopolda I. odvolán. Tentýž rok se stal arcibiskupem v Perugii a Damiettě a o 7 let později obdržel kardinálský klobouk.\n\nJako biskup nechal přepracovat učební osnovy svého semináře, založil Akademii svatého Tomáše Akvinského a snažil se obnovit vztahy mezi katolickou církví a soudobou kulturou. V roce 1860 protestoval proti anexi Perugie Sardinským královstvím.\n\n20. února 1878 byl kardinál Pecci na konkláve, jehož se účastnilo 60 z celkového počtu 64 kardinálů, zvolen nástupcem papeže Pia IX. Konkláve trvalo pouhých 36 hodin a nového pontifika zvolilo již při třetím skrutiniu.\n\nNový papež, který přijal jméno Lev XIII., začal svůj pontifikát v době hlubokých konfliktů mezi Svatým stolcem a mladým italským státem. Po prolomení Porta Pia v roce 1870 byl římský papež „vatikánským vězněm“, neopouštěl Vatikán a sváděl diplomatický boj s nepřátelským a antiklerikálním Italským královstvím.\n\nHlavním cílem nového papeže bylo přizpůsobit římskokatolickou církev moderní době. Podporoval ve Vatikánu studium astronomie a přírodních věd a zpřístupnil část vatikánských archivů vědcům, bez ohledu na jejich náboženské vyznání. 15. května 1891 vydal první velkou sociální encykliku \"Rerum novarum\", v níž popsal a částečně i definoval základy sociálního učení římskokatolické církve. V ní podpořil soukromé vlastnictví a práva dělníků na spravedlivou mzdu, důstojné pracovní podmínky a zakládání odborů. Tato encyklika mu vynesla přezdívku \"papež pracujících\".\n\nLev XIII. provedl značnou reorganizaci církevních struktur. Založil 248 nových diecézí a arcidiecézí, většinou mimoevropských (včetně 28 v USA), a dva patriarcháty (pro severní Afriku a Indii s Japonskem). Zavedl termín \"odloučení bratři\" pro křesťany nesjednocené s Římem. V roce 1893 zavedl svátek Svaté rodiny. Na konci svého pontifikátu vydal nové regule pro cenzuru a 17. září 1900 novelizoval Index zakázaných knih.\nJednu svou encykliku, \"Quae ad nos\", věnoval Lev XIII. přímo českým biskupům, které v ní vyzval k naléhavým opatřením proti postupující sekularizaci českého národa. Díky Lvu XIII. byla také založena česká kolej v Římě, nazvaná Bohemicum.\nČeši vyjádřili papeži opakovaně své díky, u příležitosti jeho životního i kněžského jubilea. Z iniciativy kardinála Schönborna uspořádali v roce 1888 pouť do Říma a přinesli papeži darem více než stovku nově zhotovených precios a parament, jež zhotovili čeští umělci a financovali čeští věřící. Cestovní liturgické soupravy byly určeny pro misionáře.\n\n\n\n"}
{"id": "33290", "url": "https://cs.wikipedia.org/wiki?curid=33290", "title": "Kvórum", "text": "Kvórum\n\nKvórum (z latinského \"quorum\", „z nichž“) je kvantitativní podmínka pro platnost voleb nebo hlasování. Ve volbách a v referendu stanoví, jaký minimální podíl oprávněných voličů se jich musí účastnit, aby byly platné. Při hlasování může stanovit jednak jaký minimální podíl (výjimečně i počet) oprávněných hlasujících se hlasování musí zúčastnit, jednak jaký minimální podíl odevzdaných hlasů musí podpořit nějaký návrh, aby se stal platným usnesením. \n\nPři schůzích kolektivních rozhodovacích orgánů, jako jsou parlamenty, představenstva, komise, ale také členské schůze nebo valné hromady, zákon, stanovy nebo jednací řád obvykle stanoví, jaký podíl všech členů daného orgánu se musí zúčastnit, aby byla schůze usnášení schopná, to jest mohla přijímat platná usnesení. Nejčastější kvórum pro usnášeníschopnost orgánu je nadpoloviční většina všech jeho členů. Tím se má zajistit, že přítomní na schůzi představují většinu a jejich usnesení tedy mohou platit i pro nepřítomnou menšinu. Pro zvlášť závažná rozhodnutí - například zrušení spolku - mohou stanovy vyžadovat ještě vyšší kvórum.\n\nBritská Sněmovna lordů potřebuje pro procedurální hlasování účast nejméně tří, pro hlasování o legislativě nejméně 30 členů. V Dolní sněmovně je pro hlasování třeba nejméně 40 členů.\n\nPro běžná hlasování většinou platí prostá většina: schválen je ten návrh usnesení, zvolen je ten kandidát, který získal nejvíce hlasů. Pro významnější hlasování se někdy stanoví přísnější pravidla. Absolutní většina znamená, že návrh usnesení je schválen, pokud jej podpořila nadpoloviční většina přítomných. Kvalifikovaná většina předepisuje jiný, zpravidla ještě vyšší podíl hlasů, například 2/3, 3/5 přítomných. Pokud je usnášeníschopnost schůze stanovena jako nadpoloviční účast všech oprávněných, reprezentativnost hlasování přesto závisí na účasti - je podstatně vyšší, pokud je účast na schůzi 90 % než je-li pouze 51 %. Proto se někdy pro platnost usnesení vyžaduje nadpoloviční většina všech oprávněných. \n\nPro platnost voleb se kvórum - to jest minimální volební účast - obvykle nestanoví. V České republice se pro platnost místního referenda vyžaduje účast alespoň poloviny oprávněných voličů. V některých zemích se nadpoloviční účast vyžaduje například při přímé volbě presidenta. V některých státech, které kvóra předepisují, je předepsaná účast buď spíše formálním pozůstatkem (např. Lucembursko), může však někdy stát v cestě účinnému rozhodování (např. Itálie).\n\nKvórum lze využít k zamezení hlasování prostě tím, že se odpůrci návrhu schůze nebo hlasování neúčastní (obvyklá taktika např. v USA, tzv. quorum busting, nebo v Itálii).\n\nV totalitních systémem byla účast voličů ve „volbách“ de facto povinná, takže se dosahovaly neobvykle vysoké volební účasti i neobvykle jednoznačné výsledky, které však byly jen demonstrací poslušnosti režimu. Také vysoká účast poslanců na schůzích a často „jednomyslná“ usnesení vyjadřovala spíš poslušnost a loajalitu. \n\nTak např. v zemích sovětského bloku za dob komunismu byla volební účast považována za čestnou občanskou povinnost a často dosahovala až „99,99 %“. Povinnost volit zpravidla nebyla uzákoněna a volební neúčast nebyla zákonem sankcionována. Takto „volené“ a za chod veřejného života (formálně) zodpovědné orgány hlasovaly otevřeně. Ti, kteří (by) hlasovali jinak, než bylo očekáváno, (by) byli postiženi sankcemi. Podobně se chovaly fašistické i nacistické režimy, pokud vůbec parlamentní hlasování zachovaly.\n\n"}
{"id": "33291", "url": "https://cs.wikipedia.org/wiki?curid=33291", "title": "ISO 3166-2:KZ", "text": "ISO 3166-2:KZ\n\nKódy ISO 3166-2 pro Kazachstán identifikují 14 provincií a 4 města (stav v roce 2018). První část (KZ) je mezinárodní kód pro Kazachstán, druhá část sestává ze tří písmen identifikujících provincii nebo město.\n\n"}
{"id": "33292", "url": "https://cs.wikipedia.org/wiki?curid=33292", "title": "ISO 3166-2:MH", "text": "ISO 3166-2:MH\n\nKódy ISO 3166-2 pro Marshallovy ostrovy identifikují 24 správních obvodů a 2 řetězy ostrovů (stav v roce 2015). První část (MH) je mezinárodní kód pro Marshallovy ostrovy, druhá část sestává ze tří písmen identifikujících obvod.\n\n MH-L ostrovní řetězec Ralik\n\n"}
{"id": "33293", "url": "https://cs.wikipedia.org/wiki?curid=33293", "title": "ISO 3166-2:MX", "text": "ISO 3166-2:MX\n\nKódy ISO 3166-2 pro Mexiko identifikují 31 států a federální distrikt (stav v roce 2017). První část (MX) je mezinárodní kód pro Mexiko, druhá část sestává ze tří písmen identifikujících stát.\n\n MX-AGU Aguascalientes (Aguascalientes)\n\n"}
{"id": "33294", "url": "https://cs.wikipedia.org/wiki?curid=33294", "title": "ISO 3166-2:NZ", "text": "ISO 3166-2:NZ\n\nKódy ISO 3166-2 pro Nový Zéland identifikují 16 regionů a 1 ostrovní správu (stav v listopadu 2015). První část (NZ) je mezinárodní kód pro Nový Zéland, druhá část sestává ze tří písmen identifikujících region.\n\n NZ-AUK Auckland (Auckland)\n\n"}
{"id": "33295", "url": "https://cs.wikipedia.org/wiki?curid=33295", "title": "ISO 3166-2:PE", "text": "ISO 3166-2:PE\n\nKódy ISO 3166-2 pro Peru identifikují 25 regionů a 1 obec (stav v březnu 2015). První část (PE) je mezinárodní kód pro Peru, druhá část sestává ze tří písmen identifikujících region.\n\n PE-AMA Amazonas (Chachapoyas)\n\n"}
{"id": "33296", "url": "https://cs.wikipedia.org/wiki?curid=33296", "title": "ISO 3166-2:PG", "text": "ISO 3166-2:PG\n\nKódy ISO 3166-2 pro Papuu-Novou Guineu identifikují 20 provincií, 1 autonomní region a 1 distrikt hlavního města (stav v roce 2015). První část (PG) je mezinárodní kód pro Papuu-Novou Guineu, druhá část sestává ze tří písmen identifikujících provincii.\n\n PG-CPK Chimbu (Kundiawa)\n\n"}
{"id": "33298", "url": "https://cs.wikipedia.org/wiki?curid=33298", "title": "ISO 3166-2:PH", "text": "ISO 3166-2:PH\n\nKódy ISO 3166-2 pro Filipíny identifikují 17 regionů a 81 provincií (stav v listopadu 2015). První část (PH) je mezinárodní kód pro Filipíny, druhá část sestává ze tří písmen identifikujících provincii nebo dvou číslic v případě regionů.\n\n PH-00 Národní region hlavního města\n\n PH-ABR Abra\n\n"}
{"id": "33299", "url": "https://cs.wikipedia.org/wiki?curid=33299", "title": "ISO 3166-2:TT", "text": "ISO 3166-2:TT\n\nKódy ISO 3166-2 pro Trinidad a Tobago identifikují 9 regionů, 5 obcí a území ostrova Tobago (stav v listopadu 2015). První část (TT) je mezinárodní kód pro Trinidad a Tobago, druhá část sestává ze tří písmen identifikujících region či obec.\n TT-ARI Arima (Arima)\n\n"}
{"id": "33300", "url": "https://cs.wikipedia.org/wiki?curid=33300", "title": "Peter Glotz", "text": "Peter Glotz\n\nPeter Glotz (6. března 1939 Cheb – 25. srpna 2005 Zürich) německý sociálně demokratický politik (SPD), publicista, politolog, vysokoškolský pedagog a mediální teoretik. \n\nPocházel z česko-německého manželství, po roce 1945 byla jeho rodina odsunuta do Německa.\n\nV letech 1974 až 1977 byl parlamentním státním sekretářem na spolkovém ministerstvu pro vzdělání a výzkum, 1977 až 1981 senátorem pro vědu a výzkum v Západním Berlíně, 1981 až 1987 působil ve funkci spolkového jednatele strany SPD; v letech 2000 až 2003 pracoval jako profesor na universitě v St. Gallen ve Švýcarsku. \n\nV roce 2002 byl zástupcem spolkové vlády v Evropském konventu. Spolu s E. Steinbachovou byl předsedou nadace Centrum proti vyhnání (\"Zentrum gegen Vertreibungen\").\n\n"}
{"id": "33302", "url": "https://cs.wikipedia.org/wiki?curid=33302", "title": "ISO 3166-2:TW", "text": "ISO 3166-2:TW\n\nKódy ISO 3166-2 pro Tchaj-wan identifikují 13 okresů, 6 centrálně spravovaných měst a 3 města (stav v listopadu 2015). První část (TW) je mezinárodní kód pro Tchaj-wan, druhá část sestává ze tří písmen identifikujících kraj nebo město.\n\n TW-TNN Tchaj-nan \n\n TW-CYI Ťia-i \n\n TW-CHA Čang-chua\n\n"}
{"id": "33304", "url": "https://cs.wikipedia.org/wiki?curid=33304", "title": "ISO 3166-2:DK", "text": "ISO 3166-2:DK\n\nKódy ISO 3166-2 pro Dánsko identifikují 5 regionů. První část (DK) je mezinárodní kód pro Dánsko, druhá část sestává ze dvou čísel identifikujících region.\n\n DK-81 Nordjylland \n\n"}
{"id": "33306", "url": "https://cs.wikipedia.org/wiki?curid=33306", "title": "ISO 3166-2:KE", "text": "ISO 3166-2:KE\n\nKódy ISO 3166-2 pro Keňu identifikují 47 okresů (stav v roce 2015). První část (KE) je mezinárodní kód pro Keňu, druhá část sestává ze tří čísel identifikujících provincii.\n\n"}
{"id": "33308", "url": "https://cs.wikipedia.org/wiki?curid=33308", "title": "ISO 3166-2:SI", "text": "ISO 3166-2:SI\n\nKódy ISO 3166-2 pro Slovinsko identifikují 212 občin (stav v roce 2016). První část (SI) je mezinárodní kód pro Slovinsko, druhá část sestává ze tří čísel identifikujících občinu.\n\n SI-001 Ajdovščina\n\n"}
{"id": "33309", "url": "https://cs.wikipedia.org/wiki?curid=33309", "title": "ISO 3166-2:UG", "text": "ISO 3166-2:UG\n\nKódy ISO 3166-2 pro Ugandu identifikují 4 geografické oblasti, 1 hlavní město a 127 distriktů (stav v roce 2018). První část (UG) je mezinárodní kód pro Ugandu, druhá část sestává ze tří čísel identifikujících distrikt.\n\n UG-W Západní geografická oblast \n\n"}
{"id": "33310", "url": "https://cs.wikipedia.org/wiki?curid=33310", "title": "ISO 3166-2:VU", "text": "ISO 3166-2:VU\n\nKódy ISO 3166-2 pro Vanuatu identifikují 6 provincií (stav v roce 2015). První část (VU) je mezinárodní kód pro Vanuatu, druhá část sestává ze tří písmen identifikujících provincii.\n\n VU-MAP Malampa (Lakatoro)\n\n"}
{"id": "33311", "url": "https://cs.wikipedia.org/wiki?curid=33311", "title": "Dějiny počítačových her a videoher", "text": "Dějiny počítačových her a videoher\n\nAčkoliv historie počítačových her a videoher zahrnuje téměř pět desetiletí, hry samotné se staly součástí americké populární kultury až v sedmdesátých letech a v tehdejším Československu a později Česku se tento trend začal uplatňovat až po roce 1989.\n\nRok 1947 je považován za rok vzniku první hry vytvořené pro hraní na katodových trubicích. Hra, vyvinutá Thomasem Goldsmithem a Estlem Mannem a patentovaná 14. prosince 1948, pracovala velmi jednoduše. Celkem osmi katodových trubic používala k simulaci střely odpálené na cíl - autoři se pravděpodobně inspirovali radarovými displeji používanými za druhé světové války. Několik tlačítek umožňovalo měnit dráhu a rychlost střely reprezentované malým bodem. Protože tehdejší technologie nedovolila počítačově vykreslit herní prvky, autoři byli nuceni manuálně je nakreslit na průhlednou fólii položenou na CRT. Tato hra se považuje za vůbec první využití CRT technologie tímto způsobem.\n\nA. S. Douglas v roce 1952 jako demonstraci svého tvrzení o interakci člověka a počítače vyvinul \"OXO\" – grafickou verzi známé hry piškvorky. Hra používala dnes již archaický počítač EDSAC, používající ke zobrazování technologii CRT. Přes svou technologickou zastaralost je hra stále dostupná na Internetu a hratelná v emulátoru .\n\nMnoho lidí přiznává vynález videoher Williamu Higinbothamovi, který v roce 1958, aby zabavil návštěvníky v Národní laboratoři Brookhaven v New Yorku, vytvořil hru nazvanou \"Tennis For Two\" (Tennis pro dva). Na rozdíl od Pongu a jemu podobných raných her představil \"Tennis For Two\" zjednodušený tenisový kurt z pohledu zboku. Míček podléhá gravitaci a musí být odehrán přes síť. Hra se hraje se dvěma objemnými ovladači, na kterých jsou tlačítka pro ovládání trajektorie a odpálení míče přes síť. Hra byla vystavována až do svého demontování v roce 1959.\n\nMnoho z nejhranějších počítačových her běželo na serverech univerzit ve Spojených státech. Tyto hry byly vyvíjeny a programovány jednotlivci v jejich volném čase, nicméně vzhledem k tehdejší omezené dostupnosti počítačového hardwaru bylo těchto her velmi málo a byly velmi brzy zapomenuty.\n\nV roce 1961 skupina studentů (včetně Steva Russella) naprogramovala hru nazvanou \"Spacewar!\" (Vesmírná válka) na tehdy novém počítači DEC PDP-1. Hra proti sobě postavila dva lidské hráče; každý ovládal vesmírnou loď schopnou vypálit rakety. Uprostřed herního pole byla černá díra, která vytvářela silné gravitační pole a tím se stala pro hráče dalším zdrojem nebezpečí. Tato hra se rychle začala distribuovat přímo s počítači DEC a také se s ní v tehdejším primitivním kyberprostoru obchodovalo. V roce 1962, kdy byla hra uvedena na americkém MIT, se stala první rozšířenou, dostupnou a významnou hrou.\n\nJeden z vývojářů operačního systému Multics, Ken Thompson, pokračoval ve vývoji i poté, co ho firma AT&T přestala financovat - údajně kvůli tomu, že si na něm chtěl zahrát hru, kterou programoval: \"Space Travel\" (\"Vesmírná cesta\"). Přestože tato hra nebyla nikdy uvolněna pro trh, vedla nepřímo k vývoji operačního systému UNIX.\n\nV roce 1966 vyvinul Ralph Baer jednoduchou videohru nazvanou \"Chase\" (\"Honička\"), která mohla být zobrazena na běžném televizním přijímači. Baer pokračoval ve tvorbě a v roce 1968 zkompletoval prototyp, na kterém se dalo hrát několik různých her včetně stolního tenisu a střelby na cíl. Bill Harrison poté vyvinul světelnou pistoli a spolu s Billem Ruschem začali vytvářet počítačové hry.\n\nRalph Baer vytvořil v roce 1969 prototyp herní konzole, na kterém se po připojení k televizi dalo hrát několik jednoduchých míčových her. Tento prototyp později prodal společnosti Magnavox, která ho v květnu 1972 vydala pod jménem Odyssey. Tato konzole se tak stává prvním herním přístrojem tohoto typu na světě.\n\nV roce 1971 vytvářejí Nolan Bushnell a Ted Dabney arkádovou verzi hry \"Spacewar\" a nazývají ji \"Computer Space\" (počítačový vesmír). Společnost Nutting Associates tuto hru odkupuje, Bushnella najímá a vyrábí 1500 automatů s touto hrou. Hra se ale s velkým úspěchem nesetkala - dle názoru mnoha hráčů byla velmi obtížná.\n\nNolan Bushnell v lednu 1972 navštěvuje veřejnou ukázku konzole Odyssey a hraje hru Ping-Pong; tu však shledává nezajímavou a neoriginální.\n\nBushnell byl nespokojen s finančním ohodnocením vlastních her u výrobců, kterým je prodával, a tak založil v roce 1972 vlastní společnost Atari. První úspěšnou arkádovou hrou od této firmy se stal \"Pong\", vydanou hned v roce vstupu Atari na trh. Princip hry je založen na stolním tenisu: každý ze dvou hráčů ovládá svislou „plošinku“, která se může na své straně obrazovky pohybovat nahoru a dolů. Hráč musí plošinkou odrážet míček; ten se poté dostane na stranu druhého hráče, který míček opět musí odrazit. Hra pokračuje, dokud jeden z hráčů nemine plošinkou míček. Atari prodala celkem 19000 herních automatů Pong, a brzy tutéž hru imitovali i mnozí jiní výrobci. Tak začala v USA automatová mánie.\n\nPrvní diskuse a kontroverze týkající se násilí v počítačových hrách vypukla v roce 1976, kdy byla vydána hra Death Race (smrtelný závod) - cílem hry bylo autem přejíždět „gobliny“. Tato hra zvýšila vědomí veřejnosti o videohrách a diskuse o násilí v těchto hrách pokračují dodnes.\n\nV roce 1978 vydává společnost Taito arkádu \"Space Invaders\" (Vesmírní vetřelci) - tímto vydáním začíná ve Spojených státech zlatý věk herních automatů. Hra inspirovala desítky výrobců ke vstupu na trh a vydávání vlastních her. Arkádové herní automaty zůstaly velkým hitem až do konce 80. let.\n\nVe stejném roce vydala Atari hru \"Asteroids\", která se stala její nejlépe prodávaným zbožím. Barevné hry, jako byla tato, se staly v roce 1979 a 1980 velmi oblíbenými.\n\nMezi další klasické arkádové hry z této doby se řadí např. \"Night Driver\", \"Galaxian\" nebo \"Breakout\".\n\nVývoj her pro velké univerzitní počítače se v raných sedmdesátých létech poměrně rozšířil. Historii této éry je složité stručně postihnout z několika důvodů:\n\nMezi významné události v tomto období se řadí:\n\nPrvní přenosná hra (\"handheld\") byla vydána v roce 1972 a jmenovala se \"Tic Tac Toe\" (\"Piškvorky\"). Displej sestával z mřížky devíti tlačítek, které po zmáčknutí měnily barvu z červené na zelenou a naopak. První přenosnou herní konzolí s vyměnitelnými cartridge se stala Microvision navržená společností Smith Engineering a prodávaná od roku 1979. Vzhledem ke svému malému a křehkému LCD displeji a velmi omezeným počtem her byla však o dva roky později stáhnuta z trhu. Tato dvě zařízení, přestože se nesetkala s velkým komerčním úspěchem, udala směr pozdějším pokročilým a dodnes oblíbeným hrám tohoto typu.\n\nV roce 1976 vytvořil Mattel spolu s inženýry z Rockwell International Microelectronics Division vůbec první LED přenosnou hru, nazvanou \"Mattel Auto-Race\". Program zabíral pouze 512 bajtů paměti. Později stejná společnost vydala \"Mattel Football I\"; této LED hry se prodalo více než milion kusů. Hry na principu LED byly populární až do raných osmdesátých let, kdy se LCD displeje staly pro výrobce levnou a kvalitní alternativou.\n\nZatímco se vývoj původních videoher nejvíce odrážel v arkádách a domácích konzolích, rychle se vyvíjející domácí počítače v sedmdesátých a osmdesátých letech dovolovaly jejich vlastníkům naprogramovat jednoduché hry. Brzy se utvořily skupiny nadšenců nových počítačů a brzy poté vznikl i nový herní software.\n\nMnoho z těchto her (napřed klony klasických titulů jako Star Trek a později klony populárních arkád) bylo distribuováno rozličnými způsoby - tištěním zdrojových kódů v knihách (například v \"Basic Computer Games\" od Davida Ahla), časopisech (\"Creative Computing\"), a v novinách - uživatelé museli takový kód přepsat do počítače a přeložit do strojového kódu. Původní herní designéři jako Crowther, Daglow a Yob by tak našli zdrojové kódy svých her – které nikdy necopyrightovali – publikované v knihách a časopisech bez uvedení svých jmen. U raných osobních počítačů od firem jako Apple, Commodore nebo Tandy se vyskytovalo mnoho takovýchto (tzv. \"type-in\") her.\n\nDalšími způsoby distribuce her byly pošta a prodej disket, kazet a jiných médií. Brzy se vytvořil zvláštní druh dodávání her: amatérští programátoři prodávali disky v igelitových taškách položených v regálech a na pultech místních obchodů, nebo je posílali poštou. Richard Gariott distribuoval několik kopií jeho počítačové RPG hry \"Akalabeth\" právě v igelitové tašce - předtím, než byla tato hra vydána běžným způsobem.\n\nV roce 1972 také vyšla první herní konzole pro americký domácí trh, Magnavox Odyssey. Byla založena na původních pracích Ralpha Baera a licencovaná jeho zaměstnavatelem. Konzole se napojovala na televizi. Konzole nezaznamenala velký úspěch, ale podobné společnosti (včetně Atari) musely zaplatit za různé licence. První úspěch videoher nastal až v roce 1975, kdy Atari vydal konzolovou verzi Pongu. Jeho úspěch započal výrobu stovek klonů této hry, včetně Coleco Telstar, které mělo úspěch s více než desítkou modelů.\n\nDomácí videoherní systém se stal populárním během sedmdesátých a osmdesátých let.\nVideohry byly ve druhé generaci domácích videoher založeny na cartridgeích. Programy už nebyly dále vkládány do čipů, ale vkládány do pamětí. Než být omezený malou selekcí her, konzument nyní mohl shromažďovat knihovny herních cartridgeí. První cartridge byly 2k ROMy, ačkoliv toto množství pomalu časem nabylo 16 kB.\n\nV herních konzolích limitovaly vysoké ceny RAM systémovou kapacitu paměti na malinké množství, často menší než Kilobyte.\n\nFairchild VES byla první světovou videoherní konzolí založenou na cartridgeích. Byla vydána Fairchild Semiconductor v srpnu 1976. Když Atari vydalo jejich VCS následující rok, Fairchild ji rychle přejmenovaly na Fairchild Channel F.\n\nV roce 1977 Atari vydalo svou cartridge-konzoli nazvanou Video Computer System (VCS), později zvanou Atari 2600. Devět her bylo navrženo a vydáno na prázdniny. Rychle se stala nejpopulárnější ze všech prvních konzolí.\n\nV roce 1978 Magnavox vydaly jejich cartridge-konzoli Odyssey 2 ve Spojených státech a Kanadě. Philips Electronics vydaly tuto stejnou herní konzoli jako Philips G7000 v několika evropských státech. Ačkoliv se nikdy nestala tak populární jako Atari, podařilo se jí prodat několik milionů jednotek během roku 1983.\n\nV roce 1979 byla založena společnost Activision dřívějšími nespokojenými programátory Atari.\n\nNásledovaly silnější konzole jako Intellivision a Colecovision. Intellivision, ač chronologicky částí 8-bitové éry, mělo unikátní procesor s příkazy, které měly 10 bitovou šíři (umožňující větší příkazovou variabilitu a potenciální rychlost) a registry s 16 bitovou šíří. Byl to tedy hybrid mezi starým 8-bitem a novým 16-bitem.\n\nUnikátem mezi domácími systémy toho času byl Vectrex, jediný představující vektorovou grafiku.\n\nPopularita původních konzolí byla silně ovlivněna arkádami. 2600 byla první se \"Space Invaders\" a Colecovision měly \"Donkey Kong\"a.\n\nNa počátku osmdesátých let průmysl počítačových her zaznamenal první významnější vzrůst. Firmy vydávající hry rozhýbaly úctyhodné podnikání a ve vzácných případech, jako je Electronic Arts přežily dodnes. Některé hry 80. let byly jen jednoduše klony existujících arkád. Relativně nízké náklady vydavatelů pro osobní počítače dovolily mnoha výrazným a jedinečným hrám zasít semena, jejichž odkaz pokračuje dodnes. Prvořadými herními počítači 80. let byly Commodore 64 a ZX Spectrum, které se vynořily někdy v roce 1982.\n\nZlatý věk arkád dosáhl vrcholu v 80. letech, s mnoha technicky inovativními, a z dnešního pohledu žánr definujícími hrami v prvních několika mála letech desetiletí. \"Defender\" založil podžánr arkád – skrolovací střílečky a byl první hrou s dějstvím mimo aktivní obrazovku, účelně zobrazeným na radaru i mapě zobrazující celé hrací pole. \"Battlezone\" (1980) se vykazoval vektorovou grafikou, se kterou byl vytvořen první 3D svět. \"Pole Position\" (1982) používalo spritovou pseudo 3D grafiku, kde byl hráčův pohled za a zároveň nad vozidlem, mohl tedy vidět vpředu cestu, vozidlo i horizont. Toto zpracování se stalo standardem pro závodní hry i potom co přišla “pravá” 3D grafika. \"Pac-Man\" (1980) se stal první hrou, která dosáhla mainstreamové popularity. \"Dragon’s Lair\" (1983) byla první vydaná na laserdisku (1. komerční optický disk) a představila plně rozpohybované video.\n\nZaložení žánru adventur vydáním \"Zork\"a v roce 1980 jenom dále prohloubilo popularitu textových adventur pro domácí počítače a umocnilo vydavatelskou pozici Infocomu. Zatímco první počítače postrádaly grafické schopnosti, textovým adventurám se logicky dařilo lépe. Až když i běžně dostupné počítače začaly dohánět a trumfovat grafické možnosti konzolí na sklonku 80. let, textovkám začaly ubírat lesk grafické adventury a jiné žánry. Textové adventury nicméně zcela neupadly v zapomnění a vycházely omezeně dále, udržíc tak zmírající žánr, avšak tato nová vydání už nenesla tvůrcům příliš velký profit a byla téměř zadarmo.\n\nPrvní grafická adventura pro domácí počítače byla \"Mystery House\" od Roberty Williamsové v roce 1980, pro Apple II. Grafika byla monochromová a interface stále fungoval na příkazech textových adventur. Hra se stala velmi populární, a proto Roberta a její manžel Ken založili společnost Sierra On-Line, hlavního producenta pozdějších adventur.\n\nV srpnu 1982 byl Commodore 64 zpřístupněn veřejnosti a ihned se setkal s úspěchem. Měl programovatelné prostředí v BASICu a na svou dobu pokročilou grafiku a zvukové možnosti, podobné konzolím Colecovision. Stal se nejpopulárnější konzolí svého času v USA a dalších státech a světovým bestsellerem všech dob.\n\nPřibližně ve stejnou dobu v Anglii bylo vydáno ZX Spectrum a rychle se stalo nejpopulárnějším domácím herním počítačem v Evropě a později i ve východním bloku.\n\nV polovině roku 1983 videoherní průmysl zkolaboval.\n\nSuperSet Software vytvořili síťovou počítačovou hru \"Snipes\" (1983) k otestování nových počítačových sítí podobných PC a jejich možností. Snipes je oficiálně označen jako původní inspirace pro Novell Netware. Lze se domnívat, že se stal vůbec první síťovou komerční hrou napsanou pro osobní počítač. Je uznáván i přes počin z roku 1974 \"Maze War\" (síťová počítačová hra pro několik málo výzkumných přístrojů) a \"Spasim\" (3D multiplayerová vesmírná simulace), předchůdce multiplayerových her jako \"Doom\" či \"Quake\".\n\nModerní adventury mají své kořeny ve hře z roku 1984 King’s Quest od Sierry. Hra obsahovala barevnou grafiku a nabízela pohled třetí osoby. Na obrazovce mohl hráč pohybovat charakterem za a před předměty ve 2D perspektivě pozadí. To dohromady vytvářelo nápaditou třídimenzionální iluzi. Příkazy byly stále udávány pomocí textu.\n\nV roce 1987 LucasArts přišli se hrou Maniac Mansion vytvořenou v SCUMM systému, která nabízela point-and-click interface. Sierra a další rychle následovali tento myší ovládaný, průkopnický interface ve svých hrách.\nV roce 1984 vyšel Elite vytvořený Davidem Brabenem a Ianem Bellem. Hra zavedla moderní 3D grafiku a svobodný (6 stupňů) pohyb v přesvědčivém vektorovém světě. Nejprve byla hra dostupná pro BBC Micro a Acorn Electron, ale její následný úspěch způsobil předělávky pro všechny populární formáty včetně Commodoru, ZX Spectra, Commodore Amiga, Atari ST, a dokonce i pro Nintendo systém, ačkoliv tato verze byla vydaná jen v Evropě.\n\nPC se stávalo konkurence schopnou platformou s PC/AT od IBM v roce 1984. Nový 16-color EGA displej dovoloval dosáhnout kvality podobné u domácích počítačů jako u Commodore 64. Nicméně zvuk byl stále jen hrubým pípáním z PC speakeru. Jednoduchá 4-color CGA grafika předešlých modelů limitovala možnosti PC v obchodní sekci. Tato grafika nebyla schopna konkurovat C64 nebo Apple II.\n\nMacintosh o sobě dal také vědět. Postrádal možnosti raných Apple II modelů, místo toho ale nabízel mnohem vyšší pixelové rozlišení. Operační systém podporoval GUI. \"Lode Runner\" se stal asi nejzajímavějším titulem počátků této platformy.\n\nKe konci 80. let se značně pozvedl trh ve Velké Británii.\n\nS příchodem Atari ST a Commodore Amigy v roce 1985 začala nová éra 16 bitových počítačů. Pro mnoho uživatelů byly velmi drahé, než přišlo IBM PC srovnatelně silné a za mnohem nižší cenu. VGA standard vyvinul pro IBM PS/2 (1987), a tím dal PC potřebný potenciál pro 256 barev. To byl velký skok oproti 8-bitovým domácím počítačům, ale platforma stále zaostávala za platformami s vestavěným zvukovým a grafickým hardwarem, jako byla např. Amiga. Zatímco ST a Amiga si mohly dovolit technicky excelentní tituly, jejich čas kralování se ukázal kratší než u 8-bitových počítačů.\n\nAdLib stanovil standard zvukovým kartám v roce 1987 s kartou založenou na Yamaha Ym3812 zvukovém čipu. Tento standard trval až do představení Sound Blasteru od Creative Labs v roce 1989. Nicméně mnoho her stále podporovalo i vzácnější karty jako Roland MT-32 a Disney Sound Source do začátku devadesátých let. Vysoká cena zvukových karet znamenala, že k jejich masovému rozšíření došlo až během 90. let.\n\nSharewareové tituly se poprvé objevily na konci 80. let, ale k jejich úspěšnému rozšíření došlo až v letech devadesátých.\nHry se začaly hodně rozšiřovat. Začínal se používat internet. Vznikly 32bitové konzole a počítače. Na konci 90. let vznikla konzole PlayStation a hry jako Doom nebo Grand Theft Auto.\n"}
{"id": "33312", "url": "https://cs.wikipedia.org/wiki?curid=33312", "title": "ISO 3166-2:ES", "text": "ISO 3166-2:ES\n\nKódy ISO 3166-2 pro Španělsko identifikují 17 autonomních regionů, 50 provincií a 2 autonomní města (stav v dubnu 2015). První část (ES) je mezinárodní kód pro Španělsko, druhá část sestává z jednoho nebo dvou písmen identifikujících region, provincii nebo město.\n\n \n\n ES-AN Andalusie\n\n"}
{"id": "33314", "url": "https://cs.wikipedia.org/wiki?curid=33314", "title": "Vladivostok", "text": "Vladivostok\n\nVladivostok (rusky \"Владивосто́к\", čínsky \"海參崴\" pchin-jin \"Hǎishēnwǎi\" v českém přepisu \"Chaj-šen-waj\") je město v Rusku, na Dálném východě, na pobřeží Tichého oceánu, nedaleko hranic s KLDR. Je centrem Přímořského kraje a také konečnou stanicí Transsibiřské magistrály z Moskvy. Název v překladu znamená „\"Vládni východu\"“.\n\nVe městě žije necelých 600 tis. obyvatel, s aglomerací má 616 884 obyvatel (2010).\n\nOblast dnešního Vladivostoku byla osídlená již dávno v minulosti, ještě v dobách před příchodem Číny a Ruska. Poprvé se oblast dnešního Vladivostoku objevuje na čínských mapách, jako \"Yongmingcheng\" za vlády Dynastie Jüan na konci 13. století. Ajgunskou smlouvou z roku 1858 a Pekingskou smlouvou z roku 1860 připadla nakonec celá oblast Ruské říši. První Evropané zde přistáli v roce 1855, a záliv na němž město dnes stojí pojmenovali Zlatý roh. Jeho tvar je totiž velmi podobný tomu v Istanbulu.\n\n20. června (2. července západního kalendáře) roku 1860 ruská loď \"Mančur\" pod vedením kapitána Alexeje K. Šefnera přistála u poloostrova a začala na rozkaz N.V. Komarova stavět základy budoucího města. Už roku 1864 sem bylo přesunuto vedení Ruských jižních přístavů. O rok později zde vznikla loděnice a začali se sem stěhovat první přistěhovalci. Roku 1871 sem byly přemístěny vojenské instalace - základna Sibiřské flotily, vojenský přístav a úřady vojenské správy. Roku 1878 byla však většina obyvatel neruští přistěhovalci ze zemí jako je Čína, Korea a Japonsko. Avšak v roce 1880 pak bylo zahájeno pravidelné spojení mezi Oděsou, Petrohradem a Vladivostokem. Ještě téhož roku byl Vladivostok se sedmi tisíci obyvateli prohlášen městem; zároveň se stal i hlavním městem Přímořského kraje. Začaly se zde zakládat i první hotely. Během dalších deseti let se sem začali stěhovat rolníci i další osadníci; začaly vycházet noviny a vzniklo i první divadlo. Postupně se začaly zavádět linky lodní dopravy i do jiných měst, jako je Kóbe, Nagasaki a Šanghaj. Na začátku 90. let 19. století se právě zde začalo se stavbou transsibiřské magistrály, vedoucí na západ k evropskému Rusku. Právě její otevření zkrátilo cestovní dobu sem z několika měsíců na několik týdnů. V prvních letech 20. století se zde otevírala další nová divadla a vznikaly nové obchodní příležitosti, obchodovalo se jak s ruskými městy (Chabarovsk), tak i s japonskými nebo čínskými. Zavedena zde byla i tramvajová doprava.\n\nV roce 1918 byl obsazen vojsky Československých legií v počtu přes 60 tisíc mužů . Později dorazily zahraniční posily Dohody a Japonci. Do roku 1922 se sem navíc stahovala bílá armáda a jejich přívrženci ze západu zmítaného válkou, což způsobilo prudký nárůst obyvatel - z 97 000 na 410 000, po ustanovení sovětské moci tito lidé nakonec většinou uprchli do USA. Československé legie vyčerpané svoji dlouhou cestou přes Sibiř a s touhou návratu ke svému novému národu, se vrátily přes přístav ve Vladivostoku, kolem světa, do Československa. Všechny spojenecké síly byly evakuovány do konce roku 1920, na rozdíl od Japonců, kteří zůstali až do roku 1922.\n\nPočet obyvatel se poté opět snížil, tentokrát na 105 000. V 30. letech, teď už v Sovětském Svazu, začala rekonstrukce vojenského přístavu ve městě; následně potom se město stalo centrem Tichomořské námořní flotily. Během represí ve 30. letech zde vznikl tábor, internující vzbouřence a později za války japonské zajatce.\n\nJako první státník Sovětského Svazu navštívil město Nikita Chruščov, sám ho srovnával se San Franciscem. Až do roku 1992 bylo ale uzavřeno cizincům z důvodů vojenského utajení. V 80. letech se stalo centrem rybolovu, v rámci SSSR měla celá oblast vynikající výsledky. Dnes už funguje Vladivostok opět jako normální město, vysílají tu i televize – rusky i japonsky – a jsou zde konzuláty cizích zemí.\n\nHlavní dopravní prostředky jsou příměstský vlak, autobus, trajekt, trolejbus, tramvaj.\n\nDélka všech tramvajových cest po zkrácení je v současnosti 2,5 km (dříve 18,4 km) a trolejbusových 4,5 km (dříve 45 km).\n\nVelmi důležitými silničními dopravními stavbami ve Vladivostoku jsou Zlatý most, výrazně zkracující cestu přes záliv Zlatý roh, a Ruský most, spojující Vladivostok s Ruským ostrovem.\n\nPo Vladivostoku jezdí od 29. ledna 1965. V současnosti je v provozu 21 trolejbusů.\n\nJezdí od 9. října 1912. V současnosti je 33 funkčních vozů:\n\nOd 22. července 2011 po dobu stavby kanalizační stoky je v provozu jen jedna zkrácená linka 6k Стадион - Минный городок s intervalem 3-5 min. Jízdenka na jednu cestu stojí 10 rublů (6,50Kč). 1. července 2013 byla tramvajová linka 6 prodloužena na stanici Борисенко.\n\nVýstavba podzemní dráhy je ve stadiu úvah. Je nesnadné odlišit patrně humorné návrhy od vážně míněných. Počet obyvatel Vladivostoku zdaleka nedosahuje hranice jednoho milionu, která byla v době Sovětského svazu považována za limitní pro výstavbu podzemní dráhy. Avšak novější studie uvažují o počtu přepravených cestujících 35-40 tisíc (za den). Po omezení počtu zaměstnanců v kdysi klíčových průmyslových závodech se zdá, že ani této hranice Vladivostok ve střednědobém horizontu nedosáhne.\n\n\nVladivostok má subpolární monzunové podnebí. Zatímco v létě vane teplý vzduch od moře z jihovýchodu, tak v zimě je to naopak: vane severozápadní vítr ze sibiře. Nejdeštivější častí roku je léto, nejsušší je zima. Nejnižší naměřená teplota v historii -31,4 °C byla naměřena v roce 1931, naopak nejtepleji bylo 33,6 °C v roce 1939.\n\nČastá oteplení a ochlazení, někdy i o 10-15 °C.\n\nKlimatické léto trvá v průměru 85 dní. Léto začíná o týden později než v Nachodke (27. června), protože ve Vladivostoku je více mlh a vyšší vlhkost vzduchu. Léto končí 19. srpna.\n\nPro léto je charakteristická proměnlivost počasí, v první půlce léta převládá oblačnost a mlhy a v létě je také nejvíce silných dešťů.\n\nSuchý a teplý s velkým množstvím jasných dnů. První ranní mrazíky přicházejí 24.-26. října, ale mohou být i dříve. První sníh bývá 18. listopadu. Na podzim také sílí vítr až do 7 m/s. Největší nárazy větru bývají okolo 15 m/s.\n\nVane především ledový vzduch ze Sibiře, a proto je v zimě hlavně jasno, sucho a velmi mrazivo. Klimatická zima trvá 130 dní, začíná 14. listopadu a končí 23. března.\n\nZa celou zimu je okolo 18 dnů se zataženou oblohou a 27 dní se sněžením. Déšť se sněhem nebo samotný déšť se během zimy neobjevují každý rok. Blizardy jsou 8-9 dní v zimě a rychlost větru při nich je 15-20 m/s, způsobují sněhové závěje a problémy v dopravě a práci.\n\nOvzduší ve Vladivostoku je silně znečištěné hlavně benzoapyrenem a oxidem dusičitým. Průměrná koncentrace benzoapyrenu překračuje limit trojnásobně a koncentrace oxidu dusičitého překračuje limit 150 %.\n\nKvalita mořské vody je velmi špatná. Především v zálivech může koncentrace nafty ve vodě překročit limit i šestinásobně. Záliv Zolotoj rog patří mezi nejzamořenější zálivy, je zamořený rtutí, fenoly a těžkými kovy.\n\nMěsto je stále velkým výrobcem vojenského vybavení, lodí a centrem rybolovu. Hlavními průmysly jsou přeprava, komerční rybolov a námořní základna. Rybolov představuje téměř čtyři pětiny komerční produkce Vladivostoku. Ostatní potravinářské výroby činí 11 %. Od roku 2009 zde působí automobilka Sollers, měla by produkovat až 13 000 automobilů ročně.\n\nMaxim Gorkij Akademické divadlo, založené roku 1931 je určené pro drama, hudební a dětské divadelní představení. Přímořské muzeum Arseňjeva otevřené roku 1890 vystavuje i některé velmi vzácné předměty, například staré čínské stély. Nachází se zde také nová budova opery a baletní divadlo. Ve městě vychází asi 40 deníků, z nichž největší náklad mají noviny \"Primorskij Kraj\".\n\nVe městě je fotbalový klub FK Luč-Energija Vladivostok, hokejový klub KHL Admiral Vladivostok a basketbalový klub Spartak Primorje.\n\n\n\n\n"}
{"id": "33317", "url": "https://cs.wikipedia.org/wiki?curid=33317", "title": "Irkutsk", "text": "Irkutsk\n\nIrkutsk (rusky \"Ирку́тск\") je město v Rusku. Nachází se v jihovýchodní Sibiři na řece Angaře zhruba 70 km od jejího výtoku z Bajkalského jezera, u ústí řeky Irkut (odtud název města). Je centrem rozlehlé Irkutské oblasti a důležitou stanicí na Transsibiřské magistrále. Jedná se o 6. největší sídlo Sibiře. Žije zde obyvatel, v přilehlé aglomeraci až 1,1 milionu.\n\nNázev je odvozen od řeky Irkut, poblíž které vznikla roku 1661 Irkutská pevnost. Na nákresu ruského kartografa S. U. Remezova z roku 1701 je místo označeno jako Irkutské město (\"град Иркуцкой\").\n\nSamotné hydronymum Irkut se vykládá mnohými způsoby, obyčejně se mu přisuzuje mongolsko-burjatský původ a významy jako \"síla\", \"energie\", \"kroutit se\", \"vrtět se\", \"otáčet se\". Nejpravděpodobnější je varianta původu z etnonyma \"Yrchu\" (\"Ырху\"), které je v různých variantách jako \"Irkut\", \"Irgut\", \"Irkyt\" rozšířeno u Burjatů a jiných národů. Mongolsky a burjatsky se řeka i město nazývají \"Erchuu\" (\"Эрхүү\").\n\nV období carského Ruska se název města zapisoval jako Иркуцкъ.\n\nV roce 1931 po návštěvě Vorošilova vznikly plány přejmenovat město na \"Vorošilovsk\", avšak z tohoto záměru sešlo.\n\nZnak Irkutsku je tvořen stříbrným polem, na kterém je zobrazen černý \"babr\" (\"бабр\") s červenýma očima, držící v tlamě červeného sobola. Odpovědět na otázku, co je to vlastně na městském symbolu za zvíře, není jednoduché.\n\nSlovo \"babr\" je perského původu a ve staré ruštině se jím označoval souhrnně tygr, panter a jaguár. Původně také na městském symbolu figuroval tygr, který se v době založení města v oblasti skutečně vyskytoval. Když však byl městu roku 1878 vytvářen v rámci heraldické reformy nový guberniální znak, heraldici v hlavním městě Petrohradu si pravděpodobně spletli tehdy již málo známé slovo \"babr\" s daleko známějším \"bobr\". Na znaku se tak objevilo fantastické zvíře s černou srstí, kočičí hlavou, velkým zdviženým bobřím ocasem a blanitýma zadníma nohama. Tento znak se používá téměř beze změn dodnes a město se jím chlubí jako unikátní kuriozitou, neboť takové zvíře nikdo jiný ve znaku nemá.\n\nSamotný symbol města vzniknul někdy v 17. století, ovšem není zcela přesně jisté kdy a za jakých okolností. Nejstarší doklad o užívání tohoto symbolu městem Irkutsk pochází z roku 1690, kdy babr sobolem v tlamě figuroval na znaku a razítku města. Dnešní podoba znaku byla schválena irkutskou městskou radou roku 1997.\n\nVlajka města byla přijata roku 1996.\n\n17. století\n\nZa počátek dějin Irkutsku je považován 6. červen 1661, kdy na místě nynějšího města založil oddíl Jakova Pochabova na rozkaz jenisejského vévody pevnost. Objevitel a kolonizátor Sibiře Jakov Pochabov je tak považován za zakladatele města, v místě původní pevnosti dnes stojí veliká Pochabovova socha. Místo bylo zvoleno jednak pro svou vhodnost k provozování zemědělství a pastevectví, jednak pro možnost dopravního využití řeky Angary (dostupnost Jeniseje a Bajkalu).\n\nOkolí pevnosti začalo být záhy osidlováno. Roku 1672 byl postaven první dřevěný kostel (Spasský chrám) a zároveň založen mužský Vozněsenský klášter, v roce 1689 následoval ženský Znamenský klášter.\n\nOd roku 1682 se stala pevnost centrem Irkutského vévodství, pod které spadaly všechny pevnosti Přibajkalska. Status města získal Irkutsk 1686. Po podepsání rusko-čínské Něrčinské smlouvy nastal velký rozvoj vzájemného obchodu, přičemž obchodní karavany začaly proudit právě přes Irkutsk. Ze Sibiře se do Číny vyvážely především kožešiny, do Ruska potom mířil čaj, cukr a tkaniny.\n\nRoku 1692 vyšla v Amsterodamu kniha nizozemského politika a cestovatele Nicolaese Witsena o \"Severním a Východním Tatarsku\", kam zahrnoval také Irkutsk:\n\n\"Město Irkutské, rozkládající se přibližně osm mil od břehů Bajkalského moře, bylo postaveno před několika lety; je obehnáno pevnými dřevěnými věžemi a má velké předměstí… Země je tam velmi úrodná, mnozí Moskevci se zde usadili… V tomto kraji jsou velmi častá zemětřesení… Ve městě, opevněném, se nachází dům velitele, také zbrojnice a radnice; posádka se zdržuje v pevnosti, ale vojáci žijí mimo její zdi. V pevnosti je svobodná osada…\"\n\nV roce 1700 zde žilo 1000 lidí, z toho 409 kozáků a 110 osadníků.\n\n18. století\n\nV roce 1719 se Irkutsk stal centrem Irkutské provincie v rámci Sibiřské gubernie. Roku 1725 ve městě pobývala Kamčatská expedice pod vedením Beringa. První manufakturu na zpracování železa zde otevřel kupec Lanin roku 1730, 1747 jeden z osadníků otevřel první sklárnu a textilku. V polovině 18. století byl Irkutsk napojen na tzv. Sibiřský trakt.\n\nDíky liberalizaci obchodu s kožešinami v po roce 1762 došlo k obrovskému rozmachu obchodování s Čínou, město bohatlo a rozrůstalo se. Mezi nejvýznamnější kupecké rodiny patřili Basninci, Trapeznikovci či Dudorovští. Věhlasným se stal také irkutský kupec Grigorij Ivanovič Šelechov, mořeplavec a obchodník, který se zasloužil o ruskou kolonizaci Aljašky. Irkutští kupci hráli v předsovětské historii města vždy velkou roli, díky jejich štědrosti ve městě vyrostly četné kostely, chudobince, nemocnice, školy, divadla a knihovny.\n\nRoku 1764 vznikla Irkutská gubernie. Požár roku 1775 téměř zcela zničil centrum města. V roce 1791 se v Irkutsku 2 měsíce nacházel jeden z prvních sibiřských vyhnanců, sociální reformátor Alexandr Nikolajevič Radiščev, který dostal trest vyhnanství na Sibiř za publikaci své knihy Cesta z Petrohradu do Moskvy.\n\nV 18. století v Irkutsku vyrostla řada chrámů v unikátním stylu sibiřského baroka.\n\n19. století\n\nRoku 1826 do města přišli první vyhnaní děkabristé, kteří město výrazně kulturně pozvedli. Po odpykání trestu nucených prací bylo knížatům Sergeji Petroviči Trubeckému a Sergeji Grigorjeviči Volkonskému povoleno usadit se ve městě, v jejich domech dnes sídlí Irkutské muzeum děkabristů.\n\nPo Listopadovém povstání v Polsku přišlo do Irkutsku mnoho nuceně vysídlených Poláků. Ve městě tak dodnes stojí dva katolické chrámy a existuje zde katolická komunita.\n\nPrvní parník Imperátor Nikolaj I. připlul do města roku 1844. V této době se také začala rozvíjet těžba zlata v oblasti. Od roku 1864 bylo město telegraficky spojeno s Petrohradem.\n\nV roce 1866 bylo v Irkutsku souzeno 683 účastníků bajkalského povstání polských vysídlenců.\n\nMezi 22. a 24. červnem 1879 zuřil ve městě požár, který zničil prakticky celé historické centrum. Uhořelo 11 lidí, tisíce zůstaly bez přístřeší. Shořelo muzeum, knihovna Geografické společnosti i archiv gubernie. Obnova města probíhala až do konce 80. let.\n\n1890 navštívil město carevič Nikolaj.\n\n1897 proběhlo první kinematografické představení.\n\n1899 začala fungovat veřejná omnibusová doprava.\n\nVelmi důležitou událostí byl příjezd prvního vlaku budované Transsibiřské magistrály roku 1898. Železnice s sebou přinesla nový rozvoj průmyslu a způsobila prudký růst počtu obyvatel.\n\nRevoluce\n\nS rozvojem počtu obyvatel se prohlubovaly sociální rozdíly mezi chudými a bohatými. To se projevilo již roku 1903 tvrdě potrestanou stávkou železničářů. Během revoluce roku 1905 vypukla ve městě generální stávka pracujících a služebných, která byla ukončena až s příchodem armády. K nepokojům došlo i v roce 1908, když byl slavnostně otevírán památník Alexandru III.\n\nNa fronty 1. světové války bylo odvedeno přes 10 tisíc obyvatel Irkutsku.\n\nV březnu 1917 byl gubernátor a jiní vysocí policejní a administrativní představitelé zbaveni funkcí. V prosinci došlo k devítidenním bojům mezi rudými gardami a armádou, při kterým zahynulo přes 300 lidí. Výsledkem bylo ustavení sovětské moci.\n\nV květnu 1918 po vítězných bojích u Marjanovky, Mariinska, Zlatoústu a před Irkutskem, byli českoslovenští legionáři zastaveni před městem spojeneckými veliteli.\n\nV noci na 11. června 1918 rudí dobrovolně opustili Irkutsk, ve dne potom do města vpochodovaly oddíly československých legionářů a spolu s nimi představitelé bělogvardějské správy.\n\nV listopadu 1919 se do Irkutsku přesunul bělogvardějský vůdce Alexandr Vasiljevič Kolčak se svou vládou. V lednu 1920 však došlo ve městě k převratu, Kolčak byl zajat a v únoru na břehu říčky Ušakovky v blízkosti Znamenského kláštera zastřelen. Dnes stojí na místě Kolčakovův pomník.\n\n7. března 1920 do města vpochodovala Rudá armáda a pro město tím revoluční peripetie skončily.\n\nJaroslav Hašek\n\nJaroslav Hašek přišel do Irkutsku 6. června 1920 jako vedoucí zahraničního oddělení politického oddílu páté armády. Pobýval zde celé 3 měsíce, z Irkutska potom odjel domů do Československa. Pracoval v knihovně v budově bývalého hotelu Modern (dnes je na zdi pamětní deska).\n\nNapsal zde několik článků pro místní noviny Moc práce (dnes Východosibiřská pravda), pracoval také jako redaktor místních německých a maďarských novin. Nejspíše zde založil také první burjatské noviny Uur. Burjatsky sice neuměl, ale sehnal si překladatele. Pro potřeby těchto novin vymyslel údajně také pro burjatštinu písmo.\n\nBěhem pobytu byl přijat na Irkutskou státní univerzitu ke studiu čínštiny a japonštiny, není však prokázáno, že by na studia kdy nastoupil.\n\nDnes jsou v Irkutsku dvě pamětní desky připomínající Haška (Marxova a Haškova ulice), je po něm pojmenována ulice (Ярослава Гашека), existuje zde restaurace U Švejka (У Швейка) a uvažuje se o stavbě Švejkovy sochy.\n\nSovětský Irkutsk\n\nV roce 1926 byla Irkutská gubernie zrušena a Irkutsk se stal hlavním městem Irkutského okruhu, později Irkutské oblasti.\n\nRoku 1934 byl ve městě postaven letecký závod.\n\nBěhem 2. světové války bylo na frontu povoláno okolo 20 tisíc obyvatel Irkutsku. Byly sem též přesunuty některé továrny ze západní části země.\n\nRoku 1958 byla Irkutská přehradní nádrž.\n\nJeště po válce bylo město převážně dřevěné a jednopodlažní, mohutná výstavba moderních bytů proběhla především v 60. a 70. letech. Město bylo industrializováno.\n\nIrkutsk se nachází ve východní Sibiři na březích řeky Angary v bezprostřední blízkosti Irkutské přehradní nádrže. Nejbližším velkým městem je Ulan-Ude, vzdálené 439 km, nejbližším milionovým městem je Krasnojarsk, vzdálený 1060 km po silnici.\n\nOkolo města se rozprostírají stepi, borové, borovicovo-březové, borovicovo-modřínové a březové lesy. Reliéf města je členitý. Nadmořská výška kolísá mezi 420 a 550 m n. m. Krajina města i jeho okolí má charakter zvlněné erozně denudační roviny, zformované jurskými a čtvrtohorními usazeninami. Náleží k lesostepní zóně Irkutsko-čeremchovské roviny u severního podhůří Sajan. Hlavní část Irkutsku stojí na vysoké říční nivě a terasách Angary, Irkutu, Ušakovky a jiných řek, okrajové části jsou svažité.\n\nHydrologie\n\nAngara dělí město na pravobřežní a levobřežní část. Délka řeky na území města činí 29 km, počet ostrovů převyšuje 30, pod Starým angarským mostem v centru města je široká okolo 300 m. Řeka Irkut tvoří hranici mezi Svěrdilovskou a Leninskou čtvrtí města. Ve městě tečou ještě říčky: Ušakovka, Topka, Věresovka a přítoky Irkutu Kaja a Olcha.\n\nPřed dokončením Irkutské vodní elektrárny trpělo město častými povodněmi. Ty s výstavbou elektrárny ustaly, avšak stavba zvýšila úroveň spodních vod v pravobřežní části města.\n\nVe městě pramení též minerální vody. V lázních Angara vyvěrá voda bohatá na hydrokarbonáty, síran a chloridy.\n\nPodél pravého břehu Angary se táhne upravené nábřeží. Ke koupání slouží obyčejně ostrov Junosť, teplá místa Irkutské přehradní nádrže a obyvatelé samozřejmě jezdí také k jezeru Bajkal.\n\nZemětřesení\n\nIrkutsk se nachází na kraji vcelku bezpečné Sibiřské platformy, avšak v blízkosti tektonického zlomu – Bajkalské riftové zóny, což předpokládá v Irkutsku možnost zemětřesení s intenzitou až 8 stupňů Richterovy stupnice. Silnější zemětřesení není pravděpodobné, protože epicentra většiny zemětřesení se nachází daleko od města – v kotlině Bajkalu a ve Východních Sajanách. Pod městem v severozápadní části prochází Angarský tektonický zlom, který však v současnosti není zdrojem velkých zemětřesení. Není známo, že by kdy v historii Irkutsku někdo zemřel v důsledku zemětřesení.\n\nVe středu města je každý rok zaregistrováno okolo 300 zemětřesení do 4 stupňů. Zemětřesení s intenzitou 6 stupňů se objevují průměrně jednou za 15 let. K nejsilnějšímu zemětřesení došlo roku 1862, kdy ve městě dosáhlo 8 stupňů. Zemětřesení tehdy pocházelo z epicentra na Bajkale, kde dosáhlo 10 stupňů a způsobilo dvoumetrové vlny tsunami. V Irkutsku padaly kříže z kostelů, samy od sebe se rozezněly zvony, na Angaře popraskal led. Ve 20. století byla zaregistrována zemětřesení o síle 5-7 stupňů v letech 1903, 1905, 1950, 1957, 1959, 1967, 1995, 1999 a naposledy 27. srpna 2008.\n\nČasové pásmo\n\nIrkutsk se nachází v časové zóně Irkutského času, označované podle mezinárodního standardu Irkutsk Time Zone (IRKT). Odchylka oproti koordinovanému světovému času je +8:00. Časový rozdíl oproti Moskvě je +5 hodin, oproti ČR +7 hodin (respektive +6 v období letního času, který byl v Rusku zrušen).\n\nKlima\n\nKvůli vzdálenosti moře je klima Irkutsku silně kontinentální s výraznými výkyvy teplot vzduchu během dne i během roku. Rozdíl mezi zimními a letními teplotami může převyšovat 70 °C. Počet slunečních dnů je průměrně 318 za rok.\n\nZimy jsou zde tuhé a vleklé, trvají více než 5 měsíců (konec října až začátek dubna). S příchodem sibiřské anticyklóny bývá jasné a mrazivé počasí, bezvětří. Nejchladnějším měsícem roku je leden, kdy je průměrná teplota -17,8 °C. Jaro je suché a krátké. Sníh taje na začátku dubna, mrazy přestanou začátkem května. První polovina léta je teplá a suchá, v druhé polovině přichází dlouhé deště. Nejteplejším měsícem je červenec, kdy je průměrná teplota 18,3 °C. Podzim je teplý a suchý, typická jsou pro něj prudká ochlazení.\n\nPrůměrná rychlost větru je 2,1 m/s. Největrnějším obdobím je jaro a podzim. Průměrná vlhkost vzduchu je 72 %. Největší zaznamenaný roční úhrn srážek byl zaznamenán roku 1938 (797 mm), absolutní minimum roku 1884 (209 mm), průměrný roční úhrn srážek je 480 mm.\n\nK 1. lednu 2015 byl Irkutsk 22. největším z 1114 měst Ruska.\n\nPodle údajů z roku 2010 zde žilo 91,8 % Rusů, 2,3 % Burjatů, 1,1 % Ukrajinců a 0,8 % Tatarů. V posledních desetiletích se snižuje počet Němců, Ukrajinců a Bělorusů, naopak roste počet Kyrgyzů, Uzbeků a Tádžiků.\nVe městě funguje vedle pravoslavných kostelů také katolický chrám (potomci polských a jiných vysídlenců), synagoga a mešita.\n\nSakrální památky\nMuzea\n\nDivadla\n\n\nV Irkutsku je v provozu 112 předškolních zařízení, 77 základních škol.\n\nVe městě je v provozu 22 vysokých škol (včetně poboček jiných vysokých škol), roku 2011 se v nich vzdělávalo okolo 120 tisíc lidí.\n\nIrkutské vysoké školy:\n\n\nVýznamné podniky\n\nV roce 2007 pracovalo téměř 80 % obyvatel v sektoru služeb.\n\nDoprava\n\nV Irkutsku končí federální dálnice R255 Sibiř a zároveň na ni navazuje federální dálnice R258 Bajkal, v roce 2010 byl otevřen dálniční obchvat města.\n\nIrkutsk je důležitou stanicí Transsibiřské magistrály. Jsou zde dvě stanice pro osobní dopravu: Irkutsk-Passažirskij (Иркутск-Пассажирский) s krásnou historickou budovou z roku 1907 a Irkutsk-Sortirovočnyj (Иркутск-Сортировочный). Vyjíždí odtud také turistické vlaky na Krugobajkalskou železnici, byť dnes kvůli Irkutské přehradní nádrži nemohou jezdit vlaky přímo podél Angary (trať je zatopena), ale objížďkou přes Sljuďanku do stanice Port Bajkal.\n\nLetiště v Irkutsku funguje od roku 1925, od roku 1954 má status mezinárodního letiště. Létají sem pravidelné linky především z Ruska, ale i Číny, Mongolska a některých zemí bývalého SSSR. Právě přes toto letiště často proudí turisté k Bajkalu. V roce 2014 letiště použilo více než 1,7 milionů cestujících. Své sídlo zde mají aerolinky IrAero a Angara. Ve městě existuje též výzkumné letiště Irkutsk-2, které patří k Irkutskému leteckému závodu.\n\nV samotném městě je v provozu 98 linek autobusů, 11 linek trolejbusů a 7 tramvajových linek.\n\n\n"}
{"id": "33318", "url": "https://cs.wikipedia.org/wiki?curid=33318", "title": "Dálný východ", "text": "Dálný východ\n\nDálný východ je nepříliš přesně vymezený termín, který se používá pro označení východní a jihovýchodní Asie, obvykle včetně ruského Dálného východu, neboli také území v západní oblasti Tichého oceánu. Evropocentrický pojem označuje oblast vzdáleného „Východu“ čili Orientu jako protiklad Předního či Blízkého východu zahrnující oblasti kolem východního Středomoří, se kterými Evropané přicházeli do bezprostřednějšího kontaktu.\n\nPojem \"Dálný východ\" je někdy používán jako synonymum pro východní Asii, která může být definována buď geograficky nebo kulturně. Sem patří Čína (bez Tibetu a Xinjiangu), Japonsko, Korea, Tchaj-wan, a Vietnam. Často se v této souvislosti ale myslí i státy a kultury jihovýchodní Asie jako je Kambodža, Malajsie, Myanmar a Thajsko. Někdy se zahrnují i státy a národy západního Pacifiku, Indonésie a Filipíny. Nikdy se ale nezahrnují Austrálie nebo Nový Zéland.\n\nTermín se rozšířil v době druhého britského impéria jako termín, který označoval všechny země na východ od Britské Indie. Před první světovou válkou termín Blízký východ označoval poměrně blízké země Osmanské říše, Střední východ označoval jižní a střední Asii, Dálný východ označoval země podél Tichého oceánu.\n\nPoužití těchto výrazů vyvolává dojem kulturní a geografické odlišnosti. Proto se \"Dálný východ\" nevztahuje na Austrálii nebo Nový Zéland, které jsou kulturně součástí západní společnosti, přestože leží z evropského pohledu ještě dále na východ než sama východní Asie.\n\n"}
{"id": "33322", "url": "https://cs.wikipedia.org/wiki?curid=33322", "title": "Chabarovsk", "text": "Chabarovsk\n\nChabarovsk (rusky Хабаровск) je město v Rusku, hlavní a největší město Chabarovského kraje. Je největším městem na ruském Dálném východě. Žije zde obyvatel.\n\nMěsto leží na soutoku řek Amur a Ussuri. Od Moskvy je po Transsibiřské magistrále vzdáleno 8523 km, zatímco vzdušnou čarou to je 6100 km. Do Vladivostoku je z Chabarovska 766 km. Státní hranice s Čínou je vzdálená jen 20 km.\n\nChabarovsk byl založen roku 1858 a pojmenován po ruském badateli, Jerofeji Pavloviči Chabarovovi. Kulturní život se zde rozvíjí již od roku 1894, když bylo v Chabarovsku založeno oddělení Ruské geografické společnosti. Vzniklo zde několik muzeí (např. v Chabarovském muzeu umění jsou vystaveny ruské ikony).\n\nPo bolševické revoluci byla v roce 1918 ustanovena lidovou komisařkou Chabarovské rady Alexandra Kimová. V dobách Sovětského svazu nebyl Chabarovsk na rozdíl od Vladivostoku pro zahraniční návštěvníky uzavřeným městem. V Chabarovsku se narodil pozdější severokorejský diktátor Kim Čong-il.\n\nPo konci komunistické vlády v roce 1991 a ustavení Ruské federace jako nástupnického státu Sovětského svazu došlo v Chabarovsku k rozmachu soukromého podnikání. Byly zde otevřeny početné soukromé obchody, mnohé z nich se spolupodílníky z Číny nebo z Japonska.\n\nV roce 1992 město dosáhlo počtu 614 000 obyvatel. Do roku 2016 tento počet mírně klesl na 611 160 lidí.\n\nPřes město prochází železniční Transsibiřská magistrála, která je přes Komsomolsk na Amuru spojena s Bajkalsko-amurskou magistrálou. Roku 1972 bylo otevřeno Letiště Novyj.\n\nMěstskou dopravu zajišťují tramvaje, trolejbusy, autobusy a maršrutky. O metru nebylo uvažováno.\n\n\n"}
{"id": "33325", "url": "https://cs.wikipedia.org/wiki?curid=33325", "title": "Wales", "text": "Wales\n\nWales (český název [s výslovností Vels nebo Vejls] převzatý z angličtiny; velšsky ) je země Spojeného království Velké Británie a Severního Irska s omezenou autonomií, rozprostírající se západně od Anglie na západě ostrova Velké Británie. Wales obývá keltský národ Velšanů.\n\nFormální název Knížectví Wales, anglicky \"Principality of Wales\", velšsky \"Tywysogaeth Cymru\", se používá vzácně a termín \"Velšské knížectví\" nepatří zvláště mezi obyvateli Pembrokeshiru, Cardiganshiru a Gwyneddu k nejoblíbenějším.\n\nWales ve svých současných hranicích nikdy netvořil samostatný stát. Nicméně v 11. století získal nad jeho územím, o téměř dnešním rozsahu, kontrolu Gruffydd ap Llywelyn a lze říci, že od roku 1057 až do Gruffuddovy smrti roku 1063, měl Wales jednoho krále, jehož suverenitu uznala i Anglie, což se již nikdy potom neopakovalo a než jej roku 1282 dobyl anglický král Eduard I., opět se rozpadl na řadu malých království. Od roku 1301 tradičně náleží následníkovi anglického a později britského trůnu titul knížete velšského (Prince of Wales – kníže z Walesu, do češtiny často chybně překládán jako \"princ z Walesu\"). Metropolí Walesu je od roku 1955 Cardiff, třebaže je Caernarfon místem kde je udělován titul \"kníže z Walesu\", a v Machynllethu sídlil parlament, jenž svolal velšský vůdce Owain Glyndŵr během své revolty počátkem 15. století. Od roku 1999 má Wales po dlouhém období přímé anglické a britské správy (trvající od roku 1536, kdy byl Prvním aktem o unii právně i administrativně spojen s Anglií) opět autonomii. V čele Walesu je od té doby Velšské národní shromáždění \"(National Assembly for Wales)\", které má omezené pravomoci.\n\nAnglické jméno pro Wales pochází z germánského slova \"Walha\", které znamená „cizinec“ nebo „cizí“. Podobné etymologie je i Valašsko (i v Rumunsku), Valonsko či Galie (kelt/Keltoi/Galatai, romanizovaný cizinec). Velšané sami sebe nazývají \"Cymry\", což pravděpodobně ve staré velštině znamená „krajan“. Název se ve velšské literatuře po dlouhou dobu používal společně s \"Brythoniaid\" (Britové).\n\nWales se rozkládá na poloostrově na středozápadě Velké Británie. Má rozlohu přibližně 20 779 km². Od severu k jihu měří asi 274 km a od západu k východu asi 97 km. Wales hraničí na východě s Anglií, a s mořem na ostatních třech stranách: s Bristolským průlivem na jihu, se Svatojiřským průlivem na západě, a Irským mořem na severu. Velšské pobřeží má délku 965 km. Při pobřeží Walesu se nachází několik ostrovů, z nichž je největší Anglesey na severozápadě.\n\nNejvětší koncentrace obyvatelstva a průmyslu se nachází v jižním Walesu ve městech Cardiff, Swansea a Newport a jejich okolí.\n\nWales je převážně hornatý, zvláště na severu a ve středu. Hory byly vymodelovány během poslední doby ledové. Nejvyšší hory ve Walesu se nacházejí ve Snowdonii. Nejvyšší horou Walesu je zdejší hora Snowdon (1085 m).\n\nV západním Walesu se rozkládá Kambrijské pohoří, na které na jihu navazuje pohoří Brecon Beacons s nejvyšší horou Pen y Fan (886 m).\n\nModerní hranice Walesu a Anglie jsou hodně umělé; byly definovány převážně v 15. století na základě feudálních hranic. S výjimkou potvrzení Monmouthshiru jako části Walesu v roce 1968 nebyly nikdy schváleny v žádném referendu a neurčila je žádná hraniční komise a kopírují Ofův val pouze přibližně.\n\nWales je známý také různými krkolomnými názvy obcí, např\n\nOblast Walesu je již osídlena minimálně 29 tisíc let, ačkoliv nepřetržité osídlení začíná až po poslední době ledové. Ve Walesu je mnoho památek z období neolitu (především hrobky), ale také z doby bronzové a železné. První psané historické záznamy pocházejí od Římanů, kteří začali dobývat Wales v roce 48. V té době byla oblast současného Walesu rozdělena na mnoho klanových území. Římané vybudovali řetěz pevností napříč jižním Walesem a těžili zlato v Dolaucothi. Založili také legionářskou pevnost Caerleon (latinsky: Isca Silurum), z níž se dochoval nejzachovalejší amfiteátr v celé Británii. Během 4. století přinesli Římané do Walesu křesťanství.\nKolem roku 410 Římané opustili Británii a velkou část nížin ve Walesu ovládly různé germánské kmeny. Na druhou stranu vzniklo mnoho nezávislých velšských států, například Gwynedd, Powys, Dyfed a Seisyllg, Morgannwg a Gwent. Tyto státy přetrvaly především díky vhodným zeměpisným podmínkám (hory, řeky) a vytvořily tak základ toho, co známe jako dnešní Wales. V 7. století budovaly státy na hranicích s Anglií opevněné valy (Wat's Dyke, Offa's Dyke). Po zbytcích Offa's Dyke vede dnes stejnojmenná turistická trasa napříč celým poloostrovem z jižního až na severní pobřeží.\nDo pohraničních šarvátek mezi obyvateli Walesu a Anglie se zapojili i vikinští nájezdníci. Velšané uzavřeli s Vikingy dohodu o společném boji proti anglo-saské Mercii a dočasně tak zabránili expanzi do Walesu.\nCelý středověk je provázen boji s Anglií, tedy s Anglosasy a posléze Normany. Obsadit Wales se podařilo až anglickému králi Eduardu I. na konci 13. století. Eduard spoutal Wales kruhem královských hradů a zavedl titu kníže Velšský (Prince of Wales), jehož držitelem je následník anglického (dnes britského) trůnu. Proti anglické nadvládě se několikrát zvedl odpor, největší povstání vedl v 15. století Owain Glyndŵr, který si uchoval nad Walesem kontrolu po několik let. V roce 1536 byl Wales plně připojen k Anglii, velšská legislativa spojena s parlamentem ve Westminsteru.\n\nV 18. století začínala průmyslová revoluce, která Wales hluboce ovlivnila. Obzvláště jihovýchodní Wales byl v průběhu 19. století velmi industrializován, počet obyvatel dramaticky roste. Tyto původně velšsky mluvící oblasti byly postupně poangličtěny.\n\nPo druhé světové válce začal dlouhodobý úpadek těžby uhlí a železářství, který tvořil základ zdejšího průmyslu. Plaid Cymru (národní velšská strana) získala první křesla v parlamentu a zavedení velšské samosprávy (devolution) se stalo aktuálním politickým tématem. První referendum o domácí samosprávě v roce 1979 bylo neúspěšné, ale ve druhém referendu v roce 1997 voliči vyslovili svůj souhlas. Výsledek referenda vedl k vytvoření Velšského národního shromáždění se sídlem v Cardiffu.\n\nVe Walesu, jakožto konstituční části Spojeného království, je hlavou státu britský panovník. Moc výkonná pochází od královny a je uskutečňována prostřednictvím Parlamentu Spojeného království ve Westminsteru. Některé pravomoci jsou delegovány na Národní shromáždění Walesu (National Assembly for Wales) v Cardiffu. Parlament Spojeného království vydává primární zákony, v jejichž rámci Národní shromáždění uskutečňuje sekundární legislativu platnou na území Walesu.\n\nV Britské sněmovně reprezentantů má Wales vyhrazen 40 poslaneckých křesel (z celkového počtu 646). Členem vlády Spojeného království je Státní sekretář pro Wales (Secretary of State for Wales), který je zodpovědný za záležitosti týkající se Walesu.\n\n\n"}
{"id": "33326", "url": "https://cs.wikipedia.org/wiki?curid=33326", "title": "Joan La Barbara", "text": "Joan La Barbara\n\nJoan La Barbara (* 8. června 1947 Filadelfie) je zpěvačka a skladatelka, spojovaná se současnou hudbou. Je bývalou žákyní Helen Boatwrightové. Spolupracovala s mnoha skladateli: s Johnem Cagem, Mortonem Subotnickem, který je od roku 1979 jejím manželem, s Philipem Glassem, Mercem Cunninghamem, Larry Austinem a mnoha dalšími. Spolupracovala také s Kennethem Goldsmithem.\n\nAčkoliv je známá především pro své pěvecké kvality, je také vyzrálá hudební skladatelka.\nZ diskografie:\n\n\n"}
{"id": "33327", "url": "https://cs.wikipedia.org/wiki?curid=33327", "title": "Velká Británie (ostrov)", "text": "Velká Británie (ostrov)\n\nVelká Británie (anglicky \"Great Britain\") je ostrov na severozápadě Evropy, největší ostrov ze souostroví Britských ostrovů na severozápadě Evropy. S rozlohou 216 325 km² je největším ostrovem celé Evropy a devátým na světě. Nejvzdálenější body ostrova (Land's End a John o' Groats) jsou 968 km od sebe. Ostrov je hlavní součástí Spojeného království Velké Británie a Severního Irska a rozkládají se na něm tři z jeho zemí – Anglie, Wales a Skotsko.\n\nNa východ od Velké Británie se nachází Severní moře. Na jihu ji dělí od evropské pevniny Lamanšský průliv, na jihozápad od ní se rozkládá Keltské moře. Na západní straně dělí Velkou Británii a Irsko Irské moře se Svatojiřským a Severním průlivem a na severozápadě lemuje Velkou Británii pás Hebridských ostrovů, za nimiž se prostírá Atlantský oceán. Klima ostrova je výrazně ovlivňováno teplým Golfským proudem. \n\nOstrov je politicky je rozdělen mezi tři země, Anglii, Skotsko a Wales, které jsou součástí Spojeného království Velké Británie a Severního Irska.\nSamo slovo \"Británie\" má velmi starobylý původ. Ve druhé polovině 4. století př. n. l. navštívil řecký mořeplavec Pýtheás z Massalie \"Pretanské\", tj. Britské ostrovy. Za Julia Caesara v 1. století př. n. l. byl ostrov označován latinským názvem \"Britannia\". Kolem 5. století se mnoho pořímštěných keltských obyvatel Británie uchýlilo před příchodem Anglosasů za moře do Armoriky v Galii. Z této doby pochází rozlišení na \"Velkou Británii\" a \"Malou Británii\", dnešní Bretaň. Termín \"Velká Británie\" se začal šířeji užívat poté, co skotský král Jakub VI. nastoupil roku 1603 coby Jakub I. také na anglický trůn. Oba dosud samostatné státy – království Anglie (zahrnující také knížectví Wales) a království Skotsko – se tak ocitly v personální unii. K jejich neformálnímu spojení došlo roku 1707, kdy bylo Zákonem o unii ustaveno \"Království Velké Británie\". Další Zákon o unii z roku 1800 (s účinností od r. 1801) přičlenil k Velké Británii také Irsko, čímž vzniklo \"Spojené království Velké Británie a Irska\". Poté, co byl roku 1922 na většině území Irska zřízen Svobodný irský stát a součástí Spojeného království zůstalo pouze šest hrabství v severoirské provincii Ulster, došlo v roce 1927 k odpovídající změně názvu na současné Spojené království Velké Británie a Severního Irska.\n\n\n"}
{"id": "33338", "url": "https://cs.wikipedia.org/wiki?curid=33338", "title": "Orenburg", "text": "Orenburg\n\nOrenburg ( ; ) je město v evropské části Ruska. Leží na řece Ural, poblíž ústí Sakmary, 1478 km jihovýchodně od Moskvy a 150 km severně od hranic s Kazachstánem. Město je centrem Orenburské oblasti. Žije zde obyvatel.\n\nOrenburg je střediskem především strojírenského průmyslu a je významným železničním uzlem mezi Povolžím a Kazachstánem. Samotné město se dělí na 4 rajóny. Až do roku 1925 patřil Orenburg ke Kazachstánu a byl dokonce jeho hlavním městem. Kromě Rusů zde žije především kazašská a tatarská menšina.\n\nU Orenburgu začíná plynovod Sojuz, který končí u Užhorodu a vede plyn do střední Evropy.\n\nV roce 1735 se zde, na soutoku řek Ural a Or, podle plánů Ruského impéria na osidlování země usadili první přistěhovalci. Název Orenburg se dá volně přeložit jako \"pevnost Or\". Roku 1739 byl název zkrácen na Orsk, vzápětí však došlo ke sporům – asi 350 km proti proudu řeky bylo již založeno město, jež také neslo jméno Orsk, a tak se museli v Orenburgu vrátit ke svému původnímu názvu. Díky výstavbě obranné linie před vpádem kočujících kmenů z území dnešního Kazachstánu se město postupem času stalo centrem orenburských Kozáků.\nPo zavedení železnice město profitovalo ze své pozice na křižovatce tratí z Ruska na Sibiř a do střední Asie. Během Ruské občanské války zde vznikl protibolševický státní útvar orenburských Kozáků. V čele státu stál v letech 1918 - 1920 ataman Dutov. Krátce po Říjnové revoluci se stal Orenburg hlavním městem Kyrgyzské autonomní sovětské socialistické republiky (později Kazašská ASSR, dnes Kazachstán). Po ustanovení města Kyzylorda jakožto hlavního města Kazachstánu se připojil opět k RSFSR. Mezi lety 1938 a 1957 nesl název \"Čkalov\" (rusky \"Чкалов\") po sovětském letci Valeriji Čkalovovi.\n\n\n\n"}
{"id": "33344", "url": "https://cs.wikipedia.org/wiki?curid=33344", "title": "Podzemní dráha v Berlíně", "text": "Podzemní dráha v Berlíně\n\nPodzemní dráha – U-Bahn \"(zkr. Untergrundbahn)\", metro, představuje v Berlíně páteř zdejší městské hromadné dopravy. Tvoří jej celkem deset linek, z nichž historie některých je více než 100 let dlouhá; první vlaky vyjely do berlínského podzemí v roce 1902. Jako znak celého systému se používá bílé písmeno U na modrém čtverhranném poli.\n\nV metru dnes funguje celkem 173 stanic (9. největší síť podle počtu stanic), délka sítě dosahuje 146,3 km (což je například více než délka pražské tramvajové sítě). Slouží 10 linek označovaných U1 až U9 a nová linka U55. Nejdelší z nich je U7 (32 km, 40 stanic) a nejkratší U55 (1,4 km, 3 stanice). Metro jezdí v intervalech od dvou (špička) až do patnácti minut (na některých linkách noční provoz). Systému slouží mnoho dep a čtyři dílny.\n\nJiž koncem 19. století bylo jasné, že dopravní situaci stále rostoucího města bude nutno rychle řešit, a tak se v roce 1896 začalo s budováním metra.\n\nJeště před výstavbou metra bylo zásadní otázkou, jak metro postavit; jestli vybudovat nadzemní viadukty, po nichž by tratě byly vedeny, či vyhloubit nebo razit tunely. Obě dvě koncepce měly své zastánce i odpůrce, nakonec však zvítězila levnější varianta – metro nadzemní. Na rozdíl od USA, kde byly vystavěny v této době ryze účelové konstrukce, při architektonickém ztvárnění nových tratí v Berlíně se zasadili jejich tvůrci o jistou míru estetičnosti.\n\nProblémy se také objevily při budování prvních podzemních úseků, a to vzhledem k vysoké hladině spodní vody ve městě. Díky studnám se ale dařilo hladinu vody dočasně, alespoň po dobu stavby, snížit. První tunely podzemní dráhy měly podél celého svého obvodu nepropustné ochranné pouzdro, tvořené převážně asfaltem.\n\nJiž 15. února 1902 byl uveden do provozu první úsek podzemní dráhy s pěti stanicemi vedoucí mezi \"Stralauer Tor\" a \"Zoologischer Garten\" s odbočnou větví na \"Potsdamer Platz\", z velké části ještě nadzemní. Berlín se tak stal sedmým městem na světě, které zprovoznilo vlastní systém podzemní dráhy. Do roku 1910 už stálo celkem 11,2 km tratí. Výstavbu však přerušila první světová válka a nepomohla ji ani krize, ve které se Výmarská republika po ní ocitla. Přesto v 20. a 30 letech minulého století přibylo mnoho nových úseků.\n\nPo roce 1920 byly nové linky metra budovány pouze pro nové delší a širší vlaky, a vzniklo tak dnešní dělení na velkoprofilovou a maloprofilovou síť (obě sítě však mají stejný rozchod kolejí, a to 1435 mm). Linky první uvedené spojovaly město ze severu na jih a té druhé pak z východu na západ. U velkoprofilové sítě byly první její úseky otevřeny v letech 1923 a 1930.\n\nPoté co se NSDAP dostala s Adolfem Hitlerem v čele roku 1933 k moci, vládnoucí strana zasáhla do všech oblastí života v Německu, podzemní dráhy nevyjímaje. K 1. prosinci 1933 došlo k velké reorganizaci celého BVG, změny zasáhly oblast od plánování nových úseků až k údržbě vozového parku. Začaly se též i přejmenovávat stanice, například 24. dubna 1933 se z \"Reichskanzlerplatz\" stala \"Adolf Hitler Platz\", 1. května 1934 pak \"Schönhauser Tor\" byla přejmenována na \"Horst-Wessel-Platz\" (podle nacisty, který byl zabit německými komunisty a později glorifikován tehdejším režimem).\n\nV této době již bylo běžné, že ve všech stanicích visela národní vlajka (tj. červená s bílým kruhem a černým hákovým křížem).\n\nRozvoj nových úseků Berlínské podzemní dráhy měl korespondovat s velkolepou a megalomanskou přestavbou německé metropole (přejmenování a rozšíření Berlína na město s deseti miliony obyvateli a názvem Germania). Mnohé linky měly být prodlouženy, zcela nové pak postaveny (do čtvrtí jako například Špandava, Gatow, Kladow, Marienfelde či Lankwitz. Na většinu plánů dohlížel sám Albert Speer, hlavní nacistický architekt mnohých staveb a později hlavně zbrojních závodů. Podobně jako je tomu v Moskvě, i v německé metropoli měla vzniknout okružní linka, která by křížila všechny ostatní linky metra. Soupravy této linky by zastavovaly ve zhruba třiceti stanicích.\n\nKromě toho zde byl ovšem i další úkol – připravit Berlín na XI. olympijské hry, které město pořádalo v roce 1936. Rozhodnutí konat hry právě zde padlo 13. května [1931], takže během zhruba pěti let musela být potřebná infrastruktura vybudována. K olympijským závodištím byla přivedena jedna linka metra (tehdy označovaná písmenem A) a jedna linka S-Bahnu. Koncová stanice Olympia-Stadion měla tři nástupiště, a její vestibul z cihel je dnes považován za velmi významnou ukázku tehdejší architektury.\n\nBěhem druhé světové války bylo mnoho úseků silně poškozeno a částečně i zaplaveno. Též byla podzemní dráha z části využívána i jako kryt civilního obyvatelstva a důležitých zařízení, či úřadů, před bombardováním spojeneckými letouny. Tyto škody však byly relativně rychle opravovány jak v průběhu války, tak i po ní, a celá síť byla brzy znovuuvedena do provozu.\n\nK další krizové situaci po rozdělení města došlo v důsledku postavení berlínské zdi roku 1961. Linky U1 a U2 byly 13. srpna 1961 rozděleny na západní a východní část, linky U6 a U8, jejichž konečné stanice ležely v západních sektorech, projížděly bez zastavení Východním Berlínem (s jedinou výjimkou, kterou byla Friedrichstraße). Vlaky musely jet silně zpomaleným tempem bez zastavení pro obyvatelstvo nepřístupnými zastávkami, které byly hlídány ozbrojenými silami pohraniční stráže NDR. Stanice Warschauer Straße byla uzavřena, protože díky zdi byla nově odříznuta od zbytku sítě. V mnohých místech v centru města došlo k zazdění některých přestupních chodeb tak, aby byly oba systémy dokonale od sebe oddělené. Stanice Potsdamer Platz nebyla obsluhována, vlaky končily již ve stanici Gleisdreieck, kde byly již dříve zřízeny obracecí koleje.\n\nVýznačnou charakteristikou hromadné dopravy v Berlíně bylo tedy naprosté odloučení jejích částí ve východní a v západní části města.\n\nVýchodu tak zůstaly de facto pouhé dvě linky; jedna severo-jižní (maloprofilová) do Pankowa a druhá středo-východní (velkoprofilová) do Tierparku. Obě se křížily ve stanici Alexanderplatz. Jelikož se na území východního Berlína nenacházelo žádné depo malého profilu (depu na Warschauer Brücke chybělo kolejové připojení, původní bylo přerušeno berlínskou zdí), byly zpočátku vozy převáženy k údržbě na podvalnících. Tato situace byla neúnosná, proto byl mezi stanicemi Klosterstrasse a Alexanderplatz vybudován jednokolejný spojovací tunel. Tunel byl otevřen 16. února 1952 k 50. výročí podzemní dráhy. Soupravy malého profilu byly tímto tunelem převáženy k údržbě v depu ve Friedrichsfelde. K soupravě byl připojen upravený vůz malého profilu, který soupravu po demontáži sběračů v beznapěťovém úseku přetáhl po trati velkého profilu do depa.\n\nBěhem existence Východního Berlína došlo k otevření pouze několika málo úseků; jedná se o trati například do stanice Tierpark (1973) a pak dále na východ (Ersterwerdaer Platz v roce 1988 a Hönow roku 1989; tyto dva úseky však jsou povrchové).\n\nNaopak na západě došlo k prudkému rozvoji; přibyly desítky kilometrů nových tratí do čtvrtí jako například Rudow (1970), Steglitz (1974), či Spandau (1984). V porovnání s východními přírůstky (které byly budovány především s ohledem na funkčnost) se zde u nových stanic uplatnil jak modernistický, tak i klasický přístup. Západní Berlín však zrušil svojí tramvajovou síť; dopravní toky tak na rozdíl od východu vlastně přemístil pod zem. Západoberlíňané navíc bojkotovali i svůj vlastní S-Bahn, který provozovala právě východoněmecká železniční společnost, což opět zvýšilo nároky na systém metra a samozřejmě také autobusovou síť. Podzemní dráha tudíž získala mnohem větší roli a také samozřejmě i prioritu.\n\nPo sjednocení města stály dopravní podniky před mnoha úkoly. Bylo nejen nutno rigorózně obnovit zastaralý dopravní park včetně veškeré techniky, ale také sjednotit a sladit veškeré linky podzemní a městské dráhy. Tyto změny podléhaly částečně původnímu vedení linek, ale do velké míry vycházely také z předpokládaných nových potřeb sjednoceného města. Poslední změny ve vedení linek proběhly proto až začátkem tohoto století.\n\nJako jeden ze symbolů znovusjednocené dopravy je možno považovat obnovení trasy linky U1 přes most Oberbaumbrücke, na kterém byl po stavbě berlínské zdi přerušen provoz a který pak sloužil jako hraniční přechod pro pěší.\n\nV 90. letech se již nepostavilo mnoho nových tratí i stanic. Prodloužila se linka U8; a to severním směrem. Na konci 90. let se však již přestávalo dostávat financí na budování nových tras, plánováno jich však do budoucích let není málo (je nutné rozšiřovat metro hlavně v centrální a východní části města v níž je síť metra nejřidší a kde se také nacházejí torza některých nedostavěných či zrušených stanic). Nejnovější stanice metra pocházejí tedy z let 1998 a 2000. Významnou událostí se stal požár ve stanici Deutsche Oper v roce 2000, po němž byla do jisté míry přehodnocena bezpečnostní opatření v celé podzemní dráze.\n\nKromě toho však probíhaly i rekonstrukce starých úseků, například na lince U2 byly zmodernizovány některé stanice. V letech 2003 a 2004 pokračovaly podobné práce na lince U5. Při modernizacích a přestavbách byla evidentní snaha zachovat celkové vyznění stanice a změnit jej pokud možno co nejméně. Též přibývá i stanic, které jsou vybavené výtahy (zpřístupňování metra osobám se sníženou pohyblivostí), což je trend, který lze pozorovat i v jiných městech.\n\nLinky podzemní dráhy jsou označovány velkým písmenem U a číslem, celkem od U1 do U9 (písmeno U pochází z německého \"Untergrund\", tedy podzemí). K nejznámějším linkám podzemní dráhy města patří bezesporu linka U1, o které pojednává i známý muzikál z roku 1986 Linie 1.\n\nDalší výstavba byla z nedostatku finančních prostředků dlouhou dobu nejasná. Původně plánovaná linka U10 a další prodloužení různých tras se stavět nebudou. S největší pravděpodobností se v dohledné době nebude prodlužovat ani linka U7, která se měla rozrůst o nový, asi tříkilometrový úsek a končit u letiště v Schönefeldu.\n\nJiž roku 2006 měla být uvedena do provozu linka U55 zpočátku mezi stanicemi Hauptbahnhof a Brandenburger Tor (projekt byl opět posunut), po roce 2010 má dojít k prodloužení až na Alexanderplatz (a k propojení s Linkou U5); tato linka, která povede do oblasti s vládními úřady (a mimo jiné s úřadem kancléře), je ještě z dob kancléře Kohla známa jako „kancléřova linka“.\n\nNejen dráha samotná, i jednotlivé stanice nesou stopy skutečnosti, že berlínská podzemní dráha, uvedená do provozu roku 1902, byla až do pozdních 70. let minulého století rozšiřována. Nehledě na suchý styl těchto nových stanic je v Berlíně možno objevit mnoho jiných, které upoutají svou architekturou.\nK takovým patří např. stanice Hermannplatz, Dahlem-Dorf, Wittenbergplatz.\n\nMimo stanice Nollendorfplatz, kudy probíhají celkem 4 linie, stojí za zmínku i Alexanderplatz, jedna z nejfrekventovanějších stanic: mimo tři linky podzemní dráhy se tu křižují i četné linie městské dráhy S-Bahn.\n\nI po obnovení technického vybavení, zejména tratí na území bývalého Východního Berlína, je berlínská podzemní dráha rozdělena na dvě části: na linkách U1 až U4 jsou v provozu vozy s malým profilem, na ostatních (tedy U5 až U9) vozy s velkým profilem. Tato zvláštnost se však datuje již od počátků berlínské podzemní dráhy. Ve dvacátých letech minulého století se začalo uvažovat o zásadním rozšíření sítě, v této souvislosti byl také navržen a použit takzvaný velký profil.\n\nOba druhy vozů užívají koleje o stejném rozchodu (1435 mm) a napájení stejnosměrným proudem s napětím 750 V. Technicky se však přesto jedná o dvě sítě. Rozdíl spočívá zejména ve velikosti vozů: velkoprofilové jsou 2,65 m široké a 3,40 m vysoké, zatímco maloprofilové mají rozměry 2,30 m na 3,10 m. Na nástupiště pro maloprofilové soupravy se tedy velkoprofilové nevejdou, naopak by vznikla mezera o asi 20 centimetrech mezi vozem a nástupištěm. Oba profily dále ke snímání proudu užívají rozdílné sběrače proudu (jedna sbírá proud z napájecí kolejnice shora, druhá zezdola). I polarita je rozdílná: u maloprofilových tratí je proudová kolejnice kladný pól, u velkoprofilových záporný.\n\nV poválečném období byly všechny vozy velkého profilu ze sovětské okupační zóny odvezeny do Moskvy. Ke zprovoznění linky E musely být použity vozy malého profilu. K vyplnění mezery mezi vozidlem a nástupištěm dostaly nové prahy. Teprve po bojkotu západoberlínského S-Bahnu byly přebytečné západoberlínské vozy v letech 1962 - 1970 přestavěny na vozidla podzemní dráhy (typ E III).\n\nV druhé polovině 90. let minulého století začaly berlínské dopravní závody BVG vyměňovat i soupravy samotné, staré vozy jsou nahrazovány moderními vozy soupravy označené písmenem H (v obou profilech), které jsou v celé své délce většinou osmi vozů průchozí (podobně jako například v Paříži. Tyto soupravy jsou oblíbené i proto, že hlavně v pozdních hodinách v okrajových čtvrtích zprostředkují pocit větší bezpečnosti.\n\n\n\n\n"}
{"id": "33345", "url": "https://cs.wikipedia.org/wiki?curid=33345", "title": "Seznam měst v Íránu", "text": "Seznam měst v Íránu\n\nSeznam íránských měst poskytuje přehled o vývoji počtu obyvatel ve 35 největších městech Íránu za posledních dvacet let. \n\n"}
{"id": "33349", "url": "https://cs.wikipedia.org/wiki?curid=33349", "title": "Novokuzněck", "text": "Novokuzněck\n\nNovokuzněck (rusky \"Новокузне́цк\") je město v Kemerovské oblasti na Sibiři v Rusku.\n\nMěsto bylo založeno Kozáky jako strážní, předsunutá základna na řece Tom u ústí Kondomy a původně se nazývalo \"Kuzněck\". Právě zde si v roce 1857 Dostojevskij vzal za ženu Marii Isajevu. Po Velké říjnové socialistické revoluci zde Stalin z ospalého města vybudoval jedno z nejvýznamnějších ruských těžařských měst, když zde vznikl Kuzněcký hutnický kombinát. Mezi lety 1932 a 1961 také město neslo Stalinovo jméno - \"Stalinsk\". Dnes jsou tu letiště, divadlo, vysoké školy a muzea.\n\nVe městě působí hokejový klub Metallurg Novokuzněck, který hraje Kontinentální ligu ledního hokeje.\n\n"}
{"id": "33351", "url": "https://cs.wikipedia.org/wiki?curid=33351", "title": "ISO 3166-2:GQ", "text": "ISO 3166-2:GQ\n\nKódy ISO 3166-2 pro Rovníkovou Guineu identifikují 2 regiony, které se dále rozdělují na 7 provincií (stav v roce 2015). První část (GQ) je mezinárodní kód pro Rovníkovou Guineu, druhá část sestává z jednoho písmene identifikujícího region nebo dvou písmen identifikujících provincii.\n\n GQ-C Pevninský region (Región Continental)\n\n"}
{"id": "33353", "url": "https://cs.wikipedia.org/wiki?curid=33353", "title": "Karel Ptáčník", "text": "Karel Ptáčník\n\nKarel Ptáčník (27. srpna 1921 Břeclav – 1. května 2002 Praha ), byl český spisovatel.\n\nPocházel z rodiny strojního zámečníka (později strojvůdce). Reformní reálné gymnázium studoval v Břeclavi a v Hodoníně, kde maturoval v roce 1940. Po maturitě absolvoval roční kurs obchodní akademie v Brně. Od roku 1942 byl nasazen na práce v Německu, roku 1944 onemocněl tuberkulózou a podařilo se mu prodloužit propuštění z prací až do konce války.\n\nV letech 1946-1956 pracoval v různých funkcích na Městském úřadě v Bruntále. Poté, co vydal úspěšnou prvotinu \"Ročník jedenadvacet\", přestěhoval se do Prahy, kde byl redaktorem časopisu Květen až do jeho zániku v roce 1959. Roku 1956 se stal tajemníkem Svazu spisovatelů. \n\nV roce 1968 (pražské jaro) se angažoval na straně „reformistů“ a v roce 1969 se stal místopředsedou Svazu českých spisovatelů, který vycházel z reformních pozic roku 1968 (předsedou byl Jaroslav Seifert, Svaz fakticky zaniknul v roce 1970). Po roce 1969 nebyla díla Karla Ptáčníka vydávána a on pracoval od roku 1972 v pojišťovně. (\"Ročník jedenadvacet\" vyšel znovu až roku 1978 a pak 1987.) Do důchodu odešel v roce 1984.\n\n\nTrilogie z Bruntálska:\n\n\n\n\n"}
{"id": "33354", "url": "https://cs.wikipedia.org/wiki?curid=33354", "title": "ISO 3166-2:IE", "text": "ISO 3166-2:IE\n\nKódy ISO 3166-2 pro Irsko identifikují 26 hrabství a 4 provincie (stav v roce 2015). První část (IE) je mezinárodní kód pro Irsko, druhá část sestává z jednoho nebo dvou písmen identifikujících hrabství či provincii.\n\n\n\n"}
{"id": "33355", "url": "https://cs.wikipedia.org/wiki?curid=33355", "title": "Nástroj", "text": "Nástroj\n\nNástroj je pracovní prostředek, pomůcka k zpracování něčeho (pracovní nástroj, řemeslnický nástroj, chirurgický nástroj aj.), příp. výrobní pomůcka sloužící při ručním nebo strojním obrábění ke změně velikosti nebo tvaru opracovávaného předmětu, k upnutí předmětu atp.\n\nJednoduchá samostatná součást většího systému, která rozšiřuje schopnost tohoto systému působit na okolí. Základní nástroje, používané přímo člověkem, vycházejí obvykle z principu jednoduchých strojů a obvykle zvyšují schopnosti lidských rukou, popřípadě nohou. Za nástroj jsou označovány i jednodušší součásti větších strojů (např. soustružnický nůž). Obecně v průmyslu existuje soustava stroj-nástroj-upínač (přípravek)- obrobek (výkovek) apod. pro technologii obrábění, tváření atd.\n\nNástroj – prostředek k uskutečnění určité činnosti, eventuálně slouží k vyjádření výsledků k dané činnosti. Nástroj bývá svázán s určitou konkrétní technikou či s nějakým reálným technologickým či společenským postupem či procesem. Pro vývoj však není třeba technologií rozumět.\n\nNejstaršími doloženými jsou nástroje kamenné (přes 2,6 miliónu let staré), obvykle vyrobené z lávy nebo ze silicitů a křemenů (sekáče, protobifasy, otloukače, drasadla, škrabadla aj.). Starší artefakty nemusejí být nástroji a mohou je vyrábět i šimpanzi. Později se typickým nástrojem stává pěstní klín. Nástroje se vyráběly z předmětů nalezených v přírodě. Postupně se nástroje miniaturizují.\n\n\n\nDle kontextu může být k pojmu „nástroj“ synonymem pojem „nářadí“, který může také vyjadřovat sadu nástrojů. Sada nástrojů určených k jiné než řemeslnické činnosti se může označovat náčiní (tělocvičné náčiní, rybářské náčiní apod.).\n\nHudební nástroj je zařízení (nástroj) k vydávání tónů a zvuků používaných v hudbě; prostředek k provozování hudby.\n\nNástroje využívají i někteří živočichové ve volné přírodě k dosažení potravy, např.\n\nPoužívání daného nástroje se mohou evolučně naučit již během několika let.\nK naučení se užívání nástrojů ale nemusí být potřeba nápodoba či evoluce v několika generacích. Odborníci se v definici používání nástrojů v živočišné říši neshodují; případným dalším příkladem je chobotnice žilkovaná (\"Amphioctopus marginatus\"): na mořském dně je schopna přenést skořápky kokosových ořechů a při ohrožení je spojit a vytvořit kulovitou skrýš.\n\nVýznam slova „nástroj“ je také: prostředek sloužící k uskutečňování (provádění, šíření, dosažení) něčeho. Příklady použití: právní nástroj, resp. nástroj práva, administrativní nástroj, územní plánování jako nástroj veřejné správy, nástroj obrany proti terorismu, marketingový nástroj, nástroj cizí vůle, „udělejte ze své vůle nástroj svého jednání“ apod.\n\n"}
{"id": "33356", "url": "https://cs.wikipedia.org/wiki?curid=33356", "title": "ISO 3166-2:IL", "text": "ISO 3166-2:IL\n\nKódy ISO 3166-2 pro Izrael identifikují 6 distriktů (stav v roce 2015). První část (IL) je mezinárodní kód pro Izrael, druhá část sestává z jednoho nebo dvou písmen identifikujících distrikt.\n\n\n"}
{"id": "33357", "url": "https://cs.wikipedia.org/wiki?curid=33357", "title": "Kladivo", "text": "Kladivo\n\nKladivo, kladívko, je mechanický ruční nástroj, který umožňuje předat rázem kinetickou energii nějakému jinému tělesu. Je používáno k deformacím jiných těles či předmětů kupř. vyklepáváním či rozklepáváním. Používá se ale i pro dělení předmětů t.j. pro jejich rozbíjení na více částí. Kladivo samozřejmě může sloužit i jako speciální ruční zbraň. Jedno z nejběžnějších použití je zatloukání spojovacích součástek (hřebík), kde slouží k vzájemnému spojování dvou různých částí. Pro spojování dvou či více předmětů navzájem pomocí kladiva se používají spojovací součásti (kupř. hřeby, hřebíky, nýty, cvoky, kramle a další spojovací prvky - používá se kupř. v tesařství, truhlářství, zednictví, kovářství, zámečnictví, čalounictví, brašnářství a v mnoha dalších řemeslech). Kladivo lze samozřejmě použít i pro rozpojování navzájem spojených částí. Speciální kladiva se používají pro poklep, tedy pro výrobu cíleného hluku (třeba aukční kladívko), kladivo v tomto speciálním případě působí ve funkci paličky.\n\nTento jednoduchý ruční nástroj se obvykle skládá z dřevěné rukojeti respektive z topůrka a vlastní hlavy kladiva.\nTopůrko je vsazeno do oka kladiva a může být zde fixováno, podobně jako u sekery, klínkem (obvykle klínkem kovovým). Hlava bývá u pracovních kladiv obvykle vyrobena z oceli nebo železa (v minulosti se mohlo jednat i o kladivo kamenné). Během vývoje vzniklo mnoho specializovaných druhů kladiv lišících se hmotností, tvarem, velikostí i počtem rukou nutných k jeho správnému držení. Je využíváno v mnoha druzích řemesel i lidských činností (např.geologické kladivo). Vedle nože a sekery je kladivo jeden z nejběžnějších ručních pracovních nástrojů. Specializovaná aukční či soudní kladívka apod. mohou být vyrobena z vhodného nekovového materiálu (kupř. z pryže či ze dřeva), jedná se o kladívka, která se používají spíše ve funkci zvláštní poklepové paličky, která vydává především hluk a žádné předměty obvykle nijak nedeformuje.\n\nPříbuznými nástroji kladiva jsou palice a sekery.\n\nKromě toho tak bývají označovány i různé druhy tvářecích strojů souhrnně označovaných coby strojní kladiva, kupř. elektrické kladivo, mechanické kladivo či pneumatické kladivo (tedy stroj také nazývaný sbíječka). Mezi strojní kladiva patří též parní kladivo, které se ale již v dnešní době nepoužívá. Příbuznými strojními zařízeními všech strojních kladiv jsou zejména buchary a lisy. Velká strojní kladiva a buchary bývaly v minulosti také poháněny vodou ve vodních kovárnách - v hamrech.\n\nKladívko mohou být označovány některé specializované součásti některých přístrojů, strojů či hudebních nástrojů (kupř. klavírní kladívko u kladívkového klavíru), obvykle se jedná o součásti, které působí mechanickým poklepem na jiné součásti téhož zařízení.\n\nKladívko je i anatomické pojmenování části lidského sluchu - viz (vnitřní ucho a střední ucho).\n\n\n\n\n\n\nKladivo spolu se srpem a rudou hvězdou tvořilo (a stále tvoří) důležitou součást symboliky levicových stran, zvláště těch komunistických. Je užíváno jako symbol práce a pracujících lidí, respektive coby symbol označující dělnickou třídu. Tímto symbolem mělo být zdůrazněno jejich pevné spojení s dělníky, především pak s havíři a horníky. Bylo proto součástí vlajky NDR a Sovětského svazu. Dodnes je (spolu se srpem a přetrženými okovy) například i součástí státního znaku Rakouska.\n\nPoměrně zajímavé je, že se s tímto nástrojem velmi často setkáváme v české heraldice a to ve znacích měst, hornické kladívko bylo častým námětem pro znak hornických měst. Tento nástroj lze nalézt i ve štítech měst nehornických. Nejčastěji se vyskytují po dvou a v doprovodu lva popř. lvů (Abertamy, Bečov nad Teplou). Dvě kladiva má ve znaku např. Boží Dar, Břidličná, Černý Důl, Havířov (2 x 2). Jedno kladivo nalezneme má ve znaku Bohdalov (oficiálně dřevěná palice), Dolní Poustevna, Frýdlant nad Ostravicí. Tři kladiva nalezneme ve znaku Kašperských Hor.\n\nVe většině těchto znaků se jedná o aplikaci hornického symbolu, na němž jsou dvě kladiva (mlátek a želízko), přičemž relativně často dochází k opačnému překrytí. Často dochází (oproti hornickému znaku) i k zrcadlovému otočení a v některých vzácných případech dochází i k rozdělení na jednotlivá nářadí. V nehornických městech se vyskytují kladiva odlišná od hornických, přičemž u žádného českého sídla není kladivo rozdělené (topůrko, násada) ani jinak poškozené. Nikde se nevyskytuje kladivo zdvojené ani kladiva, která by byla za sebou. Pokud někdo kladivo drží, jedná se zpravidla o horníka nebo hutníka. Ve světě je ještě běžné držení obuvníkem či kovářem. Velmi vzácné je držení kolářem i tesařem.\nJedno kladivo\nBohdalov (oficiálně dřevěná palice), Dolní Poustevna, Frýdlant nad Ostravicí, Moravský Beroun, Staré Město pod Sněžníkem\n\nDvě kladiva\nAbertamy, Bečov nad Teplou, Boží Dar, Brandýsek, Břidličná, Černý Důl, Hora Svatého Šebestiána, Horní Město, Horní Slavkov, Hory Matky Boží, Hostomice, Hrob, Hůrky, Choltice, Chodov, Chrastava-Andělská Hora, Chvaletice, Jáchymov, Janov, Jindřichovice, Kladno, Kladno-Švermov, Komárov, Kopisty, Kovářská, Krajková, Králíky, Krásno, Krupka, Kutná Hora, Kutná Hora-Kaňk, Košťany, Lom, Loučná pod Klínovcem, Malé Březno, Měděnec, Michalovy Hory, Mikulov, Místo, Mrákotín, Mutěnín, Nalžovské Hory-Stříbrné Hory, Nová Role, Nové Město pod Smrkem, Nové Sedlo, Orlová, Osek, Oslavany, Strašice, Ostrava-Vítkovice, Ostrava-Michálkovice, Ostrava-Poruba, Ostrava-Petřkovice, Pernink, Přebuz, Přísečnice, Rudolfov, Stříbrná Skalice, Štěchovice, Štěpánov nad Svratkou, Vlastějovice, Vrchlabí, Výsluní, Zbýšov, Žacléř.\n\nTři kladiva\nKašperské Hory, Rejštejn\n\nČtyři kladiva\nHavířov, Vodňany\n\nV atletice existuje technická vrhačská disciplína, zvaná hod kladivem. V počátcích tohoto sportu se jednalo o skutečné kladivo upevněné na dlouhém topůrku; dnešní vrhačské náčiní, zavedené od OH 1912, už kromě svého původního názvu kladivo ničím nepřipomíná. Jedná se v podstatě o kovovou (obvykle železnou) vrhačskou kouli (označovanou jako hlavice), připevněnou drátěným prutem k trojúhelníkovitému držadlu. Technické parametry kladiva, stanovené IAAF v pravidle č. 191, jsou následující. Muži: hmotnost koule 7,265 až 7,285 kg (tj. 16 liber), průměr koule 11 až 13 cm, délka úchytu od vnitřku držadla 117,5 až 121,5 cm. Ženy: hmotnost 4,005 až 4,025 kg, průměr 9,5 až 11 cm, délka úchytu 116 až 119,5 cm. Spojovací drát musí být ocelový a mít nejméně 3 mm v průměru. Pevné držadlo má předepsán tvar rovnostranného trojúhelníku o vnitřní délce strany 11,5 cm. Těžiště hlavice nesmí být od jejího středu dále než 6 mm.\n\nVe středověku se pod pojmem kladivo skrývala také zbraň. Podobala se dnešním kladivům, byla však podstatně větší, na dlouhé rukojeti a se zaostřenými konci. Byla používána zejména při střetnutích mezi opěšalými těžce obrněnými rytíři, neboť byla proti dobrému brnění účinnější než meč nebo sekera.\n\n\n"}
{"id": "33358", "url": "https://cs.wikipedia.org/wiki?curid=33358", "title": "ISO 3166-2:RO", "text": "ISO 3166-2:RO\n\nKódy ISO 3166-2 pro Rumunsko identifikují 41 žup a Bukurešť (stav v roce 2015). První část (RO) je mezinárodní kód pro Rumunsko, druhá část sestává z jednoho nebo dvou písmen identifikujících župu.\n\n"}
{"id": "33360", "url": "https://cs.wikipedia.org/wiki?curid=33360", "title": "ISO 3166-2:SE", "text": "ISO 3166-2:SE\n\nKódy ISO 3166-2 pro Švédsko identifikují 21 krajů (stav v roce 2015). První část (SE) je mezinárodní kód pro Švédsko, druhá část sestává z jednoho nebo dvou písmen identifikujících kraj.\n\n SE-AB Stockholm (Stockholm)\n"}
{"id": "33361", "url": "https://cs.wikipedia.org/wiki?curid=33361", "title": "ISO 3166-2:KH", "text": "ISO 3166-2:KH\n\nKódy ISO 3166-2 pro Kambodžu identifikují 24 provincií a 1 autonomní obci (stav v listopadu 2015). První část (KH) je mezinárodní kód pro Kambodžu, druhá část sestává z jednoho nebo dvou čísel identifikujících provincii nebo město.\n\n KH-1 Bântéay Méanchey\n\n"}
{"id": "33362", "url": "https://cs.wikipedia.org/wiki?curid=33362", "title": "ISO 3166-2:TH", "text": "ISO 3166-2:TH\n\nKódy ISO 3166-2 pro Thajsko identifikují 76 provincií, město Bangkok a jedno speciálně spravované město Pattaya (stav v roce 2015). První část (TH) je mezinárodní kód pro Thajsko, druhá část sestává ze dvou čísel nebo písmene S identifikujících provincii.\n\n TH-10 Bangkok\n\n"}
{"id": "33363", "url": "https://cs.wikipedia.org/wiki?curid=33363", "title": "ISO 3166-2:BZ", "text": "ISO 3166-2:BZ\n\nKódy ISO 3166-2 pro Belize identifikují 6 distriktů (výraz \"distrikt\" lze volně přeložit jako \"kraj\" nebo \"okres\"). První část (BZ) je mezinárodní kód pro Belize, druhá část sestává ze dvou nebo tří písmen identifikujících kraj.\n\n"}
{"id": "33365", "url": "https://cs.wikipedia.org/wiki?curid=33365", "title": "Tetricus", "text": "Tetricus\n\nGaius Pius Esuvius Tetricus byl uzurpátor římského trůnu, spravující v letech 271–274 Galii a Británii. Datum jeho narození je neznámé, z členů jeho rodiny je v pramenech uváděn pouze syn Tetricus Mladší.\n\nTetricus byl posledním vládcem tzv. „galského císařství“, krátkodobého státního útvaru na půdě impéria, který vznikl v souvislosti se zajetím císaře Valeriana Peršany (260) a následným oslabením centrální vlády. Podle kronikářů pocházel z urozené galořímské rodiny, byl členem senátu a za uzurpátora Victorina (269–271) spravoval jako místodržitel Akvitánii.\n\nCísařem se Tetricus stal roku 271 v Burdigale (Bordeaux), krátce po zavraždění svého předchůdce Victorina. Zásluhu na tom měla především Victoria, jeho příbuzná a zároveň Victorinova matka, která podplatila vojáky, aby Tetrika akceptovali za vladaře.\n\nSituace v Galii byla pro Tetrika od počátku málo povzbudivá. Místodržitel provincie Belgiky Faustinus proti němu popichoval vojáky a v Římě vládl jeden z nejenergičtějších císařů vůbec – Lucius Domitius Aurelianus, o němž se dalo předpokládat, že bude usilovat o znovupřipojení odpadlých provincií k impériu. Tato hrozba se ještě zvýšila po roce 272, kdy Aurelianus porazil palmýrskou královnu Zenobii a podmanil si všechny východní državy svých předchůdců.\n\nAčkoli se Tetricus na Aurelianův vpád pečlivě připravoval a již roku 273 jmenoval svého syna \"caesarem\", nakonec k bojům prakticky nedošlo. Když Aurelianus v létě roku 274 vtrhl do Galie, zradil Tetricus nečekaně své vojáky, přešel na císařovu stranu a byl pak spolu se Zenobií veden na podzim v triumfálním průvodu. Císař mu nejen daroval život, ale ustanovil ho i \"correctorem\" Lukánie.\n\nTetricus zemřel ve vysokém věku neznámo kdy.\n\n"}
{"id": "33366", "url": "https://cs.wikipedia.org/wiki?curid=33366", "title": "ISO 3166-2:EG", "text": "ISO 3166-2:EG\n\nKódy ISO 3166-2 pro Egypt identifikují 27 gubernií (stav v roce 2015). První část (EG) je mezinárodní kód pro Egypt, druhá část sestává z jednoho, dvou nebo tří písmen identifikujících gubernii.\n\n EG-ALX Alexandrie (Alexandrie)\n\n"}
{"id": "33368", "url": "https://cs.wikipedia.org/wiki?curid=33368", "title": "Swissmetro", "text": "Swissmetro\n\nSwissmetro byl projekt bezdotykově magneticky uložené vysokorychlostní dráhy, zpočátku na území Švýcarska později i Evropy, která by jezdila v tunelech zbavených vzduchu až k technicky možné hranici vakua. \n\nTím by bylo možné dosáhnout cestovní rychlosti vyšší než u dnešních pozemních rychlodrah, přes 500 km/h, při zachování snadné dostupnosti stanic v centrech měst. Vlakové soupravy Swissmetra by jezdily v minimálních intervalech 5 až 10 minut – jako u metra (dnešní takt rychlíkových železničních spojení mezi centry Švýcarska je půlhodinový).\n\nNicméně v Evropě se rychle rozvíjí vysokorychlostní železnice založená na konvenční soustavě kolo-kolejnice. Projekt Swissmetro je pro nedostatečnou podporu od listopadu 2009 v likvidaci.\n\nPodzemní spojení by mělo radikálně zkrátit čas cestování mezi centry aglomerací, letišti a dopravními uzly. Centra Curychu a Ženevy by se přiblížila na něco přes půl hodiny, včetně zastávek v Bernu a Lausanne (dnes drahou nebo po dálnici kolem 3 hodin, letadlem obdobně), Curychu a Basileje na něco přes deset minut (dnes kolem hodiny).\n\nPodzemní poloha má dále výhodu v tom, že dráha by nebyla slyšet a že by bylo možné se vyhnout dlouhodobým politickým procesům a vysokým finančním odškodněním pro zajištění trasy. Ochrana před hlukem a ochrana majetku, zakotvené v zákonech, jsou v hustě osídleném Švýcarsku z hlediska provozovatelů dopravních systémů jedním z hlavních problémů.\n\nV letech 2004/2005 byly na ETH Lausanne projektem HISTAR (High Speed Train Aerodynamic Rig) zahájeny výzkum a testy, které mají za cíl připravit první etapu realizace (kolem roku 2020).\n\nSwissmetro je koncipováno jako magnetická dráha ve dvojici jednosměrných tunelů, každý o průměru pouhých 5 metrů. Problém odporu vzduchu by byl vyřešen technicky zvládnutelným zředěním vzduchu v tunelech (vakuum). Tím by byla umožněna vysoká rychlost a nižší spotřeba energie (polovina než u tradiční železniční dráhy).\n\nVozy Swissmetra by byly poháněny lineárními elektrickými motory, které by spolu s magnetickým nosným a řídícím systémem zaručovaly bezdotekový let na polštáři magnetického pole rychlostí 500–600 km/h ve vakuu tunelů.\n\nProjekt předpokládá zpočátku dvě hlavní linky. Spojení východ–západ, St. Gallen–Ženeva, a sever–jih, Basilej–Bellinzona (jedna z tradičních křižovatek Evropy). V druhé etapě by přišla spojení do Sionu a Churu (turismus a rozvoj regionů).\n\nJako pilotní trasa je plánováno spojení Basilej–Curych, s počátečním zkušebním provozem prvních 20 kilometrů, které by měly být realizovány v roce 2020.\n\nDalší vizí, pokračováním Swissmetra, je Eurometro. Cesta Basilej–Hannover 1 1/2 hodiny (dnes letadlem 3 hodiny, ICE 5 hodin).\n\nZejména ale by šlo o dnes ještě zanedbávané spojení na ose západ–východ. Přímé spojení, s cestovní rychlostí kolem 600 km/h, Lyon–Mnichov by se zkrátilo na 1 hodinu 20 minut (dnes drahou 9 1/2 hodiny), Lyon–Vídeň na 2 1/4 hodiny (dnes drahou 12 1/2 hodin). Pomalejší spojení se zastávkami ve všech důležitých městech s cestovní rychlostí kolem 450 km/h by byla Lyon–Mnichov 2 hodiny 10 minut, Lyon–Vídeň 3 1/2 hodiny.\n\nDalší osy Eurometra by byly Madrid–Vídeň a Paříž–Řím.\n\n\n"}
{"id": "33374", "url": "https://cs.wikipedia.org/wiki?curid=33374", "title": "Nůž", "text": "Nůž\n\nNůž (hovorově také označovaný slovem kudla) je jeden z nejběžněji denně používaných nástrojů. Skládá se z podlouhlé, obvykle ocelové čepele připojené k rukojeti. Slouží především k oddělování – řezání a krájení, ale také k mazání různých nátěrek (např. másla) na pečivo. Bojové nože pak také k bodání.\n\nZákladní pravidlo: čím tvrdší ocel, tím hůře jde nůž naostřit, čepel je křehčí, ale tím delší je trvanlivost ostří. Podle normy má být tvrdost kvalitních kuchyňských nožů 52 až 56 HRC. Japonské nože z damascénské oceli mívají přes 60 HRC (pokud v nabídkovém katalogu najdeme nůž z diamantové oceli nebo atomové oceli, jedná se o reklamní výmysl, i nejtvrdší zakalená ocel se neblíží tvrdosti diamantu). Moderní nožířské oceli dosahují tvrdosti i kolem 64 až 68 HRC (kupříkladu ocel ZDP-189). Nicméně je třeba vzít na vědomí že tvrdost sama o sobě nevypovídá například o pevnosti nebo schopnosti nože udržet ostří. Například kovaný nůž o stejné tvrdosti bude velmi pravděpodobně držet ostří mnohem lépe než nůž nekovaný.\n\nPrincipem nože je usměrnění síly na nepatrnou plochu ostří. Tam může nůž působit velkým tlakem.\n\n\nMimo tyto typy existují také nástroje, pro které se, vzhledem k jejich funkci používá také označení \"nůž nebo kudla\" a jsou většinou součástí nějakého strojního zařízení:\n\n\nTyto nože se vyrábějí v mnoha rozměrech a provedeních a z různých materiálů, například z tvrdokovu nebo HSS.\nKutilové i řemeslníci často používají další druh – zalamovací nůž.\n\nJídelní nůž je součástí příboru, který se skládá ze lžíce, vidličky a jidelního nože. Slouží pak k úpravě pokrmu na menší kousky.\n\nV běžné hovorové mluvě bývá jakožto nůž, často ale z odborného hlediska nesprávně, označována prakticky každá strojní část či pracovní nástroj (a to u všech jiných nástrojů či strojů nejrůznějších účelů, typů, velikosti či povedení), která slouží primárně k řezání, krájení nebo i k sekání jakéhokoliv materiálu a to ve všech oborech lidské činnosti (např. za speciální typ nože bývá také považován speciální lékařský nástroj zvaný skalpel apod.). Slovo nůž je v těchto případech pojímáno jako obecný technický termín.\n\nNejstarší nože jsou známy od epochy paleolitu. První nože byly kamenné (nejčastěji pazourkové) úlomky, které získaly později mandlovitý tvar. Pak se k nožům začaly přidávat dřevěné a kostěné rukojeti. Obsidián dovoloval získávat velice ostré nože docela složitého tvaru. Také se na výrobu nožů používala kost. Cca před 5 tisíci lety se člověk naučil získávat a obrábět kovy, při výrobě nožů se začaly používat měď a bronz. Na teritorii Jižní Ameriky se nože vyráběly také ze zlata.\n\nBěhem doby železné začal ocelový nůž pomalu vytlačovat nože bronzové. S příchodem průmyslové revoluce ruční výrobu nožů vyměnila sériová výroba. Hlavním kritériem staly snížení ceny a jednoduchost výroby. Začíná rozkvět zavíracích nožů. Velice rychle ke starým sídlům výroby se postupně přidávají další: Sheffield v Anglii, Solingen v Německu, Eskilstuna ve Švédsku, Zlatoust v Rusku atd.\nU ocelových nožů tenkrát nebyla požadovaná tvrdost 56 HRC problémem, byly levné, ale mohly rezavět.Podle dnešních hygienických předpisů EU smí být nože jen z nerezové oceli.Výroba kvalitní kalitelné nerezové oceli je mnohem dražší, proto jsou i tyto nože dražší.\n\nTak jako je tomu u mnoha jiných lidských nástrojů (sekera, kosa, kladivo, lopata) lze nůž použít také coby zbraň. V mnoha armádách světa bývají současní pěší bojovníci kromě pušky, pistole či samopalu vyzbrojeni také bojovým nožem. Bojový nůž vojákovi v poli slouží nejen pro krájení a řezání běžných předmětů, ale také coby nouzový bojový prostředek v případě kdy dojde na boj muže proti muži (často z důvodů, že došla munice) a je nutno bojovat primitivními manuálními technikami – obvykle útočným bojovým nožem či polní lopatkou.\n\nZ těchto důvodů bývají bojové nože pro vojáky v poli uzpůsobeny tak, že je lze uložit jak do pouzdra za pasem, tedy do pochvy zavěšené na vojákově opasku, tak i rychle připevnit na hlaveň pušky či samopalu, kde útočný nůž funguje ve funkci bodáku (má tedy kombinovanou funkci). Též nazýván bajonet.\n\nSpeciální nože určené pro diverzní jednotky mohou mít i podobu vyskakovacího nože na pero apod.\n\nPouzdro na nůž je obvyklý doplněk nožů, které nosíme ven do přírody, na výlety, prostě do terénu. Bývají jimi vybaveny vojenské nože, lovecké nože, ale svoje pouzdra mohou mít i nože kapesní či nože skládací. Velké pouzdro na nůž, obvykle zavěšované na opasek (nebo jiné výstrojní řemeny) se nazývá pochva.\n\n\n"}
{"id": "33375", "url": "https://cs.wikipedia.org/wiki?curid=33375", "title": "Grand Prix San Marina 2000", "text": "Grand Prix San Marina 2000\n\nGrand Prix San Marina XX Gran Premio Warsteiner di San Marino\n\n\n\n\n\n\n\n"}
{"id": "33376", "url": "https://cs.wikipedia.org/wiki?curid=33376", "title": "Tower Bridge", "text": "Tower Bridge\n\nTower Bridge je kombinovaný visutý a zvedací most v Londýně nad řekou Temží. Stojí nedaleko hradu Tower a spojuje londýnské City s městskou částí Tower Hamlets, která hraničí se čtvrtí Southwark. Někdy bývá chybně zaměňován s London Bridge, který stojí o necelý kilometr dále proti proudu. Vedle věže Big Ben, hradu Tower a budov parlamentu patří mezi historické symboly města.\n\nVe druhé polovině 19. století se ve východní části Londýna začala rozmáhat průmyslová výstavba. V souvislosti s tím bylo nutné vybudovat nový most přes řeku, který by stál po proudu řeky za mostem London Bridge. Nebylo zde ale možné postavit tradiční typ mostu, protože by znemožnil lodní dopravu do Londýnského přístavu, který se nacházel mezi mostem London Bridge a Towerem. Tunel pod Temží (tzv. \"Tower Subway\") byl sice otevřen roku 1870, ale byl určen pouze pro osobní dopravu a po přerušení provozu tamní železnice pro pěší.\n\nRoku 1870 byla ustavena \"Komise pro zvláštní most nebo tunel\", aby se pokusila najít řešení tohoto problému. Vyhlásila veřejnou soutěž na konstrukci nového mostu. Zasláno bylo více než 50 návrhů, včetně jednoho od stavebního inženýra Josepha Bazalgetta. Vyhodnocování návrhů bylo velmi kontroverzní a vítězný návrh, zaslaný městským architektem Horace Jonesem, byl vyhlášen až roku 1884.\n\nStavba mostu započala roku 1886 a trvala 8 let. Na práci se podílelo 5 hlavních dodavatelů a 432 dělníků. Na podporu stability mostu byly na říční dno položeny dva masivní pilíře; každý obsahoval více než 70 000 tun betonu. Kostra věží a mostu samotného byla vybudována z více než 11 000 tun oceli a jako obložení mostu na ochranu ocelové kostry i pro vylepšení vzhledu byla použita cornwallská žula a portlandský vápenec.\n\nRoku 1887 Jones zemřel a na jeho místo nastoupil dosavadní hlavní inženýr, Sir John Wolfe-Barry. Nahradil Jonesův středověký styl fasády zdobnějším ve slohu Viktoriánské gotiky.\n\nMost byl otevřen roku 1894. Slavnostní ceremonie byla zahájena princem z Walesu, budoucím králem Edwardem VII. a jeho ženou, Alexandrou Dánskou.\n\nMost je vybaven dvěma výškovými lávkami, spojujícími obě věže mostu a používanými dříve chodci při zvednutých mostovkách při průjezdu lodí. Dostalo se jim nelichotivé pověsti ráje prostitutek a kapesních zlodějů, proto byly roku 1910 uzavřeny. Nyní jsou znovu otevřeny jako součást historické prohlídky mostu, která zahrnuje i výstavní expozice v obou věžích. Na této výstavě lze mimo jiné spatřit dobové fotografie, rukopisné dokumenty a film o stavbě mostu. Součástí prohlídky je také návštěva původní parní strojovny, umístěné v budově nedaleko jižního konce mostu, která sloužila v minulosti ke zvedání mostovek.\n\nMimo to si návštěvník může objednat speciální prohlídku \"V zákulisí\", při níž se může podívat do současného řídicího centra, které nahradilo původní parní stroje. Mostní rámy jsou zvednuty přibližně pětsetkrát do roka.\n\nAčkoli lodní doprava je mnohem menší, než byla v době stavby mostu, stále má přednost před dopravou silniční. Tato skutečnost málem způsobila diplomatický incident, když prezident USA Bill Clinton se svou kolonou zůstal stát před mostem, jenž se neočekávaně zvedl.\n\nMost leží téměř nad Tower Subway, první podzemní drahou na světě (otevřena roku 1870), která se ještě před otevřením stala nejkratší komunikací spojující oba břehy.\n\nV roce 2000 byl zaveden nový počítačový systém, který umožňuje dálkové ovládání mostu. Je ale zatím značně poruchový a již několikrát způsobil zaseknutí mostu v otevřené nebo naopak zavřené pozici, jako se to stalo např. 2. června 2005.\n\nBěhem Letních olympijských her v roce 2012 dostal most ozdobu v podobě připevněných olympijských kruhů, symbolu olympijských her. Během následující paralympiády pak byly kruhy vyměněny za tři barevné srpky, symbol her paralympijských.\n\n"}
{"id": "33381", "url": "https://cs.wikipedia.org/wiki?curid=33381", "title": "Ťumeň", "text": "Ťumeň\n\nŤumeň () je město v Rusku, hlavní město Ťumeňské oblasti, nejstarší ruské město na Sibiři. Leží na řece Tura, 2144 km východně od Moskvy. Žije zde obyvatel. Jeho rozvoj je spojen jednak s těžbou ropy a plynu v oblasti, jednak se jedná o důležitý železniční uzel Transsibiřské magistrály. Ťumeň je významným centrem zimních sportů, především biatlonu.\n\nSvůj název získala Ťumeň v souvislosti s tím, že v oblasti středního toku řeky Tobol a mezi řekami Tura a Tavda existoval v 14. až 16. století státní útvar, který tehdejší ruští kronikáři nazývali \"Ťumeňský chanát\" (později anektován Sibiřským chanátem).\n\nSamotné slovo Ťumeň pochází pravděpodobně z turkického slova tumen, které označuje jednak dolní tok řeky, jednak vojsko čítající 10 000 mužů. Jednalo se o termín běžně užívaný ve vojsku Zlaté hordy, mohl tak snadno proniknout do ruštiny.\n\nPrvní zmínka o znaku Ťumeně pochází z roku 1635, byl na něm zobrazený bobr a liška. Současný znak pochází z roku 1785, nepoužíval se pouze v sovětském období.\n\nZnak Ťumeně je tvořen modrým štítem, kde na stříbrných vlnách pluje zlatá loď. Štít ověnčený hradební korunou drží bobr a lišák se stříbrnými zuby a očima, kteří stojí na zlatých vojenských trofejích. Na modré stužce dole stojí heslo: \"„От сего града начинается“\", tedy \"„Od tohoto města se začíná“\". Je tím míněno, že od tohoto města se začíná říční plavba na Sibiři.\n\nNejstarší pozůstatky lidského osídlení na území současné Ťumeně pochází z období neolitu a mladší doby železné. V 13. - 16. století se nedaleko současné Ťumeně nacházelo hlavní město Ťumenského chanátu Čingi-Tura.\n\nVýstavba ruské \"Ťumeňské pevnosti\" začala 29. června 1586 na příkaz cara Fjodora I. Ivanoviče poblíž Čingy-Tura. Pro stavbu pevnosti byl vybrán výběžek, chráněný ze západu řekou Ťumenkou a strží, z východu Turou.\n\nŤumeň byla postavena na staré obchodní cestě ze střední Asie do Povolží, na místě, o které po staletí bojovali kočovníci jižní Sibiře. Velkou výhodou byly splavné řeky, po kterých se dalo doplout velmi daleko. První osadníci sem přicházeli z měst jako Perm, Solvyčegodsk či Velikij Usťug. Čelné místo mezi obyvateli Ťumeně zaujímali bojaři, střelci a kozáci. Roku 1605 zde byla zřízena jedna z prvních poštovních stanic na Sibiři. V roce 1618 byl založen Klášter svaté Trojice.\n\nV prvních letech město trpělo nájezdy Tatarů a Kalmyků. 1640-1642 za vlády vévody Grigorije Barjatinského byla centrální část města opevněna a okolní osady obehnány hradbami. Postupem času však ohrožení sláblo a začala se rozvíjet řemesla, jako například kovářství, zvonařství, mýdlařství a koželužství.\n\nRoku 1695 vypuknul ve městě požár, který zachvátil celé dřevěné město. Po tomto požáru se začalo s výstavbou kamenných budov.\n\nV 19. století přichází současně s úpadem Tobolsku rozkvět města, za kterým stálo především vedení trasy Transsibiřské magistrály přes město (1885). Tahounem výroby byl v 19. století kožedělný průmysl - v 2. polovině 19. století fungovalo ve městě až 70 závodů na zpracování kůže. Ťumeň byla také důležitým obchodním centrem a fungovalo zde 10 škol.V období občanské války se o město sváděly boje. Spolu československými legionáři 20. června 1918 obsadili Ťumeň bělogvardějci, prakticky bez boje a 8. srpna 1919 vstoupily do města oddíly 51. divize Vasilije Bljuchera.\nVelký rozvoj průmyslu ve městě nastal v souvislosti s evakuací evropské části Ruska po napadení SSSR Německem roku 1941. Kromě průmyslových podniků sem bylo přesunuto i balzamované tělo Lenina, které bylo dočasně uloženo v prostorách místní zemědělské univerzity. Roku 1944 byla zřízena Ťumeňská oblast, jejímž centrem se stala Ťumeň.\n\nK největšímu rozvoji města v historii však došlo až v 60. letech, kdy se v okolí města začala využívat veliká ložiska ropy a zemního plynu. Expandující těžařský průmysl si vyžádal velké množství lidí zajišťujících dobývání a dopravu těchto surovin. V letech 1979-2016 se tak počet obyvatel Ťumeně zdvojnásobil.\n\nZdejší klima má blízko k silně kontinentálnímu. Srážek není mnoho, průměrně 480 mm za rok, a to převážně v létě. Charakteristické jsou velmi náhlé změny počasí. Nejnižší teplota -49,2 °C byla zaznamenána roku 1958.\n\nK 1. lednu 2016 byla Ťumeň 18. největším městem Ruska, 4. největším městem Sibiře a 3. největším městem Uralského federálního okruhu.\n\nPodle posledního sčítání lidu roku 2010 jsou nejpočetněji zastoupenými národnostmi Rusové (84,4 %), Tataři (6,1 %), Ukrajinci (1,7 %), Azerové (1,1 %), Arméni (0,9 %), Němci (0,6 %), Kazaši (0,5 %), Čuvaši (0,5 %), Bělorusové (0,4 %) a Tádžikové (0,4 %).\n\nNejrozšířenějším náboženstvím je pravoslaví, ve městě jsou ale v provozu i 4 mešity, katolický kostel a synagoga.\n\n\nŤumeň je důležitým železničním uzlem na Transsibiřské magistrále, ze které zde vybíhají tratě na Novyj Urengoj a Nižněvartovsk.\n\nKříží se zde federální dálnice R351 Jekatěrinburg — Ťumeň, pokračující dále na východ jako R402 do Omsku, s dálnicí R404 vedoucí na sever do Chanty-Mansijsku.\n\nLeteckou dopravu zajišťuje mezinárodní letiště Roščino (IATA: TJM), kterým roku 2015 prošlo přibližně 1,4 mil. pasažérů.\n\nVeřejnou dopravu ve městě zajišťují autobusy a maršrutky ve vlastnictví města i soukromníků, jezdící na 87 městských a 47 příměstských linkách. V letech 1970-2009 ve městě fungovala též trolejbusová doprava.\n\nŤumeň je významným střediskem zimních sportů, zejména díky modernímu lyžařskému areálu Perla Sibiře (), nabízejícímu 50 km běžkařských tras a tribuny pro až 8 tisíc diváků. Roku 2016 zde proběhlo mistrovství Evropy v biatlonu, v roce 2017 se zde bude konat světový pohár, roku 2021 je plánováno mistrovství světa.\n\nKromě toho se v Ťumeni daří fotbalu (FK Ťumeň, stadion Geolog) a funguje zde 7 škol pro přípravu olympijských kádrů.\n\n\n\n\n"}
{"id": "33383", "url": "https://cs.wikipedia.org/wiki?curid=33383", "title": "Dezfúl", "text": "Dezfúl\n\nDezfúl je město v Íránu, v provincii Chúzistán. Nachází se přesněji na řece Rúd-e-Des, v jižní části země, nedaleko hranic s Irákem a asi 110 km od většího města Ahvázu. Město má 212 000 obyvatel (odhad 2005) a je proslaveno hlavně historickým mostem ze 4. století př. n. l. Lidé zde mluví jiným, odlišným dialektem fársí.\n\n"}
{"id": "33388", "url": "https://cs.wikipedia.org/wiki?curid=33388", "title": "Dláto", "text": "Dláto\n\nDláto je nástroj sloužící k ručnímu opracování různých materiálů, jako je dřevo, kámen (kamenická dláta). Existují i speciální dláta pro různé výtvarné činnosti, jako jsou dřevoryt, linoryt neboli rydla.\n\nDláto se skládá z ocelového profilu zakončeného ostřím a dřevěné nebo plastové rukojeti. Klasická dláta jsou vybavena dřevěnou rukojetí, zpevněnou ocelovým kroužkem, tato dláta se používají tak, že jsou na ně vedeny údery dřevěnou paličkou (kladivo by mohlo dláto poškodit), která jim uděluje potřebnou hybnost.\n\nDláta se vyrábějí v různých tvarech a velikostech. Truhlář nebo řezbář pomocí nich tvaruje požadované detaily dřevěných dílů.\n\nKaždá historická činnost, jejímž objektem bylo opracování dřeva, měla svá speciální dláta, například truhláři, tesaři, bednáři, koláři, soustružníci, modeláři.\n\nV dnešní době, kdy je dřevo zpracováváno především strojově, má dláto již menší význam, avšak výtvarníci a tesaři by se bez něj neobešli.\n\n\n„Valivé dláto“ – typ vrtací korunky pro vrtání do hornin\n\n\n"}
{"id": "33390", "url": "https://cs.wikipedia.org/wiki?curid=33390", "title": "České království", "text": "České království\n\nČeské království či Království české (německy \"Königreich Böhmen\", latinsky \"Regnum Bohemiae\") byl státní útvar v čele s králem na území Čech od 13. století do roku 1918. K Českému království byly v různých obdobích přidruženy další historické země, především Moravské markrabství, slezská knížectví a Lužice. Země pod vládou českého krále se souborně označují jako země Koruny české.\n\nKrálovský titul byl některým přemyslovským knížatům udělován i dříve, ale definitivně byla přeměna Českého knížectví v dědičné království potvrzena Zlatou bulou sicilskou roku 1212. Na českém královském trůnu vládly dynastie Přemyslovců (1198–1306), Lucemburkové (1310–1437), Jagellonci (1471–1526), Habsburkové (1526–1780) a Habsburko-Lotrinkové (1780–1918). Království oficiálně zaniklo roku 1918 vznikem Československa.\n\nJednotlivá období Českého království můžou být rozdělena takto:\n\n\nPrvním českým králem byl v letech 1085–1092 Vratislav II., druhým pak jeho vnuk Vladislav II. v letech 1158–1172. Vladislavův královský titul byl již možná dědičný, ale jeho synové jej neudrželi.\n\nDědičnost titulu českého krále zajistil obratnou diplomacií pro sebe a své potomky až třetí panovník s touto hodností, Přemysl Otakar I. Německý král Filip Švábský roku 1198 uznal jeho dědičný královský titul a tímto oficiálně vzniklo České království. Později bylo roku 1204 potvrzeno císařem Otou IV, papežem Inocentem III. a také Zlatou bulou sicilskou (1212).\n\nVýznam Zlaté buly sicilské z roku 1212, kterou Přemysl Otakar I. získal za to, že pomohl Fridrichu Štaufovi stát se císařem Svaté Římské říše, a která zaručovala Čechám různá privilegia v říšském rámci, není třeba přeceňovat. Bula spíše jen potvrdila stav věcí, neboť za vlády Přemysla Otakara I. se království Čechů, doposud okrajová část Evropy, proměnilo ve středoevropskou velmoc.\n\nPřemyslovští králové počínaje Přemyslem Otakarem I. začali zvát do českých zemí převážně německé kolonisty. Chtěli osídlit pohraniční oblasti českého území, které tehdy vykazovaly malou hustotu obyvatelstva. Dalšími pohnutkami pro získání přistěhovalců byla potřeba velkého počtu řemeslníků a obchodníků pro nová královská města, kteří měli panovníkům zajistit další daňové příjmy.\n\nS vládou Václava I. je spojena změna víceméně obranné české politiky na politiku ofenzivní. Společně se svým synem, moravským markrabětem a pozdějším českým králem Přemyslem Otakarem II., se jim podařilo na čtvrt století pod svoji vládu přivést i rakouské země a Otakarovo panství se rozkládalo za Alpy až k Jaderskému moři. Král Přemysl Otakar II. byl významnou postavou nejen českých, ale i středoevropských dějin. Po silném otřesu české státnosti následujícím po bitvě na Moravském poli a smrti Přemysla Otakara II. však moc v Rakousku natrvalo získali Habsburkové. Přemyslův syn Václav II. obrátil svou pozornost na sever a východ, kde se mu podařilo získat polskou a pro svého syna Václava III. uherskou korunu. Panství Václava III. tak sahalo od Uher až k Baltskému moři.\n\nPřemyslovci by ale pravděpodobně nemohli dosáhnout svých úspěchů bez finančních prostředků plynoucích z těžby jihlavského a kutnohorského stříbra. V době Václava II. se totiž v Čechách těžilo asi 40 % veškerého evropského stříbra, které tehdy bylo nejdůležitějším cenným kovem.\n\nPřemyslovský rod, tato první a jediná původem česká panovnická dynastie, vymřel po meči zavražděním mladého krále českého, polského a uherského Václava III. v Olomouci za nevyjasněných okolností dne 4. srpna 1306.\n\nPo smrti Václava III. byl českým králem zvolen Jindřich Korutanský, ale záhy byl trůnu zbaven ve prospěch Rudolfa Habsburského. Po Rudolfově smrti roku 1307 byl za českého krále znovu přijat Jindřich, kterého o vládu 1310 připravila politika Lucemburků.\n\nRoku 1310 se po čtyřech letech zápasů o trůn dostává k vládě Jan Lucemburský, manžel dcery Václava II. Elišky Přemyslovny. Zdejší sebevědomá šlechta nakonec vyvolala Janův odpor k zemi, které vládl třetinu století, přesto mu Čechy vděčí za mocenský vzestup. Jan přímo rozšířil české země o Slezsko a svou obratnou zahraniční politikou nepřímo připravil základ politického i územního úspěchu svého syna a dědice Karla IV., o jehož zásluhách pro Česko není třeba se více šířit – podařilo se mu udělat z českých zemí a Prahy jedno z nejdůležitějších politických a kulturních center Evropy. S obdobím vlády Karla a Václava IV. tak přišlo nejslavnější období českých dějin.\n\nKarel IV. roku 1348 ustanovil Země Koruny české v rozsahu územních zisků svého otce a rozšířil je o Horní Falc, Dolní i Horní Lužici a Braniborské markrabství. Karel IV. dále položil základy gotické Prahy, založil Nové Město pražské, zvelebil Staré Město a Pražský hrad, dal v Praze postavit kamenný most přes Vltavu, který nese jeho jméno (Karlův most), a nedaleko Prahy postavil hrad Karlštejn. V jeho době byla Praha povýšena na střed říše. Se svými čtyřiceti tisíci obyvateli byla tehdy Praha jedním z největších měst Evropy.\n\nPo smrti Karla IV. se v roce 1378 vlády ujal jeho syn Václav IV. V Praze působili reformní kazatelé, kteří kritizovali nepravosti v církvi a usilovali o její reformu. V tomto úsilí později pokračoval Jan Hus. Jeho kazatelská činnost a jeho názory, vzbudily nevoli církve, ale v Čechách získaly široký ohlas. Hus byl v roce 1414 předvolán do Kostnice, aby se na církevním sněmu pokusil obhájit své názory. Přes všechen nátlak a věznění však Hus své názory neodvolal. Dne 6. července 1415 byl z rozhodnutí kostnického koncilu upálen jako kacíř.\n\nKdyž zpráva o Husově upálení došla do Čech, rivalita mezi přívrženci názorů Mistra Jana Husa na reformu církve, a zastánci dosavadních církevních pořádků se postupně proměnila v otevřené nepřátelství. Defenestrace konšelů a radních z oken pražské radnice a soustřeďování husitů ve městech i v horských oblastech byly počátkem husitské revoluce a válek, které následovaly. V roce 1420 husité ustanovili svůj program v tak zvaných Čtyřech artikulích pražských.\nNa události v českých zemích reagovali císař Zikmund Lucemburský a katolická církev od roku 1420 až do roku 1431 pěti křižáckými výpravami. Všechny tyto pokusy o vojenské potlačení husitské vzpoury však byly husitskými vojsky odraženy. Husitská vojska vedl úspěšně Jan Žižka z Trocnova (1374–1424), po něm převzal velitelskou funkci Prokop Holý. Ani husité se nevyhnuli vnitřním rozporům a rozdělili se na radikální křídlo Táboritů a umírněné, kterým šlo o dohodu s císařem a církví. To nakonec vedlo k bratrovražedné bitvě u Lipan v roce 1434, v níž byli radikálové poraženi. Konec husitským válkám učinilo až schválení tak zvaných basilejských kompaktát. V roce 1436 bylo nakonec dosaženo dohody mezi císařem Zikmundem Lucemburským a Českým královstvím na sněmu v Jihlavě. Zikmund byl uznán za krále českého, kterým však byl podle tehdejších právních představ již od smrti svého bratra Václava IV. v roce 1419.\n\nHusitství znamenalo pro české země těžkou hospodářskou ránu a přes jeho význam pro pozdější vývoj protestanství v německých zemích pověst Čechů v Evropě utrpěla. České země přišly o své dosavadní mocenské postavení, které už pak nikdy nezískaly. Skutečností však je, že se z Čech s dalekým časovým předstihem rozšířila myšlenka nutnosti reformy církve.\n\nSmrtí Albrechta Habsburského, nástupce Zikmunda Lucemburského, v říjnu roku 1439 v Čechách zavládlo období \"interregna\" – neboli období mezivládí, které trvalo až do roku 1453. Stavové hledali vhodného kandidáta na český trůn, avšak žádný vhodný se nenaskytl. O českou korunu nebyl zájem. Autorita českého krále se rozpadla, královský majetek rozkraden, ten jež zůstal, byl zplundrován. Koruna byla nabídnuta Albrechtu Bavorskému, synovci královny Žofie, manželky zemřelého Václava IV., avšak asi na základě znalosti českých poměrů Albrecht odmítl.\n\nAbsence panovníka přivedla české stavy k nouzovému řešení. České stavy se roku 1440 v „listu smírném“ rozhodly nahradit chybějící ústřední moc delegací pravomocí směrem dolů – tedy do krajů. Tak vznikly regionální šlechtické spolky – sněmíky, či jinak landfrídy, které zabezpečovaly alespoň minimální chod státu, jejich posláním byla eliminace rušitelů mírů. Spolupráci landfrídů zajišťovaly pravidelné zemské sněmy. V situaci mocenských sporů se prohlásil za zemského správce Jiří z Poděbrad. Fakticky mu byl tento status zemským sněmem udělen až roku 1452 poté, co zlikvidoval vnitřní nepřátele v království. Správcem se měl stát pouze na dva roky, ve skutečnosti však mu postavení vydrželo až do smrti Ladislava Pohrobka.\n\nPo smrti krále Ladislava Pohrobka (1453–1457) byl Jiří z Poděbrad zvolen českými stavy králem. Jiří se stal úspěšným panovníkem, který u mnohých vzbuzoval respekt doma i za hranicemi království. Od začátku své vlády se však musel vyrovnávat s obtížným mezinárodně politickým postavením – výraznou většinou učené Evropy i domácími odpůrci (především z vedlejších zemí Koruny české a z Moravy) byl považován za husitského kacíře a povýšence nízkého původu, který se zmocnil panovnického trůnu neprávem. Jiří z Poděbrad byl ovšem prosazovatelem myšlenky jednotné Evropy.\n\nRoku 1465 vznikla v Českém království opozice vůči králi reprezentovaná Jednotou zelenohorskou, v níž se spojilo odbojné katolické panstvo. K ozbrojenému odporu se přidala i katolická města. Členové jednoty byli ochotni přijmout za svého panovníka polského krále Kazimíra IV., ale ten odmítl. Roku 1466 vyhlásil papež Pavel II. proti kacířským Čechám křížovou výpravu, do jejíhož čela se postavil uherský král Matyáš Korvín, kterého si katoličtí páni zvolili roku 1469 za svého krále.\n\nVe chvíli nejvyššího ohrožení se Jiří prozíravě vzdal dynastických nároků svých synů a nabídl českou korunu Jagelloncům. Po smrti „husitského krále“ Jiřího v roce 1471 nastupuje na český trůn jagellonská dynastie v osobě nejstaršího syna polského krále a litevského velkoknížete Kazimíra IV. Jagellonského Vladislava.\n\nPříchodem Vladislava do Prahy slavila dynastická politika Jagellonců významný úspěch, prosadili se totiž alespoň v jedné ze zemí, jež považovali za své dědictví po Ladislavu Pohrobkovi, bratrovi Vladislavovy matky (dále to bylo Království uherské). Matyáš Korvín se dal korunovat českým králem, byl vládcem vedlejších zemí Koruny české, Moravy, Slezska a Lužice. Kromě toho ho přímo v Čechách podporovala katolická šlechta, ovládající jih a severozápad země, a za svého panovníka ho považovala také některá česká města, která neuznala Vladislavovu volbu.\n\nSlabá vláda Jagellonců, kdy spíše šlechta vládla králi, trvala jen půl století a ukončila ji bitva u Moháče.\n\nPo vymření česko-uherské větve Jagellonců si česká šlechta zvolila za krále Ferdinanda I., manžela Anny Jagellonské. Důvodem byl především žalostný stav královské pokladny a turecké nebezpečí. Ferdinandem I. se na příštích 400 let dostal v Čechách k moci rod, který se hlavně sňatkovou politikou vypracoval mezi přední panovnické dynastie vůbec, v českých zemích však Habsburkové zůstali spíše symbolem zpátečnictví a národního útlaku.\n\nLesk dokázal přinejmenším Praze vrátit Rudolf II., po jeho smrti ale dochází k rozkolu mezi katolíky a protestanty. Protestantské české stavy si zvolily za krále Fridricha Falckého, který ale neměl potřebné vlastnosti vůdce. Bohatá šlechta sice mohla zabezpečit nezávislé Čechy, zůstávala ale nejednotná. Po bitvě na Bílé hoře nastává období, které později obrozenecké dějepisectví ne úplně správně hodnotí jako dobu temna.\n\nRoku 1627 bylo v Čechách vydáno Obnovené zřízení zemské, kterým byl jazyk německý zrovnoprávněn s českým. Protestantská česká šlechta a zemanstvo byly zdecimovány, jejich statky byly dány českým i cizím, nejčastěji rakouským, německým a italským katolickým rodům a na poddané bývaly koncem 17. století často uvrženy nepoměrně vyšší robotní povinnosti, které pak vedle dalších faktorů zapříčiňovaly povstání, jež bývala násilně potlačována. Od českých zemí byly odtrženy obě Lužice, které byly Habsburky postoupeny Saskému spojenci (1635).\n\nPokračovala rekatolizace země, která vedla k tomu, že ve dříve nábožensky rozdělených českých zemích vzniklo homogenní katolické prostředí. Častý nedostatek pramenů z této doby pozdější historiografy často sváděl k interpretaci historického období jako celkově velmi úpadkového („doba temna“), bylo tomu tak ale jen v určitých směrech a do určité míry. Ve skutečnosti však od 2. poloviny 17. století došlo ke stabilizaci politické situace a opětovnému ekonomickému rozvoji českých zemí. Monumentem doby a v rozporu s tezí o kulturním úpadku je řada barokních literárních děl, barokních kostelů na venkově i ve městech a vrcholné stavby českého baroka vybudované převážně v 1. polovině 18. století. Citelnou ztrátou byla emigrace původní šlechty, cizí šlechta ovšem do českých zemí přicházela už dřív.\n\nKarlem VI. vymřeli rakouští Habsburkové v mužské linii a nástupnictví Marie Terezie využili Hohenzollerni. Pruský král Fridrich II., k němuž se připojili i bavorský a saský kurfiřt, obsadil na přelomu let 1740 a 1741 Slezsko a nechal si holdovat slezskými stavy. Bavorský kurfiřt Karel Albrecht – krátce na to zvolený římským císařem jako Karel VII. Bavorský – obsadil za podpory francouzských sborů Čechy a nechal se českými stavy provolat českým králem. I když Marie Terezie, dcera Karla VI., získala České království zpět a byla korunována v Praze v roce 1743, industrializované Slezsko (kromě měst Těšín, Opava a Krnov) připadlo od roku 1742 Prusku.\n\nMarie Terezie se pokoušela o racionálnější administraci své říše, což vedlo k politice centralizace (a byrokracie). Co zbylo z české koruny, splynulo s rakouskými provinciemi monarchie. Roku 1749 byly správními reformami Marie Terezie Země Koruny české \"de facto\" zrušeny. Zrušena byla také česká kancelář ve Vídni. I nadále se však korunovali čeští králové v rámci Českého království.\nPruský král Fridrich II. se obával nepřátelské koalice vedené Rakouskem, kdy se Marie Terezie připravovala na válku s Pruskem získat Slezsko zpět. Pruská armáda dobyla Sasko a v roce 1757 vtrhla do Čech. V Bitvě u Štěrbohol (1757) porazili Habsburky a následně obsadili Prahu. Zničená byla asi čtvrtina Prahy a těžké škody utrpěla i Katedrála svatého Víta. V bitvě u Kolína však Pruský král Fridrich II. prohrál a musel ustoupit z Čech.\n\nSkutečné změny přinášejí až reformy císaře Josefa II. (1780–1790). Je zrušen jezuitský řád, zakázáno mučení při hrdelních procesech, soudnictví je odděleno od správy a v roce 1781 je vydán patent o zrušení nevolnictví; toleranční patent, kterým se povoluje příslušnost k dvojímu protestantskému vyznání, byl vydán v témže roce. Zároveň však dochází k centralizaci správy a ke germanizaci vyššího školství a úřadů.\n\nV 80. letech 18. století začínají v Praze vycházet první české noviny, začíná se hrát české divadlo, v roce 1792 se zřizuje stolice českého jazyka a literatury na pražské universitě.\n\nNárodnostní nerovnost byla realitou habsburské monarchie, vládnoucími národy byli Němci a Maďaři. V druhé polovině 19. století už ale byli Češi moderním národem a Čechy patřily k hospodářsky nejvyspělejším korunním zemím Rakouska-Uherska. V zemském sněmu Království českého docházelo k silným národnostním rozepřím mezi Čechy a Němci, kteří žádali národnostní rozhraničení Čech a rovnoprávnost obou jazyků . Důsledkem těchto rozepří byly špatná akceschopnost zemského sněmu a potíže zemských financí, což se stalo oficiálním důvodem k tomu, že ho císař František Josef I. tzv. Anenskými patenty z 26. července 1913 rozpustil a vyzýval vládu k vypsání nových voleb do zemského sněmu. Druhý z obou patentů nahradil zemský výbor císařem jmenovanou zemskou správní komisí, která měla Čechy spravovat až do nových voleb. K vypsání nových voleb již nedošlo z důvodu vypuknutí I. světové války, proto se již zemský sněm nikdy nesešel a Čechy nadále spravovala Zemská správní komise. 28. října 1918 vzniklo Československo v čele s prezidentem Masarykem a České království se přeměnilo v zemi Českou.\n\n\n\n"}
{"id": "33391", "url": "https://cs.wikipedia.org/wiki?curid=33391", "title": "Sůl", "text": "Sůl\n\nSůl může být:\n\n\n"}
{"id": "33401", "url": "https://cs.wikipedia.org/wiki?curid=33401", "title": "Varna", "text": "Varna\n\nVarna (bulharsky Варна, v období antiky nazývaná Odessos) je s  obyvateli po Sofii a Plovdivu třetím největší městem Bulharska. Město se rozkládá na březích Černého moře a je to největší bulharský přístav. Přezdívá se jí i „mořská metropole Bulharska“. Nalézá se tam i vrchní velení bulharského námořnictva.\n\nV letních měsících se ve Varně pořádá mnoho festivalů (např. mezinárodní hudební festival \"Varenské léto\", \"Mezinárodní jazzový festival\", či \"Týden moře\". Místní muzeum mimo jiné nabízí pohled na nejstarší zlatý poklad na světě, tzv. Varenskou kulturu.\n\nV r. 1972 byla při stavebních úpravách nalezena Varenská nekropole z eneolitu. Odhadované stáří tohoto pravěkého hřbitova je okolo roku 4200 př. n. l., tudíž spadá do mladší doby kamenné. V jednom z hrobů nalezen nejstarší nalezený poklad ze zlata na světě (tzv. Varenská kultura), ale našly se tam především předměty z mědi, pazourku, bronzu, stříbra a jílu. Tento nález svědčí o velmi raném osídlení oblasti. Poklad je vystaven v místním archeologickém muzeu.\nPoměrně známou je i pevnost Odesos, která se rozkládala na březích Varenského zálivu okolo roku 570 př. n. l. Pevnost byla mnohokrát obléhaná, dokonce i Alexandrem Makedonským, ale nikdy nebyla dobyta. Nakonec přešla dohodou pod křídla makedonské říše.\n\nNa začátku našeho letopočtu stojí Odesos v čele silného obchodního sdružení pěti měst, které se podobá Aténskému svazu. Do sdružení se řadí Odesos, Tomi (Konstanca), Mesambra (Nesebar), Kalateja a Apollónie (Sozopol).\n\nNa prvních mincích toho města je zobrazen ležící bůh Darsalos, který drží roh hojnosti a amforu. Roh symbolizuje bohatství, zatímco amfora skvělé víno produkované v oblasti.\n\nPo rozdělení římské říše v roce 395 je město zobrazováno jako součást Byzantské říše. Ale i přesto si město zachovává nezávislé vedení a velmi rozvinutý obchod a kulturu.\n\nV roce 447 tu byzantský císař Theodosius II uzavírá mír s vůdcem Hunů Attilou. Poté za císaře Justiniána I. zažívá Odesos svůj největší rozmach.\n\nNa konci 6. století je pevnost úplně zničena častými nájezdy Avarů a Slovanů. Brzy po zničení se název Odesos vytrácí. Nový název – Varna, který má podle některých hypotéz thrácký původ, se poprvé objevuje v byzantských kronikách Teofana Zpovědníka a patriarchy Nikofora I.. Záznam má spojitost se římskou ztrátou kontroly zemí kolem Dunaje. Římská vojska utrpěla v deltě Dunaje potupnou porážku od Bulharů.\n\nV 7. století přebírá město bulharský chán Asparuch a stěhuje se do paláců na místní akropol. V roce 679 je ve Varně podepsáno uznání nového Bulharského státu, který vznikl na Balkánském poloostrově. Obecně se věří, že ve stejném sále byl podepsán dekret o vzájemné vojenské pomoci mezi Asparuchem a slovanskými kmeny žijícími mezi Dunajem a pohořím Balkán.\n\nPoté se po dlouhou dobu (v letech 773–950) vedou války o Varnu mezi Bulhary a Byzantskou říší. Nakonec město skončí v byzantských rukách až do roku 1202.\n\nNa konci 8. století leží město na hranicích bulharského státu. Umírající chán Pagan se snažil Varnu udržet mírovými jednáními. Po pokřtění Bulharů v roce 864 za vlády cara Borise I. se město stává baštou křesťanství – dokonce tu sídlí patriarcha. Okolo roku 970 získala město opět Byzantská říše a zpět Varnu pro Bulhary získává až v 12. století král Kalojan.\n\nV 13. až 14. století se tu shromažďovalo mnoho kupců nejen z Bulharska, ale i z Janova, Benátek, Florencie, Ragusy i z Byzance. Varna se stala jedním z rychle rostoucích obchodních středisek v Evropě. Hlavními vývozními artikly byly obilniny a víno, vedlejšími ostatní zemědělské produkty. V hojném množství se sem ale dováží také luxusní zboží (šperky, slonovina atd.). Ve 14. století je Italy Varna považována za nejdůležitější přístavní město mezi Konstantinopolí a deltou Dunaje.\n\nV roce 1366 bylo město neúspěšně obléháno Amadeem VI. Savojským. V důsledku obléhání se Varna stala hlavním městem Karvunského knížectví. Poté bylo v roce 1389 město dobyto Osmanskými Turky a následně v roce 1413 postoupeno byzantskému císaři Manuelovi II. Palaiologosovi. V roce 1414 bylo město vypleněno Tatary a nakonec roku 1444 znovu dobyto Turky po bitvě u Varny, kde zemřel a získal přízvisko po místu smrti král polský a uherský Vladislav III. Varnenčik (resp. maďarsky Ulászló I.). Zároveň bylo rozhodnuto o osudu bulharského území po další čtyři století. Pád Konstantinopole se proto stal taktéž nevyhnutelným. Nyní ve Varně stojí Vladislavovo mausoleum.\nPo ovládnutí města Turky Varna získává turecký charakter, avšak zachovává si důležité obchodní a strategické postavení. Je tu vybudována nová pevnost oddělující Dobrudžu od zbytku Bulharska. Pevnost je v letech 1773 a 1828 dobyta Rusy v průběhu mnoha rusko-tureckých válek. Nakonec byla v roce 1829 Rusy zbořena. V roce 1854 se tu koná spojenecké jednání Velké Británie, Francie a Osmanské říše. Tyto státy spolu bojují proti Rusku v Krymské válce. Varna se v této době stává hlavním velitelstvím britských a francouzských pozemních i námořních sil. Avšak mnohé z přítomných vojáků sklátila cholera a navíc se ve městě rozhořel požár. Britské a francouzské památníky označují hřbitovy, kam byli oběti cholery i požáru pochovány.\n\nV roce 1866 je dokončena první železnice v Bulharsku. Vede ze střední Evropy přes Ruse a Varnu až do osmanského hlavního města Istanbulu. Za několik málo let tudy vedla i trať Orient expresu. Varna se v tomto období stává jedním z hlavních dovozců jídla (zejména obilí z úrodné Jižní Dobrudže) do Istanbulu. Také se používá jako překladiště dovozu do Istanbulu ze zbytku Evropy.\n\nVarna je osvobozena z tureckého poddanství 27. července 1878, kdy do města mírově přišla ruská vojska. O postoupení Varny Bulharsku je rozhodnuto 3. března 1878 na San Stefanské konferenci a následně i v Berlíně 13. července 1878.\n\nPo osvobození Bulharska město čítalo okolo 25 tisíc obyvatel. Stálo v popředí bojů první balkánské války a první světové války. Hospodářství města bylo nepříznivě ovlivněno ztrátou úrodné Jižní Dobrudže, kterou v letech 1913–1916 a 1919–1940 zabralo Rumunsko. V druhá světové bylo město od září 1944 okupováno rudou armádou, která pomáhala stmelovat vládu komunistů v Bulharsku.\n\nPo několik desetiletí po osvobození v roce 1878 byla vystěhovávána valná většina Turků a Řeků a naopak sem proudili Bulhaři z vnitrozemí, severní části Dobrudže a Malé Asie. V roce 1887 žije ve městě 25 256 lidí. O pět let později se počet zvýší víc jako o třetinu na 34 922 obyvatel. Velký nárůst je způsoben dalším přílivem bulharských uprchlíků z Makedonie, východu Thrákie a nyní i z jihu Dobrudže. Avšak již tak velký příliv pokračoval ještě intenzivněji po válkách pro Bulharsko tragických – druhé balkánské válce a první světové válce. Bulhaři těmito přesuny získaly drtivou etnickou převahu v oblasti, avšak zůstaly tu i skupinky Gagauzů, Sfaradimů a Arménů. V roce 1908 je zbořen zbytek Varenské pevnosti i všechny mešity.\n\nKolem roku 1890 si místní zastupitelstvo uvědomuje bohatství moře a chce ho začít využívat. Jsou vybudovány první moderní mořské lázně, které přitahují mnoho návštěvníků zejména z oblastí střední a východní Evropy. V roce 1906 je otevřen moderní přístav ve Varenském zálivu. Varna je samozřejmě hlavním exportním přístavem Bulharska. Také je největším pěstitelem obilnin a nejdůležitější vinařskou oblastí v celém Bulharsku.\n\nRoku 1907 je ve Varně otevřena první bulharská továrna na konzervované jídlo – \"Bratja Genovi\" (Bratři Genovovi). Dále jsou tu otevřeny továrny pro výrobu bavlněných vláken, čokolády, lokumu, vína a piva.\n\nV létě je Varna místem mnoho festivalů a stává se de facto i letním hlavním městem Bulharska, protože tu v nedalekém Evksinogradu za letních měsíců zasedá vláda. Varna a její blízké okolí je turistickým centrem přibližně od roku 1950. Těžký průmysl a čilý obchod se Sovětským svazem tu kvete zejména v letech 1950 – 1970.\n\nOd 20. prosince 1949 až do 20. října 1956 nosí město jméno „Stalin“ podle přezdívky sovětského diktátora Josifa Vissarionoviče Džugašviliho.\n\nMěsto leží na severním a západním břehu Varenského zálivu a na východním až severovýchodním břehu jezera (viz foto ze satelitu). Na jihu města (u průtoku z jezera) se nachází čtvrť Asparuchovo. Severní břeh jezera shromažďuje téměř všechen průmysl a také tam je poměrně rozsáhlý přístav. Na severovýchod od něj je historické centrum města a městská pláž. Okolo města je menší aglomerace – na sever od Varny se nacházejí vilová městečka, ale i v ostatních směrech se mohutně zastavují volné plochy. Ve Varně končí i začíná osmý panevropský koridor.\n\nPanuje zde klima typické pro přímořské oblasti s průměrnou teplotou v lednu 1,7 °С a červencovou 22,8 °С. Průměrná celoroční teplota je 12,2 °С a průměrné srážky činí 498 milimetrů ročně. Nejvíce srážek bývá v červnu a listopadu, naopak nejméně během února. Nejnižší teplota – mínus 24,3 °С – byla naměřena 10. února 1929 a nejvyšší – plus 41,4 °С – v červenci. 21. srpna 1951 byl překonán bulharský rekord v největším denním srážkovém úhrnu. Jednalo se o úctyhodných 342 mm.\n\nSlunce tu nejdéle hřeje v červenci (331 hodin) a v srpnu (313 hodin). Zdejší podnebí je i proto vhodné pro pěstování středomořských plodů jako granátových jablek, fíků, kiwi i bobkových listů. Průměrná výška vln na zdejších plážích dosahuje 61 centimetrů.\n\nPrvní číselné údaje o počtu obyvatel pocházejí z poloviny prvního desetiletí 17. století, kdy město mělo čítat okolo 4,000 obyvatel. Po osvobození dosáhlo první sčítání lidu v r. 1881 výsledku 24 555 obyvatel. Tehdy se Varna stala druhým největším městem bulharského knížectví. Po sjednocení Bulharska v roce 1885 byla Varna třetím největším městem a tuto příčku si udržela i dalších 120 let, zatímco se pořadí na prvních dvou a čtvrté příčce neustále měnilo.\n\nDle údajů bulharského národního statistického úřadu je nyní Varna stále třetím největším městem, avšak mnoho zdrojů, dokonce i bulharská veřejnoprávní televize (bTV) a některé noviny, tvrdí, že s populací činící přibližně 520 tisíc obyvatel (připočítáni i dojíždějící pracovníci z okolí) se Varna řadí na druhou příčku. Oficiální údaje hovoří o 416 tisících obyvatelích i s aglomerací.\n\nVarna patří k jedněm z mála bulharských měst s pozitivním přirozeným přírůstkem a dokonce otevírá nové školy a školky.\n\nVětšina obyvatel města a okolí jsou Bulhaři (oficiální údaje hovoří o 85,3 % v oblasti, ale podíl ve městě je větší). Na druhém místě jsou Turci s 8,3 % (ale ve městě jich je méně). Dále tu žije okolo 20 000 Rusů, menší skupinky Romů, Arménů, Řeků a Židů plus rostoucí počet imigrantů z Asie a Afriky i vyhoštěných ze své vlasti.\n\nVe městě a jeho okolí stojí mnoho chrámů. Nejvíce – 14 – chrámů mají bulharští pravoslavní. Největším je chrám Zesnutí přesvaté Bohorodice. Dále zde stojí chrám arménských pravoslavných, kostely evangelíků a římských katolíků a šíitská mešita. Lze tu nalézt i buddhistické centrum a modlitebnu adventistů.\n\nV roce 1896 mají všechny přímořské země v Evropě svoji vlastní námořní flotilu. Jedinou výjimku tvoří Bulharsko, a proto v lednu 1896 předkládá vláda před národní shromáždění nový zákon o vytvoření bulharského námořnictva. Podplukovnické učiliště v Ruse se rozděluje a jeho nová část putuje do Varny. Zde se zřídí vysoká škola námořnická. Lodní orchestr je přemístěn stejného roku po stejné trase (Ruse → Varna). Jsou objednány tří minonosky z Francie. Dále je pořízena jachta \"Kamčija\" a výcviková jachta \"Strela\" na větrný pohon. Do první balkánské války má Bulharsko šest válečných lodí, dále \"Drazki\" (bulharský torpédoborec – jméno znamená neohrožený) a buduje se i pobřežní dělostřelectvo.\n\nNyní má Bulharsko k dispozici několik křižníků, jednu ponorku, několik fregat, korvet a velké množství tryskových motorových člunů a lodí pro vojenské potřeby (minolovky, lodě pro vyloďování). Také bulharské námořnictvo vlastní několik letounů.\n\nLetiště Varna patří mezi menší letiště v Bulharsku. Letiště se nachází poblíž města a zejména v letním období je velmi frekventované. Letiště Varna má IATA kód VAR. Létá sem celá řada leteckých společností.\nVlakové spojení je zajištěno různými vlaky ze Sofie a ostatních měst v Bulharsku. Dříve byly do Varny nasazovány přímé vlaky z Prahy (později už jen přímé vozy), to už ale pro dnešní dny neplatí. Dnes tam v letní sezóně zajíždějí přímé vozy z Budapešti, Bukurešti a Srbska, nově také i vozy z Moskvy, do kterých lze nastoupit i na českém území (Bohumín, Přerov, Břeclav).\n\n\n\n"}
{"id": "33402", "url": "https://cs.wikipedia.org/wiki?curid=33402", "title": "ISO 3166-2:TD", "text": "ISO 3166-2:TD\n\nKódy ISO 3166-2 pro Čad identifikují 23 regionů (stav v roce 2015). První část (TD) je mezinárodní kód pro Čad, druhá část sestává ze dvou nebo tří písmen identifikujících prefekturu.\n\n"}
{"id": "33403", "url": "https://cs.wikipedia.org/wiki?curid=33403", "title": "Vlajkový důstojník", "text": "Vlajkový důstojník\n\nVlajkový důstojník je vojenský důstojník, který má právo na vlastní vlajku.\n\nV námořnictvu a pobřežní stráži Spojených států amerických se tak označují důstojníci v hodnosti admirála, viceadmirála, kontradmirála a rear admiral (lower half). Vlajkoví důstojníci námořnictva USA používají bílo-modrou vlajku, která se vztyčuje na vrcholu hlavního stěžně. Počet hvězdiček na vlajce definuje jejich hodnost. Čtyři má admirál, tři viceadmirál, dvě kontradmirál a jednu rear admiral (lower half). Důstojníci od podpůrných jednotek mají modré hvězdy v bílém poli, u důstojníků, kteří velí vojenským operacím, je to obráceně. Vrchní velitel námořních operací má pozadí své vlajky napůl bílé a napůl modré. Tento a jiní nejvyšší důstojníci námořnictva můžou mít speciální vlajku, vytvořenou pouze pro každého z nich.\n\nBěhem první světové války měli téměř všichni vlajkoví důstojníci amerického námořnictva hodnost kontradmirála. Povýšení do této kategorie a stejně tak počet vlajkových důstojníků, délka služby a jejich odchod do penze bylo v této době upraveno zákony a veškerá jmenování musel schválit Senát.\n"}
{"id": "33404", "url": "https://cs.wikipedia.org/wiki?curid=33404", "title": "Pius IX.", "text": "Pius IX.\n\nBlahoslavený Pius IX. (13. května 1792 Senigallia – 7. února 1878 Řím), vlastním jménem Giovanni Maria Mastai-Ferretti byl 255. papežem katolické církve (1846 – 1878). Jeho pontifikát byl nejdelší doložený v historii papežství , trval více než 31 let (přesněji 11 559 dní).\n\nV roce 1854 vyhlásil dogma o neposkvrněném početí Panny Marie, v roce 1864 vydal protimodernistickou encykliku \"Quanta cura\" a její přílohu Syllabus omylů. V roce 1869 svolal první vatikánský koncil, který vyhlásil dogmata o poznatelnosti přirozenosti Boží rozumem a papežské neomylnosti.\n\nV průběhu koncilu italská vojska v roce 1870 násilně obsadila Řím, což vedlo k předčasnému rozpuštění koncilu (formálně byl řádně ukončen až v roce 1960). Pius IX. odmítl uznat likvidaci Papežského státu i narovnání navržené italskou vládou, které mu spolu s finančními kompenzacemi garantovalo zachování nezávislého Papežského státu v části Říma, a prohlásil se za vatikánského vězně.\n\nKanonizační proces Pia IX. otevřel papež Pius X. v roce 1907, blahořečil jej papež Jan Pavel II. v roce 1985. Jeho liturgická památka připadla na 8. února, výročí jeho smrti.\n\nNarodil se v Senigallii v pohraničí Ancony jako čtvrtý syn Girolama dei conti Ferrettiho. V mládí trpěl epilepsií, po vyléčení studoval ve Viterbe a posléze v Římě. V roce 1819 byl vysvěcen na kněze a po osmi letech se stal biskupem. Pro své souhlasné postoje k organizačním změnám v Papežském státě a sympatie s italským národním hnutím získal pověst liberála. V roce 1840 se stal kardinálem a v roce 1846, v dvoudenním konkláve, byl zvolený papežem a přijal jméno Pius IX.\n\nGiovanni Mastai-Ferreti byl jako člověk upřímně zbožný, dobrosrdečný a s dobrým smyslem pro humor. O jeho rodině se s nadsázkou říkávalo, že jsou v ní \"liberální i kočky\". V době svého zvolení papežem byl vnímán jako liberální protikandidát ke kardinálovi Lambruschinimu, považovanému za nekompromisního a reakčního konzervativce. Směr jeho politické orientace se však radikálně změnil po drsných zkušenostech z revolučního roku 1848, kdy byl přímo na schodech Cancellerie zavražděn jeho ministerský předseda Pellegrino Rossi a on sám musel uprchnout do Gaety, aby si zachránil před rozlíceným davem holý život. Po těchto zkušenost zatrpkl vůči novotám moderní doby a svou politiku po zbytek svého dlouhého pontifikátu vedl jako vyhraněně konzervativní v marné snaze stočit kormidlo dějin zpět k minulosti se starými osvědčenými pravidly.\n\nPodle některých zednářských dokumentů byl svobodným zednářem, měl se jím stát za svého působení v Chile a později být zednáři exkomunikován, jiné zdroje, zednářské i mimozednářské, ale tuto informaci popírají.\n\nVláda Pia IX. začala ve znamení liberálních reforem. Ihned po nástupu vyhlásil amnestii pro politické vězně, zrušil cenzuru a provedl několik dalších výrazných zásahů do státních struktur. V jistém smyslu též podpořil umírněnou část italského národního hnutí, což mu přineslo dočasně sympatie italské veřejnosti.\n\nZřejmě zamýšlel i dát Papežskému státu ústavu, nakonec to však odmítl. Jeho popularita poté poklesla a zcela upadla, když se odmítl připojit k italské armádě v bojích proti Rakousku.\n\nV Římě vypuklo povstání, které přinutilo Pia IX. uprchnout z města. V Římě od února 1849 do července 1849 vznikla Římská republika. Vrátit se papež mohl až s pomocí francouzských jednotek, které vyhnaly republikánskou armádu. Pius IX. vzal tuto záležitost jako důkaz zhoubnosti a nevhodnosti demokratického a republikánského zřízení a jeho původně liberalismu nakloněná orientace se zcela obrátila.\n\nZoufale se snažil udržet Papežský stát, ale byl to beznadějný boj. V září 1860 po vítězstvích italské armády nad papežskou se jeho územní rozsah omezil na okolí Říma chráněné silnou francouzskou posádkou. Ta však odešla, když propukla prusko-francouzská válka a italská armáda vytáhla proti Římu. Velitel papežských vojsk chtěl bojovat, ale Pius IX. mu poté, co italská vojska prolomila hradby města nařídil kapitulovat. 20. září 1870 tak Papežský stát de facto zanikl.\n\nSjednocená Itálie nehodlala hnát s papežem spor na ostří nože a nabídla mu dohodu o novém uspořádání a novém papežském státu (která se později v prakticky nezměněné podobě realizovala v roce 1929 podpisem Lateránských smluv a vznikem státu Vatikán). Pius IX. však sjednocenou Itálii a likvidaci Papežského státu nikdy neuznal a prohlásil se za „vatikánského vězně“. Po zbytek života zůstával ve Vatikánu, který ani jednou neopustil.\n\nKrom těchto pro papežství nešťastných politických konsekvencí lze pontifikát Pia IX. hodnotit jako významný a celkem úspěšný. Provedl rozsáhlou reorganizaci církevních struktur a založil mnoho nových diecézí a apoštolských vikariátů, zejména v USA a britských koloniích a uzavřel několik důležitých konkordátů. Centralizoval církevní moc a víceméně úspěšně se snažil dosáhnout duchovní obrody v církvi.\n\nJeho nejvýznamnějšími kroky jsou tyto:\n\n\n\n\n\nJelikož až do konce života odmítal uznat sjednocenou Itálii, vysloužil si nenávist italských nacionalistů, kteří se 13. července 1881 při přenášení jeho ostatků do baziliky sv. Vavřince za hradbami pokusili unést jeho rakev a vhodit ji do Tibery.\n\n3. září 2000 byl Janem Pavlem II. prohlášen za blahoslaveného. Toto blahoslavení velmi rozhořčilo starokatolickou církev, která je označila za krok těžce poškozující dosavadní ekumenické úsilí.\n\nPius IX. byl stejně jako mnoho jeho předchůdců velkým sponzorem umění. Nechal renovovat mnoho kostelů, včetně baziliky sv. Petra, a restaurovat řadu maleb.\n\nV intencích tridentského koncilu a řady svých předchůdců prosazoval zároveň návrat morálky do umění a vymýcení nahoty z křesťanských uměleckých děl a církevních sbírek. V tomto směru dokončil úpravy antických soch ve vatikánských sbírkách, nesystematicky prováděných už jeho předchůdci, když nechal detaily mužských pohlavních orgánů nahradit listy (tyto snahy nebyly v dané době nijak ojedinělé, totéž prosazovala např. anglická královna Viktorie).\n\nPius IX byl prvním papežem, který byl kdy vyfotografovaný.\n\n\n"}
{"id": "33406", "url": "https://cs.wikipedia.org/wiki?curid=33406", "title": "ISO 3166-2:RU", "text": "ISO 3166-2:RU\n\nKódy ISO 3166-2 pro Rusko identifikují 21 republik, 9 krajů, 46 oblastí, 2 federální města, 1 autonomní oblast a 4 autonomní okruhy (stav v roce 2015). První část (RU) je mezinárodní kód pro Rusko, druhá část sestává ze dvou nebo tří písmen identifikujících subjekt.\n\n"}
{"id": "33407", "url": "https://cs.wikipedia.org/wiki?curid=33407", "title": "ISO 3166-2:AZ", "text": "ISO 3166-2:AZ\n\nKódy ISO 3166-2 pro Ázerbájdžán identifikují 66 rajónů, 11 obcí a 1 autonomní republiku (stav v roce 2015). První část (AZ) je mezinárodní kód pro Ázerbájdžán, druhá část sestává ze dvou (identifikujících město) nebo tří písmen identifikujících rajón.\n\n\n"}
{"id": "33408", "url": "https://cs.wikipedia.org/wiki?curid=33408", "title": "ISO 3166-2:MR", "text": "ISO 3166-2:MR\n\nKódy ISO 3166-2 pro Mauritánii identifikují 15 regionů (stav v listopadu 2015). První část (MR) je mezinárodní kód pro Mauritánii, druhá část sestává ze dvou čísel nebo tří písmen identifikujících město nebo region.\n\n MR-01 Hodh ech Chargui (Néma)\n\n"}
{"id": "33411", "url": "https://cs.wikipedia.org/wiki?curid=33411", "title": "ISO 3166-2:MV", "text": "ISO 3166-2:MV\n\nKódy ISO 3166-2 pro Maledivy identifikují 19 administrativních atolů a 2 města (stav v roce 2018). První část (MV) je mezinárodní kód pro Maledivy, druhá část sestává ze dvou čísel nebo tří písmen identifikujících atol nebo město.\n\n MV-01 město Addu\n\n"}
{"id": "33412", "url": "https://cs.wikipedia.org/wiki?curid=33412", "title": "ISO 3166-2:MZ", "text": "ISO 3166-2:MZ\n\nKódy ISO 3166-2 pro Mosambik identifikují 10 provincií a 1 město (stav v roce 2015). První část (MZ) je mezinárodní kód pro Mosambik, druhá část sestává z jednoho nebo tří písmen identifikujících provincii nebo město.\n\n"}
{"id": "33413", "url": "https://cs.wikipedia.org/wiki?curid=33413", "title": "Admirál", "text": "Admirál\n\nAdmirál je hodnost, nebo část označení hodnosti nejvyšších námořních důstojníků. Hodnost admirála je ekvivalentem hodnosti generála.\nZkratka hodnosti je ADM popřípadě Adm. Označení admirála odpovídají čtyři hvězdy. V různých námořnictvech lze pod pojmem admirál najít jak jednu konkrétní hodnost, tak i skupinu tzv. admirálských hodností, které jsou (od nejnižší): kontradmirál, viceadmirál a admirál. Všechny tyto hodnosti jsou takzvané vlajkové.\n\nSlovo admirál pochází z anglo-normanského označení \"amiral\", „velitel“, z původně arabského \"amir-al-bahr\" (), tedy „velitel na moři“. Sicilští Normané se naučili tento výraz během bojů s Araby, nejspíše na počátku 11. století. Prvními, kteří spojením prvních dvou slov výrazu \"amir-al\" vytvořili jednoslovné \"amiral\", byli obyvatelé Sicílie a Janova. Francouzi a Španělé dali svým námořním velitelům stejné označení, zatímco Portugalci začali používat tvar \"almirante\". Tento tvar se používá i v současné španělštině. Jak bylo slovo užíváno, došlo k přidání „d“ a vytváření různých tvarů a výslovností, přes anglické \"admyrall\" ve století čtrnáctém ke tvaru \"admiral\" ve století šestnáctém.\n\nZatímco v Evropě panoval zvyk vytvářet vojenské loďstvo pouze v době válečné, v Číně za vlády dynastie Sung vzniklo první stálé vojenské loďstvo. Hlavní velitelství tohoto loďstva bylo v okresu Ting-chaj ( Dìnghǎi), poblíž dnešní Šanghaje.\n\nSlovo admirál se v současnosti v mnoha zemích užívá jako označení námořního důstojníka s ekvivalentní hodností generála. Přesto se tento hodnostní stupeň mnohdy dělil na několik dalších, například britské Královské námořnictvo stupně svých admirálů rozlišovalo pomocí barev (červená, modrá, bílá) až do roku 1864. Tak třeba slavný admirál Nelson měl označení \"Vice Admiral of the White\".\n\n\n"}
{"id": "33414", "url": "https://cs.wikipedia.org/wiki?curid=33414", "title": "ISO 3166-2:MN", "text": "ISO 3166-2:MN\n\nKódy ISO 3166-2 pro Mongolsko identifikují 21 provincií (ajmagů) a 1 město (stav v roce 2015). První část (MN) je mezinárodní kód pro Mongolsko, druhá část sestává z jednoho nebo tří čísel identifikujících provincii nebo město.\n\n MN-035 Orhon\n\n"}
{"id": "33415", "url": "https://cs.wikipedia.org/wiki?curid=33415", "title": "ISO 3166-2:ML", "text": "ISO 3166-2:ML\n\nKódy ISO 3166-2 pro Mali identifikují 10 regionů a 1 distrikt (stav v roce 2017). První část (ML) je mezinárodní kód pro Mali, druhá část sestává z jednoho čísla nebo tří písmen identifikujících region nebo distrikt.\n\n ML-1 Kayes\n\n"}
{"id": "33416", "url": "https://cs.wikipedia.org/wiki?curid=33416", "title": "ISO 3166-2:CG", "text": "ISO 3166-2:CG\n\nKódy ISO 3166-2 pro Republiku Kongo identifikují 12 departementů (stav v březnu 2015). První část (CG) je mezinárodní kód pro Republiku Kongo, druhá část sestává z jednoho nebo dvou čísel nebo tří písmen identifikujících departementy.\n\n CG-2 Lékoumou (Sibiti)\n\n"}
{"id": "33418", "url": "https://cs.wikipedia.org/wiki?curid=33418", "title": "Šroubovák", "text": "Šroubovák\n\nŠroubovák je nástroj určený k zašroubování a utahování a nebo k povolování a vyšroubování šroubů a vrutů, jejichž hlava je pro něj uzpůsobena.\n\nSkládá se z rukojeti a kovové tyče – čepele, která se skládá z \"dříku\" (délková část) a \"břitu\" a je v rukojeti dříkem zasazena. Tvarovaný konec čepele – břit – se vkládá do tvarované drážky, prohlubně nebo otvoru v hlavě šroubu.\n\nRukojeť je obvykle upravena pro uchopení dlaní. Bývá nejčastěji z plastu, tradičně bývala dřevěná, a může mít protiskluzovou úpravu. Zvláštní typy šroubováků jsou např.:\n\nŠroubováky se rozlišují podle zakončení, které musí odpovídat hlavě šroubu:\n\n\n"}
{"id": "33419", "url": "https://cs.wikipedia.org/wiki?curid=33419", "title": "ISO 3166-2:PY", "text": "ISO 3166-2:PY\n\nKódy ISO 3166-2 pro Paraguay identifikují 17 departmentů a hlavní město (stav v roce 2015). První část (PY) je mezinárodní kód pro Paraguay, druhá část sestává z jednoho nebo dvou čísel nebo tří písmen identifikujících department nebo hlavní město.\n\n PY-1 Concepción (Concepción)\n"}
{"id": "33420", "url": "https://cs.wikipedia.org/wiki?curid=33420", "title": "Íránská krize", "text": "Íránská krize\n\nÍránská krize byla krize způsobená znárodněním Anglo-íránské ropné společnosti íránskou vládou Muhammada Mosaddeka 1. května 1951.\n\nKrize vlastně začala již v březnu 1951, kdy íránský parlament (\"madžlis\") odhlasoval znárodnění přírodních zdrojů, což znamenalo i znárodnění ropného průmyslu včetně Anglo-íránské ropné společnosti (Anglo-Iranian Oil Company) a jejich holdingů. Tento návrh byl dílem Muhammada Mosaddeka, který byl v dubnu zvolen íránským ministerským předsedou. Velká Británie reagovala obchodním embargem a vysláním vojsk do Perského zálivu. Vystupňovaný spor (britští zaměstnanci AIOC byli vyhoštěni a rafinerie v Ábádánu byly obsazeny íránskou armádou), byl přenesen před Mezinárodní soudní dvůr v Haagu, kde bylo rozhodnuto o 50% dělení zisku a uznání znárodnění, nicméně Muhammad Mosaddek toto rozhodnutí nepřijal. Stejně selhaly i další pokusy o zprostředkování ze strany USA a ztroskotala i jednání v Radě bezpečnosti OSN. Snahy Mosaddeka prodat ropu Sovětskému svazu vyvolaly napětí i ve vztahu k USA, protože Írán patřil k jednomu ze států, které podle geopolitického stanoviska USA měly tvořit řetěz států čelících sovětskému průlomu na jih (patřilo sem i Řecko a Turecko). Zároveň by ztráta Íránu ve prospěch Sovětského svazu znamenala i výraznou ztrátu ekonomickou (ropa).\n\nMosaddek zatím v Íránu začal provádět socialistické reformy a také se zbavovat vysoce postavených hodnostářů blízkých šáhovi Muhammadu Rezovi Pahlavímu. Došlo k pomalému sbližování s komunistickou stranou TÚDE, což mohlo do budoucna znamenat sblížení i se SSSR. Tyto tendence a zároveň rozbouřená vnitropolitická situace vedly k rozhodnutí Velké Británie a USA finančně podporovat státní převrat.\n\nV dubnu 1953 Alan Welsh Dulles přidělil teheránské pobočce CIA milion dolarů na svržení Mosaddeka a byl vypracován plán \"Operace Ajax\", podle kterého měl být šáh přesvědčen, aby konstituční cestou propustil Mosaddeka. Jako náhrada za něj byl vybrán generál Fazlulláh Záhidí. S cílem ovlivnit veřejné mínění byl podplácen místní tisk a členové parlamentu. V Íránu operovali agenti, kteří měli za úkol radikalizovat opozici v náboženských kruzích.\n\nMezitím se začalo ukazovat, že mezi Íránci má mnohem větší podporu komunistická strana než Mosaddekova Národní fronta. Mezinárodní embargo způsobilo hospodářskou krizi a slibované reformy nepřinesly takové výhody, jak se obecně očekávalo. 21. července 1953 proběhla v Teheránu velká demonstrace na podporu komunistické strany. Mosaddek proto 4.–5. srpna uspořádal zmanipulovaný plebiscit, ve kterém se 99,4% hlasů vyslovilo pro rozpuštění parlamentu, což prakticky znamenalo soustředění veškeré moci v jeho rukou.\n\nŠáh v reakci na to podepsal na naléhání Kermita Roosevelta mladšího, vnuka Theodora Roosevelta a šéfa blízkovýchodní a africké sekce CIA, dekrety, jimiž zbavoval Mosaddeka funkce a na jeho místo dosazoval Fazlulláha Záhidího. Fakticky měl Záhidího k moci dostat vojenský puč, který měl proběhnout 15. srpna. Převrat v noci z 15. na 16. srpna selhal; Mosaddek byl o všem zpraven a dokázal jej ještě v zárodku překazit. (Detailně o puči bylo zpraveno zřejmě i vedení komunistické strany, v té době již v opozici vůči Mosaddekovi).\n\nRáno 16. srpna Mosaddek rozpustil \"madžlis\". Mezitím komunistická strana přistoupila k akcím na svržení monarchie a postavila se i proti Mosaddekovým jednotkám. Šáh uprchl ze země, Záhidí se ukryl, USA a Velká Británie se urychleně distancovaly od situace a Američané začali připravovat plány vojenského zásahu, pokud by do země vstoupila sovětská vojska.\n\nVelice rychle se ukázalo, že komunisté přecenili své síly. Již v noci z 18. na 19. srpna proti nim zasáhla policie a císařská garda, na Teherán táhla i šáhova armáda generála Bachtijára. Večer 19. srpna Záhidí oficiálně převzal moc a Mosaddek byl uvězněn.\n\nŠáh se vrátil do Íránu a o rok později došlo k dohodě o těžbě ropy s Mezinárodním naftovým konzorciem, podle níž AIOC (nyní British Petroleum Company) měla 40% kontrolu akcií.\n\n\n"}
{"id": "33421", "url": "https://cs.wikipedia.org/wiki?curid=33421", "title": "Darmstadt", "text": "Darmstadt\n\nDarmstadt je německé město, které se nachází na jihu německé spolkové země Hesensko. Je to sídlo ředitelství vládního obvodu Darmstadt a okresu Darmstadt-Dieburg. Město leží v oblasti řek Rýn a Mohan a tvoří jeden z devíti městských okresů (Kreisfreie Stadt) Hesenska.\n\nV dubnu 2005 žilo ve městě 138 628 obyvatel. Darmstadt je tak po Frankfurtu nad Mohanem, Wiesbadenu a Kasselu čtvrté největší město Hesenska. Velká města v okolí Darmstadtu jsou již zmíněný Frankfurt nad Mohanem přibližně 30 km severně a Mannheim cca 45 km jižně.\n\nV roce 1997 byl Darmstadtu Ministerstvem vnitra Hesenska propůjčen titul \"vědeckého města\" (\"Wissenschaftsstadt\"). Příčinou bylo založení Technické univerzity (v roce 1877) a dvou vysokých škol (Fachhochschule) s přibližně 30 000 studenty a rovněž přítomnost mnoha výzkumných institucí, např. Evropského střediska vesmírných operací, Společnosti pro výzkum těžkých iontů (Gesellschaft für Schwerionenforschung – GSI), atd.\n\nPověst Darmstadtu jako centra secese sahá do roku 1899, kdy velkovévoda Ernst Ludwig zřídil kolonii umělců na Mathildenhöhe.\n\nMěsto je poprvé zmíněno v 11. století jako \"\"Darmundestat\"\". Městská práva mu přiznal císař Ludvík IV. Bavor v roce 1330. Město náleželo hrabatům von Katzenelnbogen; když rod v roce 1479 vymřel, přešlo do rukou lankrabat Hessensko-Darmstadtských (1567-1918).\n\nMěsto na počátku 18. století přestavěl v barokním stylu francouzský architekt Louis Remy de la Fosse (1659-1726) pro Arnošta Ludvíka Hesensko-Darmstadtského (vládl v letech 1678-1739). Přestavěl rezidenční zámek a mimo jiné vznikla v letech (1719-1721 i půvabná Oranžerie.\n\nKe konci 18. století žilo ve městě na 9 000 obyvatel, během 19. století jejich počet vzrostl z 10 000 na 72 000.\n\nV průběhu 2. světové války bylo město zničeno. První alianční kobercový nálet ho zasáhl 30. června 1940, centrum města bylo téměř úplně zničeno kobercovým náletem z 11. září 1944. V důsledku náletů zahynulo 11 000 – 12 500 obyvatel.\n\nV současnosti je Darmstadt významným vědeckým centrem díky Technické univerzitě (TUD).\n\nPůvod slova Darmstadt je nejasný. Nejstarší zmínka o osídlení pod názvem Darmundestat pochází z 11. století, několik staletí poté, co bylo osídlení založeno. Vysvětlení původu jména se velmi liší. Místní tisk upřednostňuje vysvětlení, že Darmstadt zpočátku patřil Darimundu. Další odvození je od slova\" darre\" označujícím bránu nebo překážku a slova \"mund\" znamenajícím ochranu.\n\nTřetí pokus o vysvětlení zkouší původce jména identifikovat s \"Darmbachem\". Darmstadt by byl buďto odvozen od města na horském potoku (die Stadt am Wildbach) \"Dam-unda-stat\" nebo od města na bažinatém potoku (die Stadt am Moorbach) \"Darm-unda-stat\".\n\nVšechna vysvětlení mají přednosti i slabiny. Použití neznámého šlechtice Darimunda by například vedlo k jednotnému modelu, kterým by se dalo vysvětlit založení osídlení Bessungen (dříve Bezcingon). To pochází přibližně ze stejné doby a mohlo být založeno lidmi, kteří následovali šlechtice Bezza.\n\nPro odvození od Darmbachu hovoří například volba názvu nedaleko ležícího města Frankfurt nad Mohanem. Jednoznačně proti svědčí fakt, že označení Darmbach pochází pravděpodobně ze 17. nebo z 18. století.\n\nDarmstadt je tvořen z devíti městských částí. Statisticky je rozdělen do oblastí (\"Statistische Bezirke\"), které jsou označeny čísly. Pět městských částí se počítá k vnitřnímu městu (oblasti 100 až 500) a čtyři k vnějšímu (oblasti 600 až 900). Městské části jsou následující:\n\n¹ Stav: 31. prosince 2005 \n² Díky začlenění Arheilgen a Eberstadt 1. dubna 1937 patří Darmstadt mezi velkoměsta.\n\nVýsledek sčítání lidu barevně podložen\nPodíl cizinců je 16,6 % (stav 2007)\n\n\nOd roku 1946 se zde konají \"Kursy nové hudby\", které měly zásadní vliv na vývoj poválečné avantgardy. Zúčastnili se jich mj. Edgar Varèse, Pierre Boulez, Bruno Maderna, Karlheinz Stockhausen a jiní vrcholní představitelé soudobé hudby.\n\n\n\nŠkoly:\n"}
{"id": "33424", "url": "https://cs.wikipedia.org/wiki?curid=33424", "title": "Sekera", "text": "Sekera\n\nSekera je ruční pracovní nástroj, používaný především k opracovávání dřeva sekáním.\n\nSekera je jedním z nejstarších lidských nástrojů. V archeologických vykopávkách byly nalezeny nejstarší pravěké sekery z kamene bez topůrka, tzv. pěstní klín. První doložená topůrka jsou kolůem 8000 let stará. Nástroj se nazývá sekeromlat. \nPozději byly sekery odlévány z bronzu, kovány ze železa nebo z oceli, někdy s vtloukanou výzdobou z jiných kovů. V minulosti sekera sloužila i jako sečná zbraň. Barbarské kmeny v Evropě: Keltové, Vikingové, Langobardi aj. Germáni ji užívali zejména od 6. do 9. století. Další byly sekery Slovanů a sekery kočovných nájezdníků z Východu: Avarů a Maďarů. Bojová vrhací sekera franských kmenů se nazývala \"franciska\", uherská sekera \"fokoš\". Slovanské sekery se širokým ostřím, na spodní straně rozšířené v bradu a s dlouhým topůrkem, tzv. bradatici užívali dřevorubci při klučení lesů - tedy kácení stromů při kolonizaci pohraničí země ve 12.-13. století. Podobný tvar má řeznická \"širočina\". \n\nSekera se skládá z topůrka a hlavy sekery. Hlava sekery má obvykle tvar klínu s otvorem, které se nazývá oko, v němž je pak pevně vsazeno topůrko. Topůrko tvoří rukojeť nástroje, jedná se de facto o krátkou násadu tohoto nástroje. Topůrko bývá v oku hlavy nástroje fixováno klínkem, hlava sekery pak může být ještě dodatečně fixována pomocí podlouhlé plechové bezpečnostní zarážky, která se vkládá do oka v hlavě sekery a je pevně spojena s topůrkem (obvykle je připevněna šroubky). Sekera je v praxi používána především k sekání či tesání do dřeva, ke kácení stromů (zde se používají tzv. podtínací sekery). Používají ji tesaři, dřevorubci, hasiči a řezníci, v řeznictví slouží k dělení větších kusů masa či k sekání kostí mrtvých zvířat. Tesaři obvykle používají více typů různých seker, nejběžnější je speciální tesařská sekera se širokým ostřím, tesařská širočina. V Kanadě se používá pro tamní dřevorubeckou činnost speciální sekera (tzv. dvojitá kanadská sekera resp. kanadská sekera) se dvěma břity respektive se dvěma ostřími, v Evropě se tento typ sekery prakticky nepoužívá.\n\nSekery dělíme do několika skupin - univerzální sekery, štípací sekery, tesačky, a teslice. Mezi jednotlivými typy seker jsou rozdíly v jejich tvarech, hmotnosti, délce, tvaru a úhlu ostří a v délce a tvaru násady. Pro štípání větších kusů dřeva a k pracím na zahradě vyhovuje univerzální sekera o hmotnosti 1,6 až 2,0 kg. Při výrobě trámů a sloupů jsou nejvhodnější tesařské širočiny, křesačky nebo teslice. Vyrábějí se v provedení pro pravou nebo levou ruku. Sekera s dlouhou násadou (800 až 900 mm) a hmotností 2 až 2,5 kg pro oboustranné použití se nazývá hlavatka. Sekery určené výhradně pro štípání dřeva mají tvar širšího klínu s úhlem od 12 do 35°, nebo jsou kombinací ocelové palice a klínu (tzv. kalač). Jejich hmotnost je až 4 kg a úhel je zpravidla 40°. Na násady jsou nejlepší následující dřeviny (podle uvedeného pořadí): jasan, habr, akát, buk.\n\nBojové sekery vyráběné jako zbraně se od seker určených pro dřevorubce nebo tesaře liší. Topůrka mají delší (až 45 cm), bývají větší a těžší a ostří mohou mít na obou stranách, případně mají na druhé straně bodec. Bodec může být i ve směru topůrka (topůrko se pak zasouvá do prohlubně, nikoliv do otvoru). Dalším prodloužením topůrka vzniká halapartna.\n\nVálečné sekery byly používány v severní Evropě v dobách Vikingů (9. - 10. století) a později až do 13. století . Sekery určené k vrhání zvané tomahavky používali severoameričtí Indiáni. Ve fantasy bývají válečné sekery obvyklou zbraní trpaslíků.\n\nSekery byly rovněž používány jako nástroj popravčí (tzv. popravčí sekera či plkno). Usekávala se hlava, někdy za menší prohřešky ruka. Někdy byla popravčí sekera používána na „obyčejné“ lidi, zatímco stětí popravčím mečem bylo vyhrazeno šlechticům; použití sekery nebo meče se ale mohlo řídit i dobou či místem.\n\nZ popravčí sekery se vyvinul mechanický popravčí stroj zvaný gilotina, jenž je znám od dob Velké francouzské revoluce a za druhé světové války velmi neblaze proslul i u nás v Praze v nacistické Pankrácké sekyrárně.\n\nKromě zločineckých hlav při popravách či jiných nepřátelských údů v lítém boji svoji speciální sekeru používají mistři řezničtí i při docela prozaickém sekání do těl mrtvých zvířat. Jejich řemeslo se nazývá odedávna řeznictví. Sekera se zde používá především pro sekání kostí (podobný nástroj můžeme mít běžně i doma, většina z nás zná sekáček na maso). Pro úplnost dodejme, že cech řeznický má tuto svoji řeznickou sekeru namalovánu přímo ve svém cechovním znaku.\n\n\n\n\n\n"}
{"id": "33425", "url": "https://cs.wikipedia.org/wiki?curid=33425", "title": "ISO 3166-2:AD", "text": "ISO 3166-2:AD\n\nKódy ISO 3166-2 pro Andorru definuje 7 farností.\n\n\n"}
{"id": "33426", "url": "https://cs.wikipedia.org/wiki?curid=33426", "title": "ISO 3166-2:AS", "text": "ISO 3166-2:AS\n\nKódy ISO 3166-2 pro Americkou Samou neidentifikují žádné regiony (stav v roce 2015).\n\n"}
{"id": "33427", "url": "https://cs.wikipedia.org/wiki?curid=33427", "title": "ISO 3166-2:VI", "text": "ISO 3166-2:VI\n\nKódy ISO 3166-2 pro Americké Panenské ostrovy neidentifikují žádné regiony (stav v roce 2015).\n\n"}
{"id": "33429", "url": "https://cs.wikipedia.org/wiki?curid=33429", "title": "ISO 3166-2:AI", "text": "ISO 3166-2:AI\n\nKódy ISO 3166-2 pro Anguillu neidentifikují žádné regiony.\n\n"}
{"id": "33430", "url": "https://cs.wikipedia.org/wiki?curid=33430", "title": "ISO 3166-2:AQ", "text": "ISO 3166-2:AQ\n\nKódy ISO 3166-2 pro Antarktidu neidentifikují žádné regiony (stav v roce 2015).\n\n.aq, doména nejvyššího řádu Antarktidy\n"}
{"id": "33431", "url": "https://cs.wikipedia.org/wiki?curid=33431", "title": "ISO 3166-2:AG", "text": "ISO 3166-2:AG\n\nKódy ISO 3166-2 pro Antiguu a Barbudu identifikují 6 farností a 2 dependenci. První část (AG) je mezinárodní kód pro Antiguu a Barbudu, druhá část sestává ze dvou číslic identifikujících farnost či dependenci.\n\n\n"}
{"id": "33439", "url": "https://cs.wikipedia.org/wiki?curid=33439", "title": "ISO 3166-2:AW", "text": "ISO 3166-2:AW\n\nKódy ISO 3166-2 pro Arubu neidentifikují žádné regiony.\n\n"}
{"id": "33441", "url": "https://cs.wikipedia.org/wiki?curid=33441", "title": "Pila", "text": "Pila\n\nPila je nástroj nebo stroj k dělení (řezání) materiálu ozubeným listem, kotoučem, pásem nebo řetězem. Při řezání vzniká prořez, protože část materiálu se promění v sypký odpad čili piliny. Pily se dělí na nástroje s ručním nebo motorovým pohonem a na pily jako třískové obráběcí stroje. Podle principu činnosti se dělí na přímočaré a kotoučové a podle řezaného materiálu na pily na dřevo, na kov, na kámen a podobně. Jako pila se označuje i celá dřevařská provozovna.\n\nPila je známa od starověku. Používala se k řezání dřeva i kamene ve starém Egyptě. Vodním kolem poháněná pila je známa například z Hierapole.\n\nRuční pily na dřevo mají přímý pilový list s různě tvarovanými zuby, které odebírají materiál buď jen v jednom směru nebo v obojím. Zuby na listu musí mít pilový rozvod („šraňk“), to jest zuby střídavě vyhnuté na jednu a druhou stranu, aby se pila v řezu „nedusila“. K nastavení rozvodu se užívají zvláštní („šrankovací“) kleště, které zajišťují stejnoměrné vyhnutí. Pro hrubší řez, například palivového dřeva, se volí buď nepravidelný tvar zubů („vlčí zuby“) s větším prostorem mezi zuby, anebo hrubší trojúhelné zuby s větším rozvodem. Také pro řezání prken podél let se volí list s hrubšími zuby a větším rozvodem, kdežto pro příčný řez mohou být zuby jemnější. Pilový list je buď sám dostatečně tuhý, anebo musí být napnut v rámu. Starší pilové listy se ostřily trojhranným pilníkem ve svěráku mírně šikmými tahy tak, aby sklon břitu zubu odpovídal jeho vyhnutí. Tak se např. liché zuby nabrousily najednou se sklonem v jednom směru a pak sudé zuby s opačným sklonem. Moderní pily na dřevo mívají zuby kalené, takže se už dodatečně ostřit ani rozvádět nemusí.\n\nNejhrubší pily (dvoumužné „břichatky“) se užívají při kácení stromů a těžbě dřeva, pro různé příležitostné práce s dřevem se užívají pily s tuhým listem (zlodějka, ocaska). Také v sadařství se užívají pily s tuhým listem a hrubšími zuby. Jejich výhoda je v tom, že se dají dobře použít i mezi větvemi, nevýhoda silnějšího listu je v tom, že musí odebírat zbytečně mnoho materiálu a vyžaduje tedy větší námahu.\n\nTenčí pilové listy musí být napnuty v rámu, odebírají ale méně materiálu a řežou také rychleji. Obloukové pily s „vlčími zuby“ se užívají při ručním řezání palivového dřeva. Tesařské a truhlářské rámové pily mají tenké listy, napjaté v rámu a různě široké podle toho, zda se užívají pro přímočarý nebo různě zakřivený řez. Pro jemnější a dokončovací práce se užívají pily a pilky různých tvarů, například čepovka pro zkracování přesahující kolíků, pokosová pila pro šikmé řezy a podobně. Nejjemnější lupénkové pilky se užívají k vyřezávání z tenkého materiálu (dýha, překližka). Pily na dřevo se často užívají i pro řezání měkčích umělých hmot, pokud nezáleží na povrchu řezu.\n\nMezi ruční pily s motorovým pohonem patří řetězová pila s nekonečným řetězem, který obíhá po obvodu tuhé ocelové planžety. Jednotlivé zuby jsou vlastně doleva a doprava otevřené, hranaté háky, jejichž ostří dřevo z řezu vyhoblovává. Řez je velmi široký, což při kácení stromů, řezání silných větví nebo palivového dřeva nevadí, zato lze pilu do materiálu přímo „zabořit“, vyřezávat i otvory a podobně. Řetězová pila je poháněna buďto malým spalovacím motorem nebo běžným elektromotorem a vyžaduje přísná bezpečnostní opatření. Pilový řetěz je sám o sobě nebezpečný a pokud se přetrhne, může ohrozit i širší okolí. Motorové pily poháněné spalovacím motorem se často používají při těžbě dřeva.\n\nPro drobnější práce se používají ruční okružní pily s průměrem kotouče 120-250 mm a elektrickým pohonem. Umožňují kolmý i šikmý řez v materiálu do tloušťky asi 30 mm. Pro vyřezávání v tenčím materiálu se užívá přímočará pila, poháněná elektromotorem a ojnicí nebo vačkou. Elektrické ruční nářadí je často napájeno akumulátorem, takže nezávisí na elektrické síti a při práci nepřekáží napájecí kabel.\n\nRuční pily na kov mají rám, do kterého je upínán pilový list. Listy na kov mají jemnější zuby a pokud mají rozvod, nedělá se po jednotlivých zubech, nýbrž ve vlnkách. Pilové listy mají ostří kalené, které se nebrousí. Po otupení se pilové listy vyměňují. Běžné rámové pilky na kov používají zámečníci nebo instalatéři. V jemné mechanice se někdy užívají drobnější rámové pilky a v hodinářství a zlatnictví se používají hlavně lupénkové pilky různé síly a s mírně lichoběžníkovým průřezem, takže nemají rozvod.\nHrubší strojní pila na rozřez klád (katr) je přímočará a má větší počet listů, napjatých vedle sebe v pohyblivém rámu. Rám se pohybuje ve svislé rovině a kláda se do řezu posouvá mechanicky vroubkovaným válcem. Slouží k výrobě trámů, fošen, prken, lišt a podobně.\n\nNejběžnější a nejjednodušší jsou kotoučové pily (cirkulárky) s kruhovým ocelovým kotoučem. Pokud se užívají jen na řezání palivového dřeva, mají podávací zařízení na polena, jinak mají rovinný stůl, vůči němuž lze kotouč na výšku nastavit podle potřebné hloubky řezu. Truhlářské kotoučové pily mají různá pravítka a dorazy, většinou ručně posuvný stůl (jsou i motorické) a umožňují i nastavení šikmého řezu. Dalším typem pro truhláře jsou vertikální pily, kde se deska materiálu postaví na hranu a mírně šikmo se opře o pracovní plochu, pilový kotouč se většinou dá natáčet pro řez v osách X Y a posuv ramen s pilou bývá motorický. Šikmý řez se na těchto pilách provádí pomocí přídavného pravítka, na které se materiál usadí. Nejvyšší třídou pil na dřevo a materiály na bázi dřeva jsou tzv. dělicí pily, kde probíhá řez materiálu pevně upnutého v konstrukci stroje pohybujícím se pilovým vozíkem a rozměry uřezaných dílců se nastavují motorickým posunem kleštin držících materiál. Dělí se na jednolištové a úhlové (dvojlištové, jsou to vlastně 2 jednolištové sestavené do jednoho stroje v pravém úhlu, většinou bývá první kratší), některé úhlové pily mají ještě třetí pilový kotouč pro tzv. hlavový řez. Větší část truhlářských pil obsahuje také tzv. předřez pro zlepšení kvality řezu.\n\nPři jemnějším zpracování dřeva se užívá pásová pila s úzkým pilovým pásem, svařeným do nekonečné smyčky. Konce pilového pásu se přeplátují a svaří mosazí nebo bodovou svářečkou. Pás obíhá přes dvě velká kola, z nichž dolní obstarává pohon. Průměr oběžných kol omezuje velikost obráběného kusu; někdy se proto doplňují ještě třetím kolem vzadu. Na pásové pile se dají dělat i tvarové řezy a protože pás je tenký, vzniká také velmi malý prořez.\n\nPily na kov s úběrem materiálu ve formě třísky se dělí do třech základních skupin a to na pásové, rámové a kotoučové. Pásová pila na kov pracuje na stejném principu jako pásová pila na dřevo.\n\nRámová zámečnická pila na kov má pilový list napjatý v litinovém rámu, který se pohybuje ve výkyvných saních. Přímočarý pohyb obstarává elektromotor a klikový mechanismus. Jednodušší stroje vyvozují tlak do řezu pouze tíhou rámu a kluzných saní, u propracovanějších konstrukcí se využívá hydraulicky ovládaného zdvihu. Lze jej tudíž nastavit v širokých mezích a rám se při zpětném pohybu nadzvedává, čímž se snižuje opotřebení listu. Používá se k dělení tyčového materiálu až do průměru 300 mm. .\n\nPásové pily na kov se dnes obvykle nahrazují jinými víceosými způsoby řezání, jako jsou dvouosé metody vyřezávání: vypalováním kyslíkoacetylenovým plamenem, řezání plazmatem, řezáním tlakovou vodou nebo laserem který je schopen řezat i pod úhlem. Nadále se však kotoučových a zejména pásových pil s výhodou užívá při krácení tyčových předvýrobků zejména v závodech s větším vytížením v úseku dělení materiálu. V případě menšího vytížení se na dělení tyčí, profilů a trubek často používá rozbrušovácí pila s pružným brusným kotoučem případně pila třecí.\n\nPři řezání třískovým způsobem vznikají poměrně velké síly, takže materiál musí být pevně upnut a zároveň musí být vyvozen příslušný řezný tlak, aby nedocházelo ke zbytečnému opotřebení pily.\n\nPilové kotouče se kvůli horší geometrii řezu příliš nepoužívají s výjimkou použití na frézkách, kde se dnes vyskytují i v podobě s vyměnitelnými břitovými destičkami ze slinutého karbidu. Kotouč na kov nemá rozvod zubů, nýbrž je od okraje ke středu mírně poodbroušen.\n\nRuční pily bývají občas používány jako hudební nástroje. Na dlouhé ohebné pilové listy lze hrát pomocí paličky (pila je potom bicí nástroj), anebo pomocí smyčce. Hráč přitom list ohýbá do oblouku nebo do tvaru písmene „S“ a tím mění výšku tónu. Pila se vyznačuje zvláštním klouzavým tónem (glisando).\n\nHra na pilu se často označuje jako hra na zpívající pilu, nebo také hra na kanadskou pilu. V České republice je nejznámější hráč na zpívající pilu Petr Dopita, který získal mnoho i zahraničních ocenění. Známou skupinou, které má hru na zpívající pilu v nabídce je Cimbálová muzika Miroslava Kotlára.\n\n\n\n"}
{"id": "33442", "url": "https://cs.wikipedia.org/wiki?curid=33442", "title": "ISO 3166-2:BB", "text": "ISO 3166-2:BB\n\nKódy ISO 3166-2 pro Barbados identifikují 11 farností (stav v roce 2015). První část (BB) je mezinárodní kód pro Barbados, druhá část sestává ze dvou číslic identifikujících farnost.\n\n BB-01 Christ Church\n\n"}
{"id": "33443", "url": "https://cs.wikipedia.org/wiki?curid=33443", "title": "Vrták", "text": "Vrták\n\nVrták je nástroj, určený k vrtání vnitřních rotačních ploch válcových, kuželových a tvarových do různých materiálů. Obvykle má tvar dvojchodé pravotočivé šroubovice, která je na jednom konci ukončena břitem nebo břity a na druhém konci přechází do upínací stopky, nebo může být vrták oboustranný. Může být používán buď jako samostatný ruční nástroj (například nebozez), nebo je uchycen do stroje – vrtačky.\nVrtáky jsou vyráběny téměř výhradně z oceli, jejíž vlastnosti jsou voleny podle vrtaného materiálu. Vrtá se do plného materiálu, vyvrtává se do předem předvrtané díry.\n\n\n\n"}
{"id": "33454", "url": "https://cs.wikipedia.org/wiki?curid=33454", "title": "Vrtačka", "text": "Vrtačka\n\nVrtačka je obráběcí stroj, určený k vrtání otvorů pomocí vrtáků. \n\nK získání otvorů přesnějších rozměrů se používá výhrubníků a výstružníků. Pro zahlubování se použije záhlubníků atd.\n\nNejčastěji se do vrtačky upínají nástroje pomocí sklíčidel různých typů a velikostí, nejběžnějším je ozubené sklíčidlo do průměru 13 mm. Vrtáky větších průměrů se upínají pomocí Morse kužele přímo do vřetena vrtačky. Původně byly vrtačky poháněny ručně, jednalo se o ruční nástroje. Dnešní vrtačky jsou poháněny zpravidla elektromotory. Pro získání různého počtu otáček jsou vrtačky vybaveny převodovkami a elektronickou předvolbou počtu otáček.\n\nNejjednoduššími nástroji pro ruční vrtání otvorů jsou klasické nebozezy. Jinými nástroji pro vrtání otvorů jsou také kolovrátky. Existuji i ruční vrtačky opatřené svidříkovým závitem, dále též mechanické ruční vrtačky poháněné klikou pomocí ozubeného převodu. \n\nRuční přenosné elektrické vrtačky poháněné jednofázovým elektromotorem bývají často vybaveny „příklepem“, což je vibrační mechanismus, jenž usnadňuje rozrušování zdiva při vrtání do betonu a jiných stavebních materiálů.\n\n\n\n\n\n\n\n"}
{"id": "33455", "url": "https://cs.wikipedia.org/wiki?curid=33455", "title": "ISO 3166-2:BM", "text": "ISO 3166-2:BM\n\nKódy ISO 3166-2 pro Bermudy neidentifikují žádné regiony (stav v roce 2015).\n\n"}
{"id": "33456", "url": "https://cs.wikipedia.org/wiki?curid=33456", "title": "ISO 3166-2:BV", "text": "ISO 3166-2:BV\n\nKódy ISO 3166-2 pro Bouvetův ostrov neidentifikují žádné regiony (stav v roce 2015).\n\n"}
{"id": "33457", "url": "https://cs.wikipedia.org/wiki?curid=33457", "title": "ISO 3166-2:IO", "text": "ISO 3166-2:IO\n\nKódy ISO 3166-2 pro Britské indickooceánské území neidentifikují žádné regiony (stav v roce 2015).\n\n"}
{"id": "33459", "url": "https://cs.wikipedia.org/wiki?curid=33459", "title": "ISO 3166-2:VG", "text": "ISO 3166-2:VG\n\nKódy ISO 3166-2 pro Britské Panenské ostrovy neidentifikují žádné regiony (stav v roce 2015).\n\n"}
{"id": "33460", "url": "https://cs.wikipedia.org/wiki?curid=33460", "title": "ISO 3166-2:CK", "text": "ISO 3166-2:CK\n\nKódy ISO 3166-2 pro Cookovy ostrovy neidentifikují žádné regiony (stav v roce 2015).\n\n"}
{"id": "33461", "url": "https://cs.wikipedia.org/wiki?curid=33461", "title": "ISO 3166-2:DM", "text": "ISO 3166-2:DM\n\nKódy ISO 3166-2 pro Dominiku identifikují 10 farností (stav v roce 2015; parish, paroisse). První část (DM) je mezinárodní kód pro Dominiku, druhá část sestává ze dvou čísel identifikujících franost.\n\n DM-02 Saint Andrew\n\n"}
{"id": "33462", "url": "https://cs.wikipedia.org/wiki?curid=33462", "title": "ISO 3166-2:FO", "text": "ISO 3166-2:FO\n\nKódy ISO 3166-2 pro Faerské ostrovy neidentifikují žádné regiony.\n\n"}
{"id": "33463", "url": "https://cs.wikipedia.org/wiki?curid=33463", "title": "ISO 3166-2:FK", "text": "ISO 3166-2:FK\n\nKódy ISO 3166-2 pro Falklandy neidentifikují žádné regiony (stav v roce 2015).\n\n"}
{"id": "33464", "url": "https://cs.wikipedia.org/wiki?curid=33464", "title": "Nůžky", "text": "Nůžky\n\nNůžky jsou nástroj nebo i stroj určený pro oddělování (povětšinou plochých či tenkých) materiálů, jako je papír, látka (textil), plastická hmota, vlasy, nehty, kůže ale i plechy či maso apod. Rozdělování materiálu se děje střihem, činnost se pak nazývá stříhání. Nůžky byly pravděpodobně vynalezeny kolem roku 1500 př. n. l. ve starověkém Egyptě. Jednalo se o nůžky pružinové. První moderní otočné nůžky vyrobili kolem roku 100 n.l. Římané, ale sériově z lité kalené oceli je začal vyrábět Robert Hinchliffe v Londýně roku 1761.\n\nNůžky můžeme rozdělit podle mechanického uspořádání:\n\nSkládají se (až na výjimky) ze dvou čepelí, které k sobě těsně přiléhají, většinou bývají obě čepele hladké a rovné, ale mohou být i vroubkované. Výjimku tvoří nůžky na maso (převážně kuřecí), které se užívají k oddělování šlach a organických spojů od živočišných tkání. Doma běžně používáme kancelářské nůžky na papír, používají se zde ale i mnohem masivnější a ostřejší nůžky krejčovské. Speciální nůžtičky stříhají nehty (součást manikúry), jiné speciální nůžky jsou nůžky kadeřnické resp. vlasové. Zahradnické nůžky zase slouží k oddělování větví a stonků rostlin. Zahradnické nůžky a nůžky na maso mohou být opatřeny pružinovou spirálou, která vytváří protitlak vůči stisku rukou, aby byla vyvinuta větší síla v místě oddělení, zpravidla ocelová spirála také udržuje tyto nůžky otevřené, proto mají pojistku, která se zpravidla liší provedením zajištění od výrobce k výrobci. Dalším druhem zahradnických nůžek jsou nůžky pro zarovnávání živých plotů. Velké pákové nůžky slouží ke stříhání drátů, plechů a dalších kovových součástí (mohou být v provedení ručním i stolním) kupř. v zámečnických a klempířských dílnách. Speciální typy nůžek se používají také ve zdravotnictví.\n\nSpeciální nůžky, kterými se zkracoval hořící knot svíčky, se nazývaly štipec či kratiknot. Byly opatřené malou kovovou skříňkou na hořící ústřižky knotu proti propálení ubrusu a mohly mít i malé nožičky proti ušpinění stolu. Byly velmi rozšířené v době, kdy svíčky představovaly hlavní, avšak drahý, zdroj světla. Kratší knot znamenal menší plamen a delší dobu hoření.\n\nNůžky existují v mnoha různých velikostech i tvarech – od miniaturních nůžtiček na nehty a modelářské nůžky až po velké dílenské stolní pákové nůžky či velké zahradnické nůžky. Příbuznými pracovními stroji a nástroji nůžek mohou být třeba kancelářské řezačky na papír, ořezávačky fotopapírů či skartovací stroje.\nNa principu oboustranné páky pracují též příbuzné pracovní nástroje zvané kleště.\n\nStrojní průmyslové nůžky patří do skupiny tvářecích strojů.\n\n\n\n\nMezi strojní nůžky resp. střihací stroje patří také specializovaná strojní zařízení pracující na principu vícebřitých nůžek resp. dvou či více ozubených protiběžných stříhacích lišt.\n\nJedná se např. o tato zařízení:\n\n\n\n\n\n"}
{"id": "33468", "url": "https://cs.wikipedia.org/wiki?curid=33468", "title": "Wohnout", "text": "Wohnout\n\nWohnout je česká hudební skupina. Tvoří ji bratrská dvojice Jana a Matěje Homolových (oba kytara a zpěv), kteří jsou také autory repertoáru skupiny, baskytarista Jiří Zemánek a bubeník Zdeněk (Fenek) Steiner.\n\nSkupina vznikla v roce 1996, ale do širšího povědomí se dostala v roce 1998, kdy dělala předkapelu při turné skupiny Lucie, Žlutého psa a americké The Offspring v Praze. Ve stejném roce podepsala skupina smlouvu u Sony Music/Bonton a vydala první desku \"CunDaLla\". Následovala alba \"Zlý noty na večeři\" (2000), \"Pedro se vrací\" (2002), \"Rande s panem Bendou\" (2004) a výběr rarit, které se na řadová alba nedostaly, \"Nevydáno\" (2005). V roce 2006 na podzim vydala skupina Wohnout své páté studiové album s názvem \"Polib si dědu\", na kterém hostují i členové finské skupiny Waltari. Toto album je zajímavé tím, že nebylo natočeno v klasickém hudebním studiu, ale na samotě u lesa, v bývalém statku, předělaném na pension.\n\nSkupina oslavila v listopadu 2006 koncertem v Průmyslovém paláci na pražském výstavišti svou desetiletou existenci a zároveň pokřtila své album. Na tomto koncertě účinkovali jako hosté mj. skupiny Tři sestry, Vypsaná fiXa, Divokej Bill a další. Záznam koncertu by měl vyjít na DVD. V roce 2007 vydala kapela live album, které se jmenuje Živáček. Na tomto koncertu křtili album Polib si dědu(2006). V roce 2011 vydala skupina CD s názvem Našim klientům. K tomuto CD v roce 2013 vydala DVD Elektronická slepice. Toto DVD dokumentuje nahrávání CD Našim klientům. DVD Bylo nahráno Olegem Homolou (otec Matěje a Honzy Homolových). V roce 2014 skupina vydává desku s názvem Laskonky a Kremrole.\n\nSkupina vsadila na pestré, tvrdé a zároveň melodické kytary, české texty a energické koncerty, tím si brzy získala přízeň posluchačů.\n\nV roce 2015 a 2017 vystoupila kapela na rumunském festivalu Banát.\n\n\n"}
{"id": "33472", "url": "https://cs.wikipedia.org/wiki?curid=33472", "title": "ISO 3166-2:GF", "text": "ISO 3166-2:GF\n\nKódy ISO 3166-2 pro Francouzskou Guyanu neidentifikují žádné regiony (stav v roce 2015).\n\n"}
{"id": "33473", "url": "https://cs.wikipedia.org/wiki?curid=33473", "title": "ISO 3166-2:TF", "text": "ISO 3166-2:TF\n\nKódy ISO 3166-2 pro Francouzská jižní a antarktická území neidentifikují žádné regiony (stav v roce 2015).\n\n"}
{"id": "33474", "url": "https://cs.wikipedia.org/wiki?curid=33474", "title": "ISO 3166-2:PF", "text": "ISO 3166-2:PF\n\nKódy ISO 3166-2 pro Francouzskou Polynésii neidentifikují žádné regiony (stav v roce 2015).\n\n"}
{"id": "33476", "url": "https://cs.wikipedia.org/wiki?curid=33476", "title": "Dobrudža", "text": "Dobrudža\n\nDobrudža (rumunsky \"Dobrogea\", bulharsky \"Добруджа\"), je historické území o rozloze 23 100 km² rozdělené dnes mezi Rumunsko a Bulharsko. Je to území mezi dolním tokem Dunaje a Černým mořem, jehož součástí je i delta Dunaje a rumunské pobřeží. Dělí se na Severní Dobrudžu \"(\"Dobrogea\")\", která je součástí Rumunska a Jižní Dobrudžu (rumunsky \"Cadrilater\"), náležející Bulharsku.\n\nRumunský region Severní Dobrudža zahrnuje župy Constanța a Tulcea. Má rozlohu 15 500 km² a něco přes jeden milion obyvatel. Nejdůležitějšími městy jsou Constanța, Tulcea, Medgidia, a Mangalia.\n\nBulharský region Jižní Dobrudža, jenž je rozdělen mezi Dobričskou a Silisterskou oblast, má rozlohu 7 565 km² a 350 000 obyvatel. Nejdůležitějšími městy jsou Dobrič a Silistra.\n\nDobrudža má ve znaku dva proti sobě stojící zlaté delfíny (orientované hlavou dolů) na modrém poli. Tento znak se objevuje, spolu se symboly dalších 4 rumunských historických zemí, ve státním znaku Rumunska.\n\nOblast byla původně osídlena thráckými Geto-Dáky. V 7. a 6. století před Kr. zde vzniklo několik řeckých kolonií, jako například Tomis (dnešní Constanța), Histria, Callatis, Dionysopolis, a Olbia, které sloužily pro obchodování s místním obyvatelstvem.\n\nRoku 480 před Kr. obsadili území od jihu Thrákové. Roku 339 před Kr. území dobyl Alexandr Veliký a připojil je k Makedonii, ale po jeho smrti makedonská moc rychle slábla. Getský král Dromichaetes v letech 300 a 292 před Kr. úspěšně bránil Dobrudžu proti Lysimachovi, makedonskému králi Thrákie.\n\nVe 3. století před Kr. území ovládli Skythové, a po nich roku 46 n.l. Římané, kteří ji označovali jako Malá Skythie a začlenili ji do provincie Moesie. Římané rozpoznali strategický význam území, na jehož ochranu zde vybudovali Trajánův val, dvojité opevnění táhnoucí se od Constanțy na pobřeží Černého moře k Dunaji.\n\nKoncem 7. století území dobyli Protobulhaři a začlenili je do středověkého Bulharského státu. Drastar (původně Římské město Durustorum se poté v letech 919-972 stal sídlem bulharského patriarchy. Město Malak Preslavec (narusky Perejaslavec), situované u ústí Dunaje poblíž dnešního města Tulcea, bylo důležitým politickým a obchodním centrem První bulharské říše. V letech 968-972 během válek knížete Svjatoslava I. s Bulharskem a Byzantskou říší sloužilo krátce jako hlavní město Kyjevské Rusi.\n\nKolem roku 1000 celé území spolu se severovýchodním Bulharskem obsadila Byzantská říše. Během následujících dvou století byzantské vlády Dobrudža těžce trpěla pod nájezdy Pečeněhů, Kumánů a dalších turkických kmenů. Některé z nich se zde usadili, čímž položili základ pro vznik moderní gagauzské populace v Moldavsku a na Ukrajině. Oblast těžce trpěla pod nájezdy Tatarů v polovině a pak na konci 13. století, které zdecimovaly zdejší populaci. Bulharsku se podařilo znovuzískat Dobrudžu po odtržení od Byzance roku 1185 a udrželo si ji s přestávkou, od poloviny 14. století do roku 1390. Tehdy zde díky rozvolnění celistvosti Bulharska existoval feudální celek zvaný Dobrotičova země – \"Terra Dobrodici\", nazvaný podle bulharského knížete Dobrotiče (buď bulharského nebo valašského původu). Začal se vytvářet již za jeho otce s centrem v jižní Dobrudži. Pak se Dobrudža dostala pod vliv valašského knížete Mircey Staršího až do roku 1411. Od roku 1391 pronikali do oblasti Turci, kteří ji roku 1411 okupovali a začlenili do Osmanské říše.\n\nNásledující staletí turecké nadvlády způsobila, že se zde usadilo mnoho Turků, zatímco se křesťanská populace Bulharů a Gagauzů vystěhovala do Valašska a později na konci 19. a začátku 20. století do tehdy ruské Besarábie. V rámci úsilí turecké vlády podporovat muslimský prvek ve svých evropských provinciích, se zde v 60. letech 19. století usadilo 30 až 40 tisíc Krymských Tatarů. V důsledku těchto populačních změn měl region v době svého připojení k Rumunsku roku 1878, zvláště pak jeho severní část extrémně různorodé demografické složení.\n\nNa území Jižní Dobrudže se vyskytovala pestrá směs Bulharů, Turků, Krymských Tatarů, Rumunů, Lipovanských Rusů, Gagauzů a Rómů.\n\nCelá Dobrudža byla součástí Osmanské říše až do roku 1878, kdy podle Berlínského míru získalo Severní Dobrudžu Rumunsko, jako náhradu za Besarábii postoupenou Rusku, zatímco Bulharsko získalo menší Jižní Dobrudžu (obávanou převážně Turky, Tatary a Bulhary). V květnu 1913 získalo Rumunsku na Petrohradské konferenci město Silistra a území v okruhu 3 km. Nedlouho poté v srpnu stejného roku po prohrané druhé balkánské válce ztratilo Bulharsko Jižní Dobrudžu Bukurešťskou smlouvou ve prospěch Rumunska. Hned po vstupu Rumunska do první světové války v srpnu 1916 zahájilo Bulharsko útok do rumunské části Dobrudže. Na pomoci rumunským oddílům byla z Ruska vyslána také 1. srbská dobrovolnická divize, v jejíž řadách sloužilo několik stovek československých dobrovolníků. Bukureštskou mírovou smlouvou v roce 1918 ztratilo Rumunsko jižní Dobrudžu společně s nejjižnější částí severní Dobrudži (zhruba po lini Agigea–Murfatlar–Cochirleni). Zbytek severní Dobrudži až po jižní rameno delty Dunaje se stalo kondominiem Centrálních mocností. \n\nPo porážce Centrálních mocností získalo smlouvou z Neuilly v roce 1919 celou Dobrudžu zpět Rumunsko.\n\nV září 1940 bylo Rumunsko Craiovskou smlouvou vynucenou za asistence nacistického Německa, vrátit Jižní Dobrudžu Bulharsku. Součástí dohody byla i vynucená populační výměna mezi oběma státy. Rumuni museli opustit Jižní Dobrudžu, a Bulhaři zase Severní Dobrudžu. Pařížská mírová smlouva z roku 1947 pak potvrdila rozdělení oblasti z roku 1940, které je dosud v platnosti.\n"}
{"id": "33478", "url": "https://cs.wikipedia.org/wiki?curid=33478", "title": "Marek Jankulovski", "text": "Marek Jankulovski\n\nMarek Jankulovski (* 9. května 1977, Ostrava, Československo) je bývalý český fotbalový obránce, který naposledy působil v klubu FC Baník Ostrava v české Gambrinus lize. Kariéru ukončil v únoru 2012.Od 11.6.2018 nahradil Dušana Vrťa na pozici Sportovního ředitele.\n\nPo Milanu Barošovi a Vladimíru Šmicerovi se stal v roce 2007 třetím českým vítězem prestižní Ligy mistrů UEFA. V témže roce zvítězil i v české anketě Fotbalista roku.\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\nS manželkou Janou má dcery Karolínu a Kristýnu. Jeho otec Pando Jankulovski, který se do Československa dostal jako válečný sirotek s Červeným křížem, byl ligový fotbalista Spartaku ZJŠ Brno.\n\nMarek začal svou fotbalovou kariéru v 7 letech v klubu TJ NHKG Ostrava a potom přestoupil do Baníku Ostrava. Fotbalový univerzál, kterého pro světový fotbal vychoval Baník Ostrava, kde Marek hrával od svých deseti let. První start za baníkovské áčko si odbyl roku 1995. Výraznější šanci prosadit se do baníkovského áčka dostal v sezóně 1996/97 a díky svým výkonům si ihned řekl o místo v prvním týmu. Jen zřídkakdy chyběl v základní sestavě, přestože mu byla občas vytýkána jeho špatná defenzivní činnost. Pravidelně hrával také v juniorských reprezentačních výběrech.\n\nV roce 2000 se s Bazaly rozloučil a zamířil do italského klubu SSC Neapol, kde si ho vyhlédl český trenér Zdeněk Zeman. Premiéru v italské nejvyšší soutěži si Marek odbyl 1. listopadu 2000, kdy jeho Neapol uhrála remízu 1:1 na hřišti Lecce. Novou část své fotbalové kariéry nezačal Marek příliš šťastně, jeho tým se neudržel v italské Serii A a sestoupil. V roce 2002 se opět vrátil do nejvyšší soutěže, tentokrát v dresu Udinese Calcio, kde se dokázal výrazněji prosadit a patřil k oporám tehdejšího Udinese. V roce 2004 se o něj začali zajímat také přední evropské velkokluby, jakými byly Juventus Turín a AC Milan, kterému se v roce 2005 podařilo získat Marka do svých řad a zavázat si jeho služby do června 2009. 12. února 2007 prodloužil smlouvu o další dva roky do června 2011. V týmu Carla Ancelottiho se však Marek v konkurenci hráčů jako Gattuso, Kaká, Pirlo, Seedorf a mnoha dalších na začátku nedokázal prosadit, ale později už Jankulovski patřil k oporám záložních řad AC Milán. V sezóně 2010/11 v Serii A se mu podařilo získat premiérový titul v italské lize s AC Miláno. Smlouvu, která mu skončila v červnu 2011 neprodloužil a vrátil se zpět do Česka do Ostravy.\n\nJankulovski se představil ostravským fanouškům poprvé od návratu z Itálie v domácím ligovém utkání 15. října 2011 proti Hradci Králové. Nastoupil v 65. minutě místo Zdenka Šenkeříka, ale po několika minutách se ve skluzu zranil a v 73. minutě musel odstoupit. Ostrava vyhrála 1:0, Marek Jankulovski už poté v dresu Baníku v lize nenastoupil. \n\nDne 20. února 2012 se rozhodl ukončit svou kariéru.\n\nMarek Jankulovski již od juniorských let působil v reprezentačních výběrech, kde dopomohl českým lvíčatům (reprezentace do 21 let) k zisku titulu vicemistrů Evropy do 21 let na Slovensku v roce 2000.\n\nS týmem do 23 let se zúčastnil Letních olympijských her 2000 v Austrálii, kde české mužstvo obsadilo se 2 body za dvě remízy poslední čtvrté místo v základní skupině C.\n\nV roce 1998 odehrál dvě ze tří utkání za český reprezentační B-výběr na turnaji v čínské Šanghaji. Postupně hrál proti TSV 1860 München (výhra 1:0) a FC Šanghaj (výhra 3:0). Zápasu s Ramplas Juniors (prohra 1:2) se nezúčastnil.\n\nPosléze se stal stabilním členem reprezentačního výběru Karla Brücknera, ve kterém hájil post levého obránce. V týmu byl ceněn především pro své technické schopnosti, kopací techniku a i přes nevelký vzrůst schopnost vyhrávat hlavičkové souboje. V reprezentačním áčku působil od roku 2000. Zúčastnil se několika vrcholových turnajů, např. Mistrovství Evropy 2000 a 2004. 8. února 2000 si odbyl svůj premiérový start proti Mexiku, zápas česká reprezentace vyhrála 2:1. Svou premiérovou branku vstřelil 1. září 2001 při porážce ČR 1:3 na Islandu.\n\nCelkem nastoupil Jankulovski v 78 utkáních za český národní tým (46 výher, 14 remíz a 18 proher), v nichž se mu podařilo vstřelit 11 gólů. Z nich 4 padly ve hře, 5 dal z pokutových kopů a 2 z trestných kopů. Navíc odehrál 3 utkání na Letních olympijských hrách v roce 2000, kde startují fotbalové reprezentace do 23 let (bilance 2 remízy a 1 prohra).\n\nÚčast na šampionátech:\n\nGóly Marka Jankulovského za české reprezentační A-mužstvo \n\n\n\n\n"}
{"id": "33481", "url": "https://cs.wikipedia.org/wiki?curid=33481", "title": "Babina", "text": "Babina\n\nBabina je vesnice asi 3 km východně od Plas ve východní části okresu Plzeň-sever. Ve vsi spadající pod město Plasy žije okolo 190 obyvatel, katastrální území má rozlohu 1591,78 ha a PSČ všech adres je 331 01. Ves je součástí Mikroregionu Dolní Střela.\n\nBabina sousedí s Kopidlem a Kočínem na východě, se zaniklým Čečínem na jihovýchodě, s Nebřezinami na jihozápadě a městem Plasy na západě. Na katastru vsi se nachází samota Rouda. Vsí protéká Nebřezinský potok.\n\nJižně od vesnice je v poloze \"Za Humny\" obtékané ze dvou stran Nebřezinským potokem povrchovými sběry doloženo pravěké sídliště z pozdní doby halštatské.\n\nPrvní písemná zmínka o vesnici pochází z roku 1175.\n\n\n\n"}
{"id": "33482", "url": "https://cs.wikipedia.org/wiki?curid=33482", "title": "Krumpáč", "text": "Krumpáč\n\nKrumpáč je druh těžké motyky, sloužící jako nástroj pro oddělování zeminy při ručně prováděných zemních pracích. Skládá se z dřevěné, obvykle bukové násady a dvoustranné ocelové části s hrotem na jedné a tenkým klínem na druhé straně. Je to nástroj jednoduchý, ale platí zde nepřímá úměra: čím jednodušší nástroj, tím větší zručnost a cvik dělník potřebuje, jestliže s ním má pracovat den co den. Za 1. světové války měli zákopníci denní normu 3 m zeminy, to znamená 660 plných, středně velkých lopat zeminy nakopat a vyházet. Aby bylo možno tu dřinu vydržet, záleželo na každém pohybu. Na krumpáč se netlačí, zvedá se přesně do potřebné výšky a kopání se provádí jen energií vznikající při jeho volném pádu. Pozorujeme-li zkušeného kopáče při práci, máme dojem, jakoby si krumpáčem jen tak lehce pohazoval. Princip je ve stále stejném odkrajování zeminy širší stranou krumpáče. U tvrdšího nebo kamenitého podloží je možno použít špičatý konec krumpáče, který snáze rozruší a pronikne podkladem. Špice krupáče se taktéž používá k vyvalení kamenů na velkém kolovrátku. Zkušený kopáč si chrání železné ostří a proto si kamenitou zeminu prověří (rozkope) špicí boty.\n\nNásady krumpáče jsou cca metrové, protože se vyrábí z metrového dřeva, u stojícího muže ale má násada dosahovat do hrudního důlku (solar), takže pro muže výšky 180 cm je výška násady 125 cm. Krumpáč musí být kovářem tence vykovaný a naostřený. Nově zakoupený krumpáč patří hned ke kováři. Je vizitkou firmy, jakým nářadím své pracovníky vybaví.\n\nPoužití krumpáče je omezeno na měkké, drobivé a středně kamenité podloží. Krumpáč nepoužíváme místo pajsru, většinou se zlomí násada.\n\nJen krumpáčem (tedy ručně) se smí provádět výkop zeminy, hrozí-li poškození kabelů nebo potrubí, uložených v zemi. Např. pokuty za bagrem přetržený telefonní kabel se pohybují i ve statisících.\n\n\"Poznámka: Slovem kopáč označujeme obvykle člověka pracujícího s krumpáčem a lopatou, nicméně mezi velmi zvláštní motyky patří i nástroj zvaný kopáč. Jedná se de facto o běžné podávací vidle, které mají bodce v polovině délky zahnuté o 90 stupňů (tedy do pravého úhlu). Nástroj slouží k posunu sena či slámy tahem.\"\n\n"}
{"id": "33483", "url": "https://cs.wikipedia.org/wiki?curid=33483", "title": "Makedonie (region)", "text": "Makedonie (region)\n\nMakedonie je geografické území s proměnlivým rozsahem rozdělené dnes mezi řeckou Makedonii (52,4 %), Severní Makedonii (35,8 %) a bulharskou Pirinskou Makedonii (10,1 %). Na jihu v oblasti Olympského masivu sousedila s Thessalií, na jihozápadě s Epirem, na západě s Illyrií, na východě s Thrákií.\n\nStarověcí Makedoňané byli svým původem pravděpodobně příbuzní Řekům, pocházeli ze tzv. severořeckých kmenů jakými byli také Epiróti a mluvili severním dialektem starořečtiny. Od jižních Řeků, s nimiž přišli Makedonci do pevného styku v průběhu 6. stol. př. n. l. převzali kulturu a také aténskou, attickou řečtinu, která později nahradila původní severořecký dialekt. Na přelomu 6. a 5. stol. př. n. l. Makedonii dočasně ovládla Perská říše.\n\nZa vlády krále Archeála došlo k rozvoji měst a obchodu v jinak doposud zaostalé zemi orientující se na těžbu dřeva, zlata a stříbra a na zemědělství. Toto období je také počátkem silného řeckého kulturního a politického vlivu na Makedonii a makedonskou šlechtu (\"hetairoi\").\n\nMakedonský král Filip II., vládnoucí v letech 359 až 336 př. n. l., reorganizoval makedonskou politickou správu a armádu. Po vojenském střetnutí a vítězství nad athénským a thébským městským státem vytvořil Filip II. tzv. korintský spolek, začleňující téměř všechny řecké městské státy a Makedonii do jednoho svazku. Filipův následník Alexandr Veliký rozšířil makedonské území o své ohromné výboje do Egypta a Asie, kde porazil Perskou říši. Brzy nato po smrti Alexandra svá nová území Makedonie zase ztratila. V průběhu makedonských válek válčili makedonští králové proti Římské říši a římským spojencům v Řecku. V roce 148 př. n. l. se Makedonie stala římskou provincií.\n\n/Ukázka z autentického dopisu Alexandra Velikého Makedonského svému učiteli Aristotelu: \"„Střízlivá pravda je, že naše Makedonie, jakžtakž spojená s Řeckem, byla tehdy od severu stále ohrožována těmi barbary Thráky; mohli by nás napadnout v nevhodné chvíli, jíž by pak Řekové využili k tomu, aby zrušili své smlouvy a odtrhli se od Makedonie. Prostě bylo nutno pokořit Thrákii, aby Makedonie měla krytý bok v případě řecké zrady.“\"/\n\nVe středověku Makedonie tvořila jednu z centrálních částí Byzantské říše, svůj význam měla především Soluň (odkud také pocházeli sv. Cyril a Metoděj. V 6. století n. l. se v Makedonií usazují Slované, kteří se tady stali majoritním obyvatelstvem, na rozdíl od jižního Řecka, kde se je podařilo eliminovat. Řekové v Makedonii zůstali především na jihu, čili v Soluni, Chalkidiki a některých pobřežních oblastech. Slovanské obyvatelstvo, které se identifikovalo většinou buď jako bulharské nebo částečně jako srbské, osídlilo naprostou většinu území. Románsky mluvící skupiny obyvatelstva a Albánci se drželi hlavně v málo obydlených oblastech, zřejmě hlavně jako horští pastevci.\n\nO nadvládu v oblasti již od 7. století bojoval Bulharský chanát (a později Bulharské carství) proti Byzantské říši. Později některé severozápadní oblasti připojila Raška a ve 14. století velkou většinu regionu ovládla Srbská říše Dušana Silného. Během osmanské nadvlády přibyly další národnosti jako Turci, Arméni či Židé.\n\nNa sklonku nadvlády Osmanské říše, v poslední čtvrtině 19. století, probíhala v Makedonii teprve národnostní sebeidentifikace. Podle tureckých pramenů žilo tehdy v soluňském vilájetu, bitolském vilájetu a skopském sandžaku asi 2,5 milionu lidí. Ti byli z 52 % Slované, z 22 % Turci, z 10 % Řekové, z 5,5 % Albánci, z 3,5 % Arumuni (dříve zvaní také jako Valaši, Kucovlaši či Makedorumuni) a 3 % Židů. Na ostatní národnosti a etnické skupiny zbývala 4 %. Mezi nimi na prvním místě Cikáni (Rómové), dalšími národnostmi byli Arméni a různé turkotatarské národnosti. Pro nároky Řeků tato čísla znamenala jen velmi špatný argument, proto si ve snaze vylepšit svou nepříznivou bilanci ve svůj prospěch účelově vypomáhali tím, že označovali Slovany za „slovanofonní“, či též bulharofonní“ Řeky, čili za Řeky, kteří se poslovanštili. Tuto konstrukci pak s úspěchem uplatnovali při násilném pořečťování dobytého území. \"„Podobné konstrukce však působily násilně, neboť Slované a Řekové se jasně vymezovali růzností jazyka. Mnohem komplikovanější byl spor mezi Bulharskem a Srbskem o charakter slovanského obyvatelstva, tedy o oněch 52% slovanských obyvatel Makedonie. Zde jazykové kritérium neplatilo: při blízkosti srbštiny a bulharštiny, které jsou vzájemně srozumitelné, totiž tvořil jazyk makedonských Slovanu přirozený přechod mezi nimi, přičemž dialekty na severu při hranici se Srbskem měly blíže k srbštině, na východě (při bulharské hranici) zase k bulharštině.“\"\n\nNejvětší snahu osvobodit území Makedonie z područí Osmanů měli Bulhaři (resp. Makedonci identifikující se s bulharskou národností), ve snaze připojit se k Bulharskému knížectví vyvolali Razložsko-kresenské povstání, založili Vnitřní makedonsko-odrinskou revoluční organizaci a v roce 1903 se vzbouřili v Ilindensko-preobraženském povstání. Po potlačení povstání musela značná část Bulharů z Thrákie a i část bulharsky cítících Makedonců uprchnout na území Bulharska.\n\nV průběhu Balkánských válek v letech 1912–1913 byla Makedonie rozdělena mezi Řecko (Egejská Makedonie), Srbsko (Vardarská Makedonie - dnešní Severní Makedonie) a Bulharsko (Pirinská Makedonie - zhruba dnešní Blagoevgradská oblast). V této době Řecko podepsalo výměnu obyvatelstva s Bulharskem, tedy většina Slovanů řeckou Makedonii opustilo, a osídlili ji především Řekové z Malé Asie.\n\n\n"}
{"id": "33484", "url": "https://cs.wikipedia.org/wiki?curid=33484", "title": "Pilník", "text": "Pilník\n\nPilník je nástroj k ubírání materiálu z povrchu výrobku. Skládá se z pevné části se zdrsněným povrchem (sekané drážkování) a z rukojeti. Sek může být jednoduchý nebo zdvojený (křížený), jeho hrubostí je dána schopnost pilníku ubírat materiál. Je to velmi starý nástroj. V lokalitě Staré Hradisko byl nalezen pilník z doby Keltů, starý přes 2000 let.\n\nPo mnoho staletí existovala profese pilníkář – výrobce pilníků. Než byly zavedeny kovoobráběcí stroje, vše šlo vyrobit jen díky pilníku. Byl to tehdy nezbytný nástroj mechaniků, nástrojařů, hodinářů a zámečníků. Pilníků existovaly z hlediska profilů a tvarů stovky druhů, vyráběly se pilníky o váze několika kg až po pilníky (pilníčky) jehlové. Pilníkář také dokázal vyrobit pilník přesně dle požadavku nástrojaře. Základem pilníkářovy dílny byla několik centů těžká olověná deska. Na ní položil polotovar pilníku a ručně ostrým sekáčem vysekával jeden sek (pilníkový zub) za druhým. Pak se provedla tepelná úprava pilníku cementováním, tj. nasycením povrchu oceli uhlíkem a zakalením.\n\nPozději byl v pilníkářské dílně stroj, který prováděl sekání.\n\nZajímavě bylo vyřešeno popouštění, to jest tepelné zpracování po kalení, přičemž klesne tvrdost a stoupne houževnatost. Pilník je totiž nástroj, u kterého požadujeme maximální tvrdost: čím tvrdší, tím lepší. Při popouštění na 220 °C však už dojde k poklesu tvrdosti. Využívá se známého jevu, že je-li nižší teplota popouštění, musí popouštění trvat delší dobu. Pilníky se proto popouštěly tak, že se několik hodin vařily ve vodě.\n\nPilníkáři, jako živnostníci, existovali až do převratu v roce 1948, pak byli znárodňováni. V letech padesátých skončili poslední.\n\nPilníky se dělí podle materiálu, který mají opracovávat (kovy, dřevo, nehty), podle průřezu (plochý, kulatý, půlkulatý, čtvercový, trojúhelníkový) a podle hrubosti seku.\n\nPro práci s pilníkem je důležitý jeho pohyb po opracovávaném materiálu - pilníkem se nesmí kolébat, chod pilníku po materiálu je mírně zešikma, aby v obrobku nezůstávaly vyškrábané rýhy po seku. Pilníky by neměly být skladovány společně v zásuvkách, aby se jejich sek netupil vzájemným kontaktem. Doporučené je jejich zavěšení za rukojeť, u dražších pilníků opatření ochranným návlekem. Materiálem zanesený pilník se čistí mosazným drátěným kartáčem, dobrou ochranou proti zanášení je potření seku plavenou křídou. Pilníky je třeba chránit před zamaštěním.\n\nBýval velký rozdíl mezi ručně a strojně zhotoveným pilníkem. Strojně vyrobený pilník díky přesně dělaným zubům se při pilování neznatelně rozechvěl (vibroval) a muselo se na něj více tlačit. U ručně zhotovených pilníků, díky nepravidelnosti seků, k vibraci nedocházelo (vyrušila se) a pilník do oceli pěkně \"táhl\". Ukazuje se, že ne vždy je dokonalý a přesný strojní výrobek lepší.\n\nPlochý pilník s velmi hrubým sekem či miskovými ubíracími hroty na dřevo či kůži se nazývá \"struhák\" (slangově rašple).\n\nPoužívají se i pilníky na nehty, které jsou celokovové nebo ze smirkového papíru.\n\nExistují i pilníky tzv. „rotační“, používané zejména k strojnímu pilování pomocí vrtačky nebo pilníky „diamantové“, na jejichž povrch je galvanicky nanesen diamantový prach. Používají se k opracování tvrdých materiálů. Ruční elektrické nářadí, které užívá úzkého brusného pásu k odebírání materiálu, se nazývá „elektrický pilník“. \n\n\n"}
{"id": "33488", "url": "https://cs.wikipedia.org/wiki?curid=33488", "title": "Nebřeziny", "text": "Nebřeziny\n\nNebřeziny (dříve \"Nebřežiny\") jsou vesnice ve východní části okresu Plzeň-sever a část obce Plasy. Nachází se dva kilometry jihovýchodně od Plas na obou březích řeky Střely. Ve vsi žije okolo 140 obyvatel, její katastrální území je 536,4 ha a PSČ je 331 01. Ves je součástí Mikroregionu Dolní Střela.\n\nVsí protéká řeka Střela, do které se vlévá Nebřezinský a Kaznějovský potok.\n\nU západní hranice katastrálního území se nad soutokem Rybnického potoka a jeho levostranného bezejmenného přítoku nachází skalnatá ostrožna oddělená od okolního terénu sedlem. Drobný archeologický výzkum z roku 1982 na ní odkryl zlomky keramiky, které dokládají, že zde v pravěku existovalo eneolitické výšinné sídliště.\n\nVes leží na staré zemské stezce. Poprvé je písemně připomínána roku 1146, kdy ji kníže Vladislav II. daroval spolu s Kaznějovem a dalším vznikajícímu cisterciáckému klášteru v Plasích. Klášter ve třináctém století nad vsí založil poplužní dvůr. K roku 1556 byly Nebřeziny jednou z pěti vsí, které byly v majetku kláštera.\n\nNa začátku roku 1924 byla ves přejmenována na Nebřeziny.\n\n\nNebřeziny sousedí na severovýchodě s Babinou, na jihu s Oborou a na severozápadě s městem Plasy.\n\n\n"}
{"id": "33491", "url": "https://cs.wikipedia.org/wiki?curid=33491", "title": "Rašt", "text": "Rašt\n\nRašt (persky رشت; gílánsky \"Rešt\") je hlavní město provincie Gílán na severu Íránu, vzdálené asi 30 km od pobřeží Kaspického moře. Má kolem 640.000 obyvatel a je důležitým obchodním centrem.\n\nPrůměrná teplota v Raštu je 20,9 °C a jen zřídkakdy spadne pod bod mrazu. Klima je příjemné, silně ovlivněné blízkostí moře.\n\nHistorie Raštu je bohatá na politické zvraty; vystřídali se zde Sásánovci, Arabové, Mongolové, Safíovci, Kádžárovci, Rusové i Angličané. První zmínka o městě je z roku 682, přesto se předpokládá, že je mnohem starší. Ve středověku je jeho historie v podstatě totožná s historií Gílánu.\n\nNa konci 17. století obsadil Rašt Stěnka Razin a se svými jednotkami ho vydrancoval; asi o 50 let později, mezi lety 1722 a 1734 ho držela armáda Petra Velikého. Po roce 1917 zde probíhaly boje mezi ruskými bolševiky a Brity, krátce vznikla i Perská sovětská republika se sídlem ve městě. V roce 1920 došlo v Raštu k velkému požáru, roku 1977 byla otevřena místní univerzita.\n\n\n\n"}
{"id": "33493", "url": "https://cs.wikipedia.org/wiki?curid=33493", "title": "Nicolaus Eymeric", "text": "Nicolaus Eymeric\n\nNicolaus Eymeric (asi 1320 Gerona – 4. leden 1399 Gerona) byl španělský teolog a inkvizitor.\n\nRoku 1334 vstoupil do dominikánského řádu. Vynikl kazatelskou činností a pronásledováním těch, kdo byli tehdy označováni za kacíře, takže již roku 1356 byl jmenován generálním inkvizitorem pro Aragonii. Svou bezohledností však proti sobě vzbudil obecný odpor. Je znám především jako autor návodu na provádění inkvizice \"Directorium Inquisitorum\".\n"}
{"id": "33498", "url": "https://cs.wikipedia.org/wiki?curid=33498", "title": "Godiva", "text": "Godiva\n\nGodiva, někdy také Godgifu z „gift of God“, dar boží (asi 980 – 1067) byla anglosaská šlechtična, manželka hraběte Leofrika z Mercie. Podle legendy osvobodila město Coventry v Anglii od veliké, manželem mu uložené pokuty tím, že vyplnila manželovu podmínku a nahá, jen svými krásnými vlasy zahalená, projela na koni ulicemi města Coventry. Manželovou podmínkou přitom bylo, že občané zůstanou zavřeni uvnitř svých domů a nepohlédnou na ni. Následujícího rána svou famózní jízdu uskutečnila a občané Coventry skutečně zůstali uvnitř za zavřenými okenicemi a ušetřili její důstojnost pocitu hanby. Lord Leofrik dodržel své slovo a snížil vděčným lidem daně. Později byla legenda rozšířena o postavu zvanou \"Peeping Tom\" (volně přeloženo jako Všetečný Tom), jenž se jako jediný na Godivu podíval, načež oslepl.\n"}
{"id": "33502", "url": "https://cs.wikipedia.org/wiki?curid=33502", "title": "Radar", "text": "Radar\n\nRadiolokátor neboli radar (anglický akronym pro \"Radio Detection and Ranging\", „rádiové rozpoznávání a zaměřování“) je zařízení určené k vyhledání cílů, určení jejich polohy, případně i jejich identifikaci pomocí elektromagnetického záření, resp. jedné jeho formy: rádiových vln.\n\nPrincip odrazu elektromagnetických vln od kovových předmětů byl objeven roku 1886 Heinrichem Hertzem. První pokusy zaměřování objektů za pomoci radaru jsou zaznamenány z roku 1904 technikem zabývajícím se vysokofrekvenčním zářením, Christianem Hülsmeyerem. Ten si svůj telemobilskop schopný vyslat sekvenci vln a následně měřit jejich odraženou složku, nechal 30. dubna 1904 patentovat.\n\nV roce 1935 prezentovali angličtí vědci Robert Watson-Watt a Arnold Wilkins technickou zprávu o zaměřování letadel pomocí radaru. Na svůj demonstrační pokus použili BBC vysílač v Daventry a vyslali impuls s vlnovou délkou 49 metrů. Mobilní přijímač, vybavený na tu dobu moderním katodovým osciloskopem skutečně zachytil odraz této vlny od letadla, které létalo nad pokusným stanovištěm. Toto zařízení bylo schopno zachytit letadlo až do vzdálenosti 13 kilometrů.\nPo tomto pokusu započal masivní výzkum radarové techniky se silnými investicemi.\n\nMikrovlnná energie je vysílána v impulzech o určitém výkonu na určité frekvenci (typicky jednotky MHz pro dlouhé dosahy až po desítky GHz pro krátký dosah). Vyslané vlny se při šíření prostorem odráží od objektů, které jsou charakteristické tzv. RCS neboli efektivní odraznou plochou. Takovým objektem může být letadlo, člověk, strom a klidně i mrak. Vzdálenost (u letounů tzv. šikmá dálka) detekovaných objektů je určována pomocí časové korelace vyslaného a přijímaného signálu. U jednoduchých přístrojů se zobrazuje tato vzdálenost v měřítku přístroje jako horizontální délka diagramu, příjem odraženého signálu jako vertikální úsečka. Prostorovou 3-D souřadnici cíle poskytují modernější radary s aktivními fázovanými řadami, nebo radiolokátory s různými kombinacemi dvou svazku ve tvaru V anebo 3-D souřadnici lze získat fúzí dat radiolokačního výškoměru a dálkoměru. U dnes obvyklých panoramatických přístrojů horizontální anténa rotuje. Není to však podmínkou, fázované antény umožňují měnit směr vysílání a příjmu i bez pohybu. Moderní 3D přehledový radiolokátor využívá rotaci antény a zároveň manipuluje s hlavním svazkem anténní vyzařovací charakteristiky, což mu umožňuje měřit azimut, dálku a výšku cíle najednou. Objekty zachycené radiolokátorem se dříve zobrazovaly na obrazovce CRT s elektromagnetickým vychylováním svazku, tedy analogově.\n\nSpočívá v tom, že ve vysílači jsou vytvářeny vysokofrekvenční elektromagnetické impulsy. Základním prvkem vysílače bývá zpravidla výkonová elektronka (magnetron, klystron aj.) nebo polovodičový prvek (užívá se pro menší výkony nebo spojení více prvků) generující potřebnou elmag. energii. Ta je vysílána anténou v určitém svazku (šířka svazku definuje rozlišovací schopnost lokátoru a intenzitu elmag. energie ve směru což má vliv na dosah, typický přehledový lokátor má šířku svazku v horizontální rovině cca v rozmezí 1,2°; ve vertikální rovině v rozmezí cca 20-45°) a šíří se přímočaře přibližně rychlostí světla \"c\" (300 000 000 m/s). Narazí-li na nějaký předmět, odrazí se pod stejným úhlem, pod kterým na předmět dopadla. Pouze vysílací impulsy, které dopadnou na objekt pod úhlem 90°, se odrazí tak, že se vrátí zpět do antény. V přijímači jsou impulsy odražených signálů zpracovány přijímačem a na indikátoru jsou viditelné jako kresba světlých skvrn. Radarové impulsy, které nedopadnou pod pravým úhlem, jsou odvedeny do volného prostoru. Nedospějí zpět do antény a nemohou proto vytvořit žádný obraz odraženého signálu. Čím je anténa větší oproti vlnové délce vysílané energie, tím dokáže vyslat užší paprsek a obraz je přesnější. O rozlišovací schopnosti v dálce pak rozhoduje délka (čas generování vf. energie) vyslaného impulzu a způsob zpracování (např. impuls délky 1 mikrosekundy umožňuje bez použití komprese impulzu měřit s rozlišovací schopností 150 m). Dosah radiolokátoru je pak dán výkonem vysílače, vyzářenou intenzitou energie (dáno charakteristikami antény), velikostí efektivní odrazné plochy cíle, charakterem vysílaného signálu (parametry a zpracování), útlumem v prostředí a citlivostí přijímače jež určují možnost detekce cíle vzhledem k energetickým poměrům. Limitní dosah vyplývá z frekvence opakování pulsů (pokud je zachycen odražený impuls později nežli je vyslán další, nelze jednoznačně stanovit vzdálenost cíle) a mění se se změnou této frekvence (některé složitější radiolokátory využívají změnu opakovací frekvence k odstranění nejednoznačnosti měření vzdálenosti).\n\nUvedené principy platí v případě, že vlnová délka dopadající energie je dostatečně „malá“ oproti ploše na kterou dopadá. V případě, že objekt, na který dopadá šířící se energie je přibližně stejných rozměrů jako je vlnová délka vysílání a objekt je z vhodného materiálu (kov), dochází k odrazu díky rezonanci elmag. vlnění na takovém objektu a vlny se od něj odráží zpět i bez ohledu na úhel dopadu (objekt funguje jako dipól a má tak efektivní odraznou plochu větší nežli jsou skutečné rozměry). Typickým příkladem jsou například antény na povrchu letadel nebo pasivní rušiče radarů v podobě staniolových proužků odpovídající délky (pod kódovým názvem \"Window\" používaný od roku 1942) atd. \n\nRovněž při dopadu na rozhraní prostředí může dojít k odrazu (teplý a studený vzduch v okolí trysek letounu, kroupy atd.).\n\nTaké přímočaré šíření prostorem je idealizovaný stav. Vlivem atmosféry a země dochází při šíření k „ohýbání“. Při použití lokátoru na delší vzdálenost se proto bere v úvahu i vliv země. Tohoto efektu, případně i odrazu krátkých vln od ionosféry, využívá tzv „zahorizontální radiolokace“ (\"OTH radar)\". K jejímo rozvoji došlo v 60. až 90. letech v řadě zemí: sovětský systém Duga, americký ROTHR, australský JORN, francouzský Nostradamus, Íránský Sepehr a několik čínských systémů.\n\nZvláštním případem je pak radiolokátor se stálou vlnou který negeneruje impulsy nýbrž vyzařuje neustále a umožňuje tak jednoznačné měření dálky jen na vzdálenost danou vlnovou délkou (signál může být modulován za účelem možnosti měření větší vzdálenosti). Využívá se především k měření rychlosti (např. policejní radar RAMER-7), kde vzdálenost objektu není důležitá (rychlost se měří podle Dopplerova posunu).\n\nPrimární radar je klasický aktivní radar, kdy vysílač (pozemní nebo palubní) vysílá mikrovlnnou energii ve formě impulzů nebo stálé vlny a v čase mimo vysílání přijímá odrazy od objektů (letadel, vzducholodí, mraků, země…) jež se nacházejí ve směru kam je energie vyslána.\n\nV případě, že nejsou vysílány impulsy ale stálá vlna (CW), bývají anténní systémy pro vysílání a příjem zpravidla oddělené.\nPoužití stálé vlny umožňuje precizní měření radiální rychlosti (rychlost objektu vůči vysílači) na základě Dopplerova jevu (změna vlnové délky v závislosti na rychlosti objektu a rychlosti šíření elmag. vln v prostoru). Stejný efekt je využíván i u impulsních radarů pro rozlišení pohybujících se cílů (např. nízkoletícího letounu mezi odrazy od země atd.)\n\nSekundární radar je aktivní radar, který potřebuje ke své činnosti další zařízení na palubě letadla, tzv. odpovídač. Na zemi je umístěno zařízení, které se nazývá dotazovač a dále je na zemi umístěn přijímač sekundárního radaru. Dotazovač se v pravidelných intervalech dotazuje a každý dotázaný odpovídač odpovídá svým kódem, který má přidělený pro daný let od řízení letového provozu. Sekundární radar tedy dokáže identifikovat jednotlivá letadla. Při provozu v módu C nebo S je odpovídač propojen ještě s kodérem výšky (enkodérem), takže do odpovědi může být zakódována i výška letu letadla.\n\nStandardní dotaz SSR (secondary surveillance radar - sekundární přehledový radar) v normě ICAO (International Civil Aviation Organization) má podobu třech impulsů s definovanou časovou prodlevou na nosné frekvenci 1030 MHz. Šířka všech impulsů je 0.8 mikrosekund. Časová prodleva mezi prvním a posledním impulzem určuje mód dotazu, druhý impuls pak slouží k zamezení spuštění odpovědí od letounů, jež se nenacházejí ve směru orientace hlavního svazku antény. Toho se dociluje tím, že první a poslední impulz jsou vyslány směrovou anténou s vysokým ziskem, druhý impulz pak anténou s podstatně širším svazkem. Přijímač odpovídače pak porovná amplitudy a časy příchodu jednotlivých impulsů. Pokud je amplituda druhého impulsu vyšší než prvního u třetího není vysílána odpověď, protože se přijímač (letoun) nenachází v oblasti hlavního svazku a případná odpověď by tak způsobovala vznik falešných cílů.\nZ časového rozdílu mezi impulsy pak přijímač vyhodnotí mód dotazu.\n\nKód odpovídače se nazývá squawk.\n\nOdpověď je vysílána na frekvenci 1090 MHz a skládá se ze sady impulsů udávajících číslo od 0000 po 7777. První a poslední impuls (bránovací impulsy) jsou použity k měření vzdálenosti cíle a jsou vyslány 20,3 mikrosekund po sobě (samy o sobě udávají squawk 0000).\nNěkteré squawky jsou vyhrazena zvláštním případům např.\n\n\n\nPro určené kategorie letadel v určených vzdušných prostorech je předepsáno vybavení odpovídačem v módu S / EHS (Enhanced Surveillance - zdokonalený přehled). V tomto rozšířeném módu jsou z letadla po dotazu sekundárního radaru automaticky předávány do pozemního zařízení další údaje: magnetický (kompasový) kurz letu, indikovaná rychlost letu, svislá rychlost (klesání/stoupání), úhel příčného náklonu, rychlost změny traťového úhlu (otáčení do zatáčky), skutečný traťový úhel (proti zemi), traťová rychlost, zvolená výška letu (na voliči autopilota nebo výstražné soustavy dodržování letové hladiny). Tyto údaje umožňují pak další zpracování v pozemních soustavách ŘLP např. pro výstrahu před možnými kolizemi letadel.\n\nOdpovídačem v módu S musí být vybaveny i obslužné pozemní prostředky na velkých letištích, aby bylo možné účinně předcházet jejich případným kolizím s operujícími letadly. V odpovědní zprávě odpovídače S módu je jednoznačně rozlišeno, zda je odpověď odeslána z prostředku, který je trvale v kontaktu se zemí, nebo letí ve vzduchu.\n\nSignálu radarového odpovídače využívají také další soustavy, které můžou být v letadle nainstalovány. Jedná se zejména o výstražné soustavy TCAS nebo ACAS, jejichž účelem je zabránit kolizi letadel zejména na leteckých tratích a v prostorech s intenzivním letovým provozem.\n\nPodobně jako dotazovače v normě ICAO fungují i vojenské varianty označované jako IFF (identification friend or foe - rozpoznání přítel/nepřítel).\nV zemích bývalého východního bloku byl užíván podobný systém, ale na jiných frekvencích a s odlišnými strukturami dotazů a odpovědí.\n\nPasivní radiolokační systém (nebo Pasivní sledovací systém PSS) pouze sleduje veškerou rádiovou komunikaci letadla, elektromagnetické rušení a vyzařování způsobované motorem a další elektronikou v letadle. Nejčastěji je využíváno palubních radiolokátorů, odpovídačů pro IFF. Pro získání alespoň 2-D souřadnice je zapotřebí nejméně dvou přijímacích stanovišť od sebe vzdálených na takovou vzdálenost, pro kterou je zabezpečena dostatečná přesnost určení polohy vycházející z použité metody pro zjišťování polohy zdroje. V civilní sféře se informace o poloze fúzuje do jednoho zobrazení společně s informací z primárních radiolokátorů.\n\nMetody určení polohy MUP, které jsou využívány pro zjišťování pozice zdroje (cíle) se dělí na:\n\nV roce 1946 si Percy Spencer, který se zabýval výzkumem, při kterém se používaly magnetrony, všiml, že se potraviny, které jsou vystaveny účinkům mikrovlnného záření, zahřívají. Začal se o tuto zajímavou vlastnost blíže zajímat a na konci jeho snažení byl v roce 1947 první komerční model mikrovlnné trouby.\n\n\n"}
{"id": "33504", "url": "https://cs.wikipedia.org/wiki?curid=33504", "title": "Cítov", "text": "Cítov\n\nObec Cítov leží ve Středočeském kraji, 8 km od města Mělník a 12 km od Roudnice nad Labem. Spolu s osadou Daminěves má Cítov obyvatel. Obec má vlastní poštu s PSČ 277 04.\n\nKronikář Bohumil Martínek z Cítova čp. 262, uvádí kroniku obce z roku 1973 těmito slovy:\n\nPrvní zmínka o obci v historických pramenech pochází z roku 1268.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Cítov \"(1329 obyvatel, poštovní úřad, telegrafní úřad, telefonní úřad, četnická stanice, katolický kostel, sbor dobrovolných hasičů)\" byly v roce 1932 evidovány tyto živnosti a obchody: lékař, obchod s cukrovinkami, 5 obchodů s dobytkem, 2 holiči, 6 hostinců, kapelník, 2 klempíři, 2 koláři, konsumní spolek Svépomoc, 3 kováři, 5 krejčí, výroba likérů, obchod s mlékem, 3 obuvníci, 2 pekaři, obchod s lahvovým pivem, pohodný, pojišťovací jednatelství, 2 pokrývači, porodní asistentka, povoznictví, 7 rolníků, 6 řezníků, sadař, sedlář, 6 obchodů se smíšeným zbožím, Spořitelní a záložní spolek pro Cítov, 2 švadleny, 2 tesařští mistři, 3 trafiky, 4 truhláři, 2 velkostatky (Bišický, Lobkowicz), zahradnictví, zámečník, zednický mistr, zubní ateliér.\n\nVe vsi Daminěves \"(170 obyvatel, samostatná obec se později stala součástí Cítova)\" byly v roce 1932 evidovány tyto živnosti a obchody: hostinec, kolář, kovář, obuvník, sadař, obchod se smíšeným zbožím, trafika, obchod s uhlím, 2 velkostatky (Lobkowicz, Štěpán).\n\nV obci se nachází mimo jiné letní koupaliště, místní lidová knihovna a obecní kulturní dům. Nachází se zde také sportovní areál s fotbalovým, beach volejbalovým a univerzálním hřištěm s basketbalovými koši a dva tenisové kurty s tréninkovou stěnou. V obci působí dále řada občanských spolků (chovatelský, myslivecký,…).\n\nDíky poloze nedaleko Řípu a Mělníka je obec velmi oblíbená jako turistické centrum pod Řípem a nabízí turistům mnoho příležitostí k výletům. V obci se nachází restaurace s možností ubytování, řada prodejen a dílen místních živnostníků.\n\nOd roku 2015 se v obci obnovila tradice masopustních průvodů.\n\nV roce 2018 získal Cítov ocenění \"Vesnice roku Středočeského kraje\".\n\nObec sousedí s obcemi Dolní Beřkovice, Hořín (část Brozánky), Spomyšl, Libkovice pod Řípem a Kostomlaty pod Řípem.\n\nObcí prochází silnice II/246 Mělník - \"Cítov\" - Roudnice nad Labem - Louny.\n\nÚzemí obce protíná železniční trať 090 (Praha -) Vraňany - Roudnice nad Labem - Ústí nad Labem - Děčín. Je to dvoukolejná elektrizovaná celostátní trať zařazená do evropského železničního systému, součást 1. a 4. koridoru, doprava byla na trati zahájena roku 1850.\n\nV obci zastavovaly tyto příměstské autobusové linky:\nPo trati 090 vedly linky S4 (Praha - Vraňany - Hněvice) a R4 (Praha - Kralupy nad Vltavou - Hněvice) v rámci pražského systému Esko. V železniční zastávce \"Cítov\" zastavovalo v pracovních dnech 14 osobních vlaků, o víkendech 10 osobních vlaků. Expresy i rychlíky jí projížděly.\n\n\n"}
{"id": "33507", "url": "https://cs.wikipedia.org/wiki?curid=33507", "title": "Tabríz", "text": "Tabríz\n\nTabríz (persky تبریز, ázerbájdžánsky تبريز, \"Təbriz\") je čtvrté největší město v Íránu a středisko provincie Východní Ázerbájdžán. Město se rozkládá v údolí, v nadmořské výšce 1350 m na soutoku řek Kuri a Adži, severně od něj se vypíná masiv stratovulkánu Kúh-e Sahand (3750 m n. m.) V roce 2006 zde žilo 1 460 961 obyvatel, z velké části etnických Ázerbájdžánců.\n\nV Tabrízu je mezinárodní letiště, které má ale jen regionální význam. Hlavními odvětvími zdejšího průmyslu jsou strojírenství, petrochemický průmysl a výroba automobilů a stavebních hmot. Jde o druhé nejprůmyslovější město Íránu.\n\nKlima v Tabrízu charakterizují suchá léta a poměrně tuhé zimy (s teplotami těsně nad bodem mrazu). Nejvyšší letní teploty se pohybují kolem 33 °C, ročně zde spadne zhruba 310 milimetrů srážek. Geologicky je celá oblast značně nestabilní, což se projevuje častými zemětřeseními.\n\nTabríz, kulturní centrum íránského Ázerbájdžánu, byl založen nejspíš za vlády dynastie Sásánovců (224–651), nelze však úplně vyloučit, že je mnohem starší – na jednom asyrském nápisu je zmiňována pevnost jménem \"Tauri\", snad identická s dnešní metropolí. Podle staré místní legendy, vesměs zpochybňované, vzniklo město v době arabské nadvlády koncem 8. století a jeho zakladatelkou byla manželka chalífy Hárúna ar-Rašída Zubajda, jež se po těžké nemoci zdržovala v těchto končinách.\n\nObdobí rozkvětu Tabríz zažil především ve 13. a 14. století za vlády mongolských ílchánů, kdy se stal dočasně hlavním městem říše. Jeho osudy byly poté velmi proměnlivé – v roce 1392 ho vypálil Tímúr Lenk, v 15. století jej obnovila turkmenská dynastie Karakojunlu, jejíž vládce Džahánšáh (1438–1467) se zde usídlil, v raném novověku o něj zápasili perští Safíovci s Osmanskými Turky. V dobách Safíovců se Tabríz stal nakrátko opět hlavním městem říše.\n\nPo nástupu dynastie Kádžárovců roku 1795 se město změnilo v rezidenci perského korunního prince, jeho větší rozvoj však nastal až v první polovině 20. století, kdy vznikly moderní čtvrtě, zčásti postavené pod vlivem tehdejší sovětské architektury. V letech 1945–1946 byl Tabríz sídlem prosovětské \"Lidové vlády Ázerbájdžánu\".\n\nNejcennější památkou Tabrízu je Modrá mešita z 15. století, dokončená Džahánšáhem z rodu Karakojunlu a po ničivém zemětřesení zase obnovená. Je zbudována z cihel na čtvercovém půdorysu, s kupolí v centrální části, a vstupuje se do ní značně poškozeným ívánem ze severní strany. Vnitřek je bohatě zdoben modře tónovanými mozaikami, nechybí ani nápisy tesané do mramoru a jiné pozoruhodnosti. Podle názoru historiků umění nemá mešita v Íránu mnoho analogií.\n\nDruhou nejvýznamnější stavbou je \"Arg-e Alíšáh\", někdy nesprávně nazývaný citadelou. Pochází z let 1316–1335 a je ve skutečnosti pozůstatkem mešity, jejímž stavebníkem byl Tádžuddín Alíšáh Tabrízí, vezír ílchána Öldžejtü.\n\nCelkově kromě bazaru a páteční mešity ze seldžucké éry nemá již Tabríz mnoho turisticky atraktivních míst, což souvisí s periodicky se opakujícími zemětřeseními v minulosti, jimž padla řada památek za oběť.\n\n\n\n\n"}
{"id": "33510", "url": "https://cs.wikipedia.org/wiki?curid=33510", "title": "Rjazaň", "text": "Rjazaň\n\nRjazaň (rusky \"Ряза́нь\") je starobylé město uprostřed evropské části Ruské federace, při řece Oka 196 km jihovýchodně od Moskvy. Rjazaň, do roku 1778 zvaná Perejaslavl-Rjazanskij. Je správním střediskem Rjazaňské oblasti. Žije zde obyvatel.\n\nPočátky města se datují do roku 1095, kdy ruští osadníci, pravděpodobně na popud černigovského knížete Jaroslava Svjatoslaviče († 1129), přišli do oblasti, obývané dříve mordvinskými kmeny a založili v místech, kde se stékají říčky Trubež a Lybeď před ústím do Oky, hradiště, zvané Perejaslavl-Rjazanskij (\"Переяславль-Рязанский\"). Od poloviny 12. století existovalo už samostatné Rjazaňské knížectví; jeho sídlem však bylo hradiště Rjazaň, dnešní Staraja Rjazaň (\"Старая Рязань\"), ležící u Spasska, 50 km jihovýchodně od města nynějšího. V roce 1198 se Rjazaň stala sídlem pravoslavného biskupství.\n\nRjazaň byla prvním z ruských měst, kde se objevili Batuchanovi Mongolové a a po šestidenním krvavém boji byla 21. prosince 1237 vypleněna. Město sice brzy obnovili, ale původní nádhery a významu už nedosáhlo; biskupství a posléze i knížecí dvůr se přesunuly do Perejaslavle Rjazaňské, kudy procházela důležitá obchodní cesta. Stará Rjazaň postupně zpustla. Největšího významu dosáhlo rjazaňské knížectví ve druhé polovině 14. století za vlády knížete Olega Ivanoviče, kdy na čas konkurovalo sousednímu knížectví moskevskému. Za Olegových nástupců se rjazaňská země postupně dostala pod moskevský vliv a její samostatnost definitivně skončila roku 1521 dosazením moskevského místodržícího do Perejaslavle. Roku 1778 došlo k přejmenování Perejaslavlu na Rjazaň a zřízení Rjazaňské gubernie. V roce 1918 došlo ke zřízení první vysoké školy; 26. září 1937 byla ustavena Rjazaňská oblast.\n\n\n\n"}
{"id": "33515", "url": "https://cs.wikipedia.org/wiki?curid=33515", "title": "ISO 3166-2:GI", "text": "ISO 3166-2:GI\n\nKódy ISO 3166-2 pro Gibraltar neidentifikují žádné regiony (stav v roce 2015).\n\n"}
{"id": "33516", "url": "https://cs.wikipedia.org/wiki?curid=33516", "title": "Topůrko", "text": "Topůrko\n\nTopůrko (zdrobnělina od \"malý tomor\") je rukojeť ručního bicího či sečného nástroje (sekery, kladiva nebo ruční palice). Je to typ krátké násady. Obvykle bývá vyrobeno ze dřeva, kompozitních materiálů či kovů.\n\nJasanové dřevo při úderu nepálí do ruky, proto je užíváno nejčastěji. Vhodné je ale prakticky jakékoliv jiné tvrdé dřevo. Topůrko má za úkol oddálit hlavu (tedy pracovní část) nástroje od ruky, odpružit a utlumit mechanické rázy zpětně přenášené na lidskou ruku a umožnit udělit nástroji vyšší rychlost prodloužením páky. U sekery mívá eliptický průřez a může být dvakrát prohnuté pro lepší uchopení.\n\nTopůrko vyrobené ze dřeva musí mít osu orientovanou ve směru růstu dřeva, aby při namáhání rázy neprasklo. Hlava sekery či kladiva může být fixována na topůrku vnitřním klínkem (nejčastěji dřevěným či kovovým, někdy i plastovým), který rozpírá materiál topůrka v oku hlavy nástroje. Topůrko musí být velmi pevné, neboť se jedná o mechanicky velice namáhanou součást nástroje, nesmí být ale ani příliš tvrdé do ruky, ani příliš pružné.\n\nTvar a rozměry topůrka se liší podle použití nástroje. Speciální tvar v podélné ose mívají topůrka tesařských seker a liší se (i čepel) pro pravé a levé použití.\n"}
{"id": "33517", "url": "https://cs.wikipedia.org/wiki?curid=33517", "title": "ISO 3166-2:GD", "text": "ISO 3166-2:GD\n\nKódy ISO 3166-2 pro Grenadu identifikují 6 farností a 1 dependenci (stav v březnu 2015). První část (GD) je mezinárodní kód pro Grenadu, druhá část sestává z dvou číslic identifikujících farnosti a dependenci.\n\n GD-01 Saint Andrew (Grenville)\n\n"}
{"id": "33518", "url": "https://cs.wikipedia.org/wiki?curid=33518", "title": "ISO 3166-2:GL", "text": "ISO 3166-2:GL\n\nKódy ISO 3166-2 pro Grónsko identifikují 5 krajů (stav v roce 2018).\n\n GL-AV Avannaata \n\n"}
{"id": "33520", "url": "https://cs.wikipedia.org/wiki?curid=33520", "title": "Ekonomická efektivnost", "text": "Ekonomická efektivnost\n\nEkonomická efektivnost je stav ekonomiky, při jehož změně by se zisk jednoho subjektu projevil jako ztráta druhého subjektu. Podle kontextu ji dělíme na:\n\n\nTyto definice nejsou synonymní, trh může být efektivní alokačně, ale ne produktivně, a produktivně, ale ne alokačně. Ekonomická efektivnost se měří velikostí zisku ze stejného vkladu.\n\nExistují dva hlavní myšlenkové proudy o ekonomické efektivnosti. Jeden se zaměřuje na distorze ekonomiky státem a druhý se zaměřuje na distorze způsobené trhem. Čím větší roli má stát, tím menší roli má trh, a naopak.\n\nKoexistence těchto dvou proudů závisí na politické orientaci státu. O těchto proudech se mluví pouze v kontextu ekonomického liberalismu.\n\nMoment, kdy se cena produktu rovná mezní hodnotě, kterou jsou zákazníci ochotni zaplatit, nazýváme alokační efektivnost.\n\nVzhledem k faktu, že ekonomické zdroje jsou nedostatkové, musí být správně přerozdělovány do různých odvětví průmyslu. Tím je zajištěna správná míra produkce. U firem by tato efektivnost byla dosažena, pokud by se marginální náklady rovnaly průměrným výnosům. K tomuto dochází pouze v dlouhodobé rovnováze při dokonalé konkurenci.\n\nMoment, kdy se produkt dodává za co nejnižší možnou cenu, je definován jako produktivní efektivnost. Pokud bychom znovu dali jako příklad firmy, produktivní efektivnost nastává v nejnižším bodě na průměrné cenové křivce.\n\nObecně se tržní ekonomiky považují za efektivnější než jiné varianty ekonomik. Na makroekonomické úrovni se připouští ovlivňování státem (keynesiánství). Mikroekonomická úroveň je středem debaty. Jedna strana tvrdí, že by soukromým subjektům měla být zanechána volnost s minimem zásahů státu. Druhá strana tvrdí opak, stát by měl ekonomiku na mikroúrovni regulovat, aby zamezil selháním trhu.\n\nPrvní teorém ekonomie blahobytu tvrdí, že každá konkurenceschopná tržní rovnováha vyhovuje Paretovu optimu. Tento stav je ale možná pouze při dokonalé konkurenci, to znamená při absenci selhání trhu, což je ale v realitě nemožné. Paretovo optimum navíc nezohledňuje potřeby společnosti – nezáleží na rovnosti ani na celkovém blahobytu lidí.\n\nPodporovatelé teorie minimálního státu nebo také laissez faire navazují na filozofii klasického liberalismu 19. století a jsou hlavně spojováni s ekonomickými školami klasické ekonomie, neoklasické a rakouské školy.\n\nPodporovatelé větší role státu pracují s teorií progresivismu. V anglicky mluvících zemích jsou spojováni s institucionální ekonomií a v Německu s filozofií ordoliberalismu. Na makroekonomické úrovni je to keynesiánství.\n\nMikroekonomická reforma spočívá v aplikaci regulací, které by měly pomoct ke snížení tržních selhání a tím dosažení ekonomické efektivnosti. Nicméně není pevná teoretická báze pro tvrzení, že odstraněním deformací trhu dojde ke zlepšení nebo zvýšení ekonomické efektivnosti.\n\n"}
{"id": "33521", "url": "https://cs.wikipedia.org/wiki?curid=33521", "title": "ISO 3166-2:GP", "text": "ISO 3166-2:GP\n\nKódy ISO 3166-2 pro Guadeloupe neidentifikují žádné regiony (stav v roce 2015).\n\n"}
{"id": "33522", "url": "https://cs.wikipedia.org/wiki?curid=33522", "title": "ISO 3166-2:GU", "text": "ISO 3166-2:GU\n\nKódy ISO 3166-2 pro Guam neidentifikují žádné regiony (stav v roce 2015).\n\n"}
{"id": "33524", "url": "https://cs.wikipedia.org/wiki?curid=33524", "title": "ISO 3166-2:HM", "text": "ISO 3166-2:HM\n\nKódy ISO 3166-2 pro Heardův ostrov a McDonaldovy ostrovy neidentifikují žádné regiony (stav v roce 2015). \n\n"}
{"id": "33525", "url": "https://cs.wikipedia.org/wiki?curid=33525", "title": "Ekonomická integrace", "text": "Ekonomická integrace\n\nEkonomická integrace znamená, že se ekonomiky rozdílných zemí navzájem propojují a odstraňují se bariéry vzájemného obchodu. Ekonomická integrace má tedy za cíl podporu vzájemného obchodu a tím zlepšování životní úrovně obyvatel.\n\nPodle uznávaných ekonomických teorií D. Ricarda a dalších znamená obchod mezi jednotlivými zeměmi přínos pro všechny zapojené země (tzv. princip komparativních výhod). Kritici však poukazují mj. na to, že v případě propojení ekonomik s výrazně odlišnou silou ta slabší je udržována v postavení dodavatele levných surovin, služeb a lidské prac. síly, zatímco zároveň celé sektory její ekonomiky (typicky zemědělství) prohrávají na trhu boj s výrobky ekonomiky silnější, protože ta si může dovolit masovou racionalizaci výroby a uplatňování drahých technologických inovací. Navíc, prohlubování ekon. integrace vede ke stírání národních i kulturních specifik a ke splývání do té doby svébytných států do vyšších celků, což může být pociťováno jako ztráta samostatnosti. Z těchto důvodů se tedy tento proces nesetkává vždy s kladným přijetím ze strany obyvatel dotčených zemí.\n\nZóna volného obchodu je nejnižším stupněm ekonomické integrace. V praxi to znamená, že se dvě a více zemí dohodne, že navzájem sníží či úplně odstraní cla na některé výrobky (převážně z oblasti průmyslové výroby, daleko méně často na zemědělské výrobky).\n\n\nCelní unie je sdružení států, které se dohodly na omezení vzájemných obchodních bariér a zároveň uplatňují společné celní sazby vůči třetím zemím (tzv. společný celní sazebník).\n\n\nSpolečný trh znamená již vysoký stupeň ekonomické integrace. Členské státy odbouraly veškerá cla, používají společný celní sazebník vůči třetím zemím a je mezi nimi zabezpečen volný pohyb zboží, služeb, práce a kapitálu.\n\n\nJednotný vnitřní trh je vyšší stádium společného trhu – státy zavedly společné technické a jiné normy na výrobky a vnitřní hranice mezi členskými státy již prakticky neexistují. Pojem vznikl na konci 80. let Jednotným evropským aktem. Příkladem je Evropská unie od 1. 1. 1993.\n\nEkonomiky zemí v hospodářské unii jsou již plně zapojeny do jednotného vnitřního trhu a navíc přenášejí část svých pravomocí na nadnárodní instituce (ty mohou například spolurozhodovat o obchodní politice, sociální sféře nebo rozpočtových deficitech členských zemí). Měnová unie znamená, že členské státy navíc používají společnou měnu jako zákonné platidlo.\n\n\nVrcholem ekonomické integrace je úplná ekonomická a politická integrace, kdy původně samostatné státy splynuly v nový celek, který je řízený z jednoho centra. Příkladem je znovusjednocení Německa (NSR a NDR) v roce 1990.\n\n"}
{"id": "33530", "url": "https://cs.wikipedia.org/wiki?curid=33530", "title": "Lopata", "text": "Lopata\n\nLopata je nástroj pro ruční přemisťování sypkého materiálu. Skládá se z násady, zpravidla dřevěné, a z ploché kovové části (nejčastěji ocelové nebo z hliníkové slitiny), na niž je materiál nabírán.\n\nNejběžnější je lopata pro zemní a stavební práce, jejíž násada je dlouhá až 150 cm a plochá část z ocelového plechu má srdčitý tvar o rozměrech přibližně 30 × 30 cm. Větší jsou lopaty na sníh, uhlí či koks (tzv. \"lopaty uhelky\"). Velké lopaty tohoto typu se také používají v těžkém průmyslu, zejména v hutnictví. Menší domácí lopatky jsou určené na sběr domácích nečistot, resp. smetí, s nimiž se běžně setkáváme v našich v domovech. Malé lopatky z umělé hmoty také slouží jako hračky pro děti, nejčastěji jako součást dětského vybavení pro hru na pískovišti.\nVojenské lopatky resp. polní lopatky vypadají jako malý rýč speciálně navržený pro armádu. Jsou skládací a bývají opatřeny pilovitými hranami pro sekundární využití jako pily či sekery (vojenská lopatka je v přímém boji muže proti muži dost často používána i jako nouzová sečná zbraň). Existuje také menší zahradnické lopatky, používané k různým účelům ( sázecí aj.). Dalšími druhy lopatek jsou např. lopatka na popel, krbová lopatka, lopatka na dort, lopatka na žetony v kasinu a jiné další.\n\n\n"}
{"id": "33531", "url": "https://cs.wikipedia.org/wiki?curid=33531", "title": "Švédská trojka", "text": "Švédská trojka\n\nŠvédská trojka může znamenat:\n\n\n"}
{"id": "33533", "url": "https://cs.wikipedia.org/wiki?curid=33533", "title": "Soustružnický nůž", "text": "Soustružnický nůž\n\nSoustružnický nůž je řezný (obvykle jednobřitý) nástroj pro obrábění na soustruhu (soustružení).<br>Skládá se ze stopky, za kterou se upíná, a z hlavy nesoucí řezný břit. \n\n\n\n\nvnější a vnitřní, pravé, levé a souměrné, uběrací a hladící, pozitivní a negativní (dle úhlu čela)\n\n\n\nSoustružnický nůž představuje typickou geometrii řezných nástrojů. Úhly se vztahují k ose stopky nástroje. To znamená, že řezná geometrie při vlastním obrábění může být jiná než geometrie nože, jednak podle polohy stopky vůči ose obrobku (natočení nože), jednak podle polohy špičky vůči ose obrobku (pod nebo nad). Geometrie břitu je optimalizována pro polohu špičky břitu v ose obrobku. Pokud ustavíme špičku nad osu o míru formula_1, pak se při přibližování špičky k ose obrobku bude zmenšovat úhel hřbetu, až ve vzdálenosti formula_2 bude nulový a hřbet začne dřít o obrobek. Naopak, při ustavení špičky pod osu se nepříznivě zmenšuje úhel čela o úhel formula_3.\n\nPracovní část nože je vybroušena do tepelně zpracovaného ocelového polotovaru (tyče nebo výkovku). Materiálem je buď nástrojová ocel (např. 19 221, 19 312, 19 422, 19 436, 19 712, 19 714 ...) nebo rychlořená ocel (HSS). Výjimečně se používají nože vybroušené z tyčového polotovaru ze slinutého karbidu, které se mohou uplatnit jako nože velmi malých průřezů nebo jako štíhlé vnitřní nože, neboť slinutý karbid dobře tlumí chvění.\n\nJednotlivé tvary pájených nožů jsou definovány příslušnými normami.<br>Pracovní část je ve formě destičky připájena do takzvaného sedla na hlavě tělesa. Destička je obvykle ze slinutého karbidu (pro obrábění kovů), ale může být i z rychlořezné oceli, když je potřeba vytvořit malý úhel ostří (např. pro obrábění plastů).Tělesa pájených nožů se vyrábějí z konstrukční oceli vyšší pevnosti (obvykle 11 700) a tepelně nejsou zpracována. Pájení se provádí tvrdou pájkou na bázi mosazi plamenem nebo indukčně. Konečnou geometrii a jakost povrchu funkčních ploch získávají pájené nože broušením.\n\nTyto nože se skládají z držáku, upínacího mechanismu a vyměnitelné břitové destičky (VBD). Vzhledem k šíři sortimentu je označování nožů stanoveno normou ISO a umožňuje i značení speciálních nožů. Tato norma stanoví závazně značení nožů vnějších, vnitřních a stavitelných držáků ISO (tzv. \"bločků\"). Z ní také vychází obvykle i značení odvozených a speciálních nástrojů používané výrobci.<br>Jako materiál pro tělesa nožů s VBD se užívá zušlechtěných konstrukčních slitinových ocelí, nejčastěji ocel 15 260 (51CrV4 a její ekvivalenty) a pro menší průřezy ocel 15 340 s nitridovaným povrchem. Pro vnitřní nože malého průřezu s větší délkou se někdy používají stopky ze slinutého karbidu s připájenou ocelovou hlavou, protože slinutý karbid velmi dobře tlumí chvění. <br>Pokud je hlava držáku dostatečně masivní, je pod destičkou podložka ze slinutého karbidu přichycená k tělesu dutým nýtem nebo šroubkem. Tato podložka slouží k lepšímu rozložení síly a k ochraně sedla před poškozením při havarii destičky.<br>Výběr VBD se provádí na základě údajů publikovaných v katalogu výrobce, kde jsou doporučeny druhy SK a řezné podmínky pro konkrétní materiály. Typ utvařeče se stanoví podle diagramů, kde je vyznačena oblast použití podle posuvu na otáčku a hloubky řezu.\nSystém C – Nejstarší způsob upínání, který se uplatnil pro destičky s hladkou čelní i dosedací plochou. Na hladkou čelní plochu tlačí upínka přímo nebo přes výměnný příložný utvařeč (lamač) třísky. Tento způsob byl rozšířen nejvíce v době, kdy se všechny destičky přebrušovaly na konečný tvar a kvalitu povrchu. Velké firmy přeostřovaly otupené destičky a osazovaly je do držáků s odstupňovanou velikostí sedel. Tento způsob upínání postupně ustupuje a to zejména proto, že moderní technologie umožňuje výrobu přesných VBD s otvorem a předlisovaným utvařečem. Navíc moderní destičky s povlakem mají nižší koeficient tření a tím je jejich upnutí za rovnou plochu méně spolehlivé. Tento způsob se používá pro destičky typu N, F a R.<br>Systém D – Spolehlivější upínkový systém, kde je destička upnuta speciální upínkou za otvor v čele destičky a zároveň je pata upínky opřena o šikmou plochu tak, aby byla destička dotahována do sedla pod požadovaným úhlem. Původně se i tento systém označoval jako C a někteří výrobci jej tak označují nadále. Používá se pro destičky typu A, G a M.\n\nVýroba VBD s válcový otvorem umožnila konstrukci upínacího systému s kyvným čepem zatlačujícím destičku za otvor do sedla. Tento systém má výhodu v tom, že na čele nože nepřekáží žádný element.<br>Zpočátku se používal rovný čep s kulovým nákružkem (tzv. panenka) nakláněný šroubem z boku. Využití obráběcích víceosých center umožnilo efektivní výrobu upínacího mechanismu pomocí pravoúhlé páky. Používá se pro destičky typu A, G a M.\n\nPřesná výroba VBD umožnila vytvoření přesného trychtýřovitého otvoru s radiusem v destičce. Tím bylo umožněno spolehlivé upínání pomocí vysokopevnostního šroubu s kuželovou hlavou. Závitový otvor v tělese nože je vyosen oproti otvoru ve VBD směrem do boků sedla o tzv. dotah (0,1 ÷ 0,3 mm) čímž je zajištěn stálý tlak do sedla. Používá se pro upínání destiček typu W, T, U a Q.\n\nPro nejvíce namáhané nože byl zaveden systém dvojitého upnutí VBD. Toto upnutí se řeší dvojím způsobem.<br>Prvním způsobem je kombinace systému P nebo S se systémem C. Zde se používají destičky typu A, G a M pro kombinaci s pákou a W, T a U pro kombinaci se šroubem.<br>Druhým způsobem je použití speciální upínky zatlačované zezadu mezi VBD a šikmou plošku jako klín tak, že je destička dotlačována na čep ve středovém otvoru. Používají se destičky typu A, G a M.\n\nTohoto upínání se používá pro zapichovací destičky, které vlastně představují miniaturní monolitní nože se stopkou profilovanou tak, aby byla stabilně uložena v drážce rozříznutého tělesa nože. Rozříznutá část hlavy nože se svírá šroubem.\n\nPodobný systému G je způsob upínání upichovacích destiček, kdy je klínová zadní část destičky zatlačena do klínové drážky samosvorně. Tento způsob (někdy označovaný jako Systém X) byl vyvinut firmou Iscar.\n\nUpínací systémy s upínacími klíny (Systém W a F) se u standardních nožů neuplatnily hlavně z pevnostních důvodů.\n"}
{"id": "33537", "url": "https://cs.wikipedia.org/wiki?curid=33537", "title": "ISO 3166-2:HK", "text": "ISO 3166-2:HK\n\nKódy ISO 3166-2 pro Hongkong neidentifikují žádné regiony (stav v roce 2015).\n\n"}
{"id": "33539", "url": "https://cs.wikipedia.org/wiki?curid=33539", "title": "ISO 3166-2:GS", "text": "ISO 3166-2:GS\n\nKódy ISO 3166-2 pro Jižní Georgii a Jižní Sandwichovy ostrovy neidentifikují žádné regiony (stav v roce 2015).\n\n"}
{"id": "33540", "url": "https://cs.wikipedia.org/wiki?curid=33540", "title": "Jiří Hanzelka", "text": "Jiří Hanzelka\n\nJiří Hanzelka (24. prosince 1920 Štramberk – 15. února 2003 Praha) byl český cestovatel a spisovatel.\n\nNarodil se na kopci Kotouč u Štramberka v domě, který patřil správě vápencových lomů. Ve věku tří let se s rodiči přestěhoval do Kopřivnice, kde jeho otec pracoval v automobilce Tatra jako dělník ve vývojovém oddělení; příležitostně také závodil jako spolujezdec Josefa Vermiřovského. V letech 1925 až 1930 bydleli v Bratislavě, poté se přestěhovali do Prahy.\n\nVystudoval obchodní akademii a po maturitě (1938) začal studovat Vysokou obchodní školu. Protože ale na začátku druhé světové války došlo k uzavření českých vysokých škol, mohl ji ukončit až v r. 1946. Mezitím byl nasazen na zemědělské práce do Zhoře u Tábora, kde při úrazu na statku přišel o prst. Na škole studoval s Miroslavem Zikmundem, který byl poté jeho partnerem na cestách i spoluautorem jejich společných knih.\n\nV letech 1947 až 1950 podnikl spolu s Miroslavem Zikmundem cestu do Afriky a Jižní Ameriky. Celou tuto výpravu absolvovali společně ve voze značky Tatra T 87.\n\nPo návratu do Československa se roku 1954 oženil a později se mu narodily dvě děti, syn Jiří a dcera Hana. Roku 1958 věnoval svůj dům v Gottwaldově tomuto městu s podmínkou, že v něm budou zřízeny dětské jesle.\n\nDruhou cestu, již s doprovodem, podnikli ve dvou vozech Tatra 805 v letech 1959 až 1964. Při této výpravě projeli Asii a Oceánii. Také na této cestě shromáždili velké množství dokumentárního materiálu. Krátce po návratu zemřela na rakovinu jeho žena. Jako přesvědčený sociální demokrat a v naději, že komunistické straně se může zdařit reforma politického systému, roku 1963 vstoupil do KSČ.\n\nJako člen KSČ i v roce 1968 stál na straně tzv. reformních komunistů, účastnil se aktivně protestních akcí na podporu pražského jara a stal se jednou ze známých symbolických postav tohoto protestu. Proto mu bylo v roce 1969 znemožněno dále publikovat a účastnit se veřejného života. Po dlouhou dobu nesměl Jiří Hanzelka ani dostat oficiální zaměstnání, tím spíše, že v roce 1977 podepsal Chartu 77. První zaměstnání dostal až roku 1983, kdy začal jako sadař v podniku Sady lesy zahradnictví prořezávat stromy v pražské Seminářské zahradě. O čtyři roky později se přestěhoval do Sedla u Jindřichova Hradce. Je pohřben na hřbitově u kostela sv. Jiljí v Domaníně v sousedství třeboňského parku u schwarzenberské hrobky.\n\nStručný časový sled cesty podle stránek palubního deníku (podle dnů):\n\n1947\n\n1948\n\n1949\n\n1950\n\nV tomto roce bylo překonáno 19 závor.\n\nV tomto roce bylo překonáno celkem 11 závor.\n\nV tomto roce byly překonány celkem 4 závory.\n\nV tomto roce bylo překonáno celkem 10 závor.\nDohromady bylo překonáno 44 závor.\n\n\nCelé dílo je napsáno společně s M. Zikmundem a týká se výhradně jejich cest. Cestám je věnována také stálá expozice v Muzeu jihovýchodní Moravy ve zlínském zámku \"S inženýry Hanzelkou a Zikmundem pěti světadíly\", otevřená 30. listopadu 1996. V roce 2013 byla tato expozice přestěhována do bývalého areálu Baťových závodů (Svitu) a nově instalována ve 14I15 BAŤOVĚ INSTITUTU.\n\n\nDále jsou autory velkého množství časopiseckých a novinových článků, přednášek, atd.\n\nSamostatně\n\nVšechny filmy, které jsou dále uvedeny, byly zpracovány z filmových materiálů z první a druhé cesty ve Studiu Krátkého filmu v tehdejším Gottwaldově, dnes Zlíně. U zrodu těchto filmů a filmových reportáží stál zlínský filmový režisér Jaroslav Novotný, Jemu se dostaly do rukou první metry filmu, které cestovatelé poslali do republiky. Režisér Jaroslav Novotný korespondenčně začal oba cestovatele učit co a jak filmovat, aby výsledek byl použitelný pro další zpracování filmu. Osobně se setkali až po návratu obou cestovatelů z první cesty v roce 1950. Jaroslav Novotný byl i při přípravách na druhou cestu, kdy za výpravou jel v roce 1959 do Albánie a v roce 1960 do Kašmíru. Hudbu ke všem filmům cestovatelů Hanzelky a Zikmunda napsal jeden z nejlepších hudebních skladatelů filmové hudby u nás Zdeněk Liška. Rok výroby filmů je totožný s rokem premiéry.\n\n\n\n\n\n\n\n"}
{"id": "33541", "url": "https://cs.wikipedia.org/wiki?curid=33541", "title": "ISO 3166-2:KY", "text": "ISO 3166-2:KY\n\nKódy ISO 3166-2 pro Kajmanské ostrovy neidentifikují žádné regiony (stav v roce 2015).\n\n"}
{"id": "33542", "url": "https://cs.wikipedia.org/wiki?curid=33542", "title": "Big Brother", "text": "Big Brother\n\nBig Brother (Velký bratr) je formát televizní reality show, ve kterém více než 15 týdnů žijí soutěžící (obvykle 12) v domě plném kamer a snaží se přestát hlasování diváků a získat vysokou finanční odměnu. Tento formát vytvořil John de Mol Jr. z Nizozemska a rozvinul ve své produkční společnosti Endemol. Byl to nejsledovanější pořad hlavního vysílacího času v 70 zemích. Název si soutěž vypůjčila z románu George Orwella \"1984\", ve kterém vystupovala postava všesledujícího vládce zvaná Velký bratr.\n\nV Česku byla česká verze soutěže \"Big Brother\" vysílána v roce 2005 na TV Nova.\n"}
{"id": "33543", "url": "https://cs.wikipedia.org/wiki?curid=33543", "title": "Plech", "text": "Plech\n\nPlech je plochá kovová deska vyráběná tvářením (kováním, tažením, válcováním za tepla nebo za studena) v různých tloušťkách. Slouží jako polotovar pro další výrobky. Nejvíce je využíván ocelový plech, význam má také plech měděný, mosazný, plechy z hliníkových slitin a titan-zinkový plech nově používaný na okapy, svody vody ze střech domů.\n\nOcelový plech je velice mnohostranný materiál, využívaný především pro výrobu karosérií strojů. Je snadno tvarovatelný a přitom pevný. Nevýhodou je to, že uhlíková ocel snadno podléhá korozi. Proto musí být plech chráněn ochrannými nátěry nebo pokovením – používá se zinek, hliník, cín, nikl nebo chrom.\n\nVzhledem k tomu, že ocel podléhá snadno korozi, je často ocelový plech chráněn vrstvou zinku. Zinek tvoří s železem elektrický článek, v němž dochází ke korozi zinkové vrstvy. Až do rozpuštění vrstvy zinku je ocel chráněna před korozí. Zinek se nanáší na povrch žárově buď ponorem nebo nástřikem, nebo galvanicky.\n\nV potravinářství se používá plech chráněný vrstvou cínu, který na rozdíl od zinku nereaguje s potravinami; dále se používá v elektrotechnických oborech jako výlisky pro vysokonapěťové rozvaděče a transformátory (šíjny).\n\nPlechy z jiných materiálů se užívají tam, kde jsou vlastnosti ocele nedostatečné. Měděný plech, který dobře odolává korozi, je využíván ve stavebnictví pro rozvody vody a jako krytina střech. Hliníkové slitiny jsou materiálem pro plechy používané v leteckém průmyslu a tam, kde je požadována nízká hmotnost výrobků. Mosazný plech je používán pro výrobu hudebních nástrojů a v elektrotechnice pro výrobu kabelových ok a spojek.\n\n\n"}
{"id": "33545", "url": "https://cs.wikipedia.org/wiki?curid=33545", "title": "ISO 3166-2:CC", "text": "ISO 3166-2:CC\n\nKódy ISO 3166-2 pro Kokosové ostrovy neidentifikují žádné regiony (stav v roce 2015).\n\n"}
{"id": "33546", "url": "https://cs.wikipedia.org/wiki?curid=33546", "title": "Optimum spotřebitele", "text": "Optimum spotřebitele\n\nOptimem spotřebitele se v ekonomické teorii nazývá taková situace, kdy spotřebitel volí optimální kombinaci statků v rámci svých tržních možností (tzn. v závislosti na svém disponibilním důchodu a cenách statků) a svých preferencí.\n\nOptimum se nachází na bodě doteku nejvyšší indiferenční křivky (křivky s co nejvyšším užitkem) a důchodové křivky (křivky, která určuje, které kombinace statků si spotřebitel může za svůj důchod pořídit).\n\nUrčení optima spotřebitele závisí na teoretických předpokladech o měření užitku.\n\nPokud uvažujeme kardinalistický přístup měření užitku (tzn. užitek je přímo měřitelný), tak platí, že optimální množství jednoho statku (např. statku X) je takové, při kterém se mezní užitek rovná ceně:\n\nformula_1 \n\n\nPro množinu statků pak platí, že optimální kombinace statků je taková, pro kterou platí:\n\nformula_4\n\nUvažujme ordinalistický přístup měření užitku (tzn. užitek není přímo měřitelný, spotřebitel však dokáže určit své preference). \n"}
{"id": "33547", "url": "https://cs.wikipedia.org/wiki?curid=33547", "title": "Saně", "text": "Saně\n\nSaně nebo sáně, zdrobněle sáňky, jsou dopravní prostředek, který se pohybuje klouzáním po sněhu. Skládá se ze dvou sanic a nástavby mezi nimi.\n\nSaně jsou pro pohyb po sněhu výhodnější, než kolová vozidla. Je to proto, že se podkladu dotýkají na větší ploše, a proto se méně do sněhu boří. V oblastech s velkou sněhovou pokrývkou byly saně v minulosti prakticky jediným prostředkem pro dopravu nákladů. Poháněny mohou být buď lidskou silou, gravitační silou nebo spřežením, které je tažené koňmi, severskými psy či soby. Existují i saně poháněné tlačnou vrtulí.\n\nSaně se používají také jako náčiní v sáňkařském sportu zařazeném do olympijského programu, kde ale závody probíhají na ledových drahách.\n\nPříbuznými dopravními prostředky saní jsou lyže, brusle a skiboby. Dnes jsou saně v mnoha případech nahrazovány také sněžnými skútry.\n\nSaně jsou vyráběny dodnes nejčastěji ze dřeva, ale objevují se i saně plastové nebo ocelové. Výrobou saní se historicky zabývali koláři. K výrobě saní se používalo nejčastěji jasanové dřevo. Konstrukční spoje se nelepily, pouze zajišťovaly hřebíky nebo vruty, případně se zaklínovaly.\n\n\"Kurzívou\" jsou uvedeny slangové kolářské výrazy užívané v Podkrkonoší.\n\n\n"}
{"id": "33548", "url": "https://cs.wikipedia.org/wiki?curid=33548", "title": "Klíč (rozcestník)", "text": "Klíč (rozcestník)\n\nKlíč má více významů:\n\nTechnický nástroj nebo přístroj\n\nPomůcka k určení: \n\nPomůcka k dosažení nějakého cíle:\n\nTeorie zámku a klíče: \n\nMísta\n\nOrganizace a seskupení\n\nNázvy uměleckých děl\n\nKlíč (příjmení)\n"}
{"id": "33549", "url": "https://cs.wikipedia.org/wiki?curid=33549", "title": "Slovenská koruna", "text": "Slovenská koruna\n\nSlovenská koruna (zkratka „Sk“) byla měnová jednotka Slovenské republiky v letech 1993 až 2008. Dne 8. července 2008 byl stanoven fixní a nezměnitelný kurz 30,1260 Sk za euro, kterým byla 1. ledna 2009 slovenská koruna nahrazena. 1 Sk tak představovala 3,319 eurocentu nebo 0,03319 eura. Od 1. ledna 2009 začal platit duální oběh, během kterého obchodníci přijímali koruny i eura, vraceli však pouze eura. Duální oběh trval 16 dní, po 16. lednu 2009 se už smělo platit pouze eurem.\n\nKoruna se dělila na 100 haléřů (slovensky \"halier\", \"halierov\"). Kód valuty podle ISO 4217: „SKK“. 1 SKK = ok. 0,89 CZK (31.12.2008). Autoritou vydávající slovenské oběžné mince a pamětní mince byla Národní banka Slovenska (NBS).\n\nBankovky byly v nominálních hodnotách 20 Sk, 50 Sk, 100 Sk, 200 Sk, 500 Sk, 1000 Sk a 5000 Sk. Mince 50 h, 1 Sk, 2 Sk, 5 Sk a 10 Sk. K 31. prosinci 2003 byly z oběhu staženy mince hodnoty 10 haléřů a 20 haléřů.\n\nPo rozpadu československé federace byla zprvu mezi oběma republikami měnová unie a dále platila koruna československá. Vzhledem k hospodářským rozdílům byl však tento stav neudržitelný a 7. února 1993 došlo k měnové odluce, přičemž vznikly koruna česká a slovenská koruna. Nová měna měla paritní poměr k předchozí 1 Sk = 1 Kčs. Československé bankovky byly na území Slovenské republiky opatřeny slovenskými kolky s výjimkou desetikoruny, která se nekolkovala a byla nahrazena mincí hodnoty 10 Sk uvedenou do oběhu v den měnové odluky. Pro zúčtování plateb mezi Českem a Slovenskem byl zřízen clearingový mechanismus používající jednotku XCS: 1 XCS = 1 SKK = 1 CZK. Okolkované bankovky byly staženy z oběhu po vydání nových bankovek, poslední z nich byla pětisetkoruna, jejíž platnost byla ukončena 10. ledna 1994.\n\nVzhledem k nedostatečným devizovým rezervám byla 10. července 1993 slovenská koruna devalvována o 10 %.\n\nPoté, co Slovensko vstoupilo do EU v roce 2004, rozhodlo se co nejdřív přijmout euro, podmínkou k tomu bylo mj. dvouleté setrvání země v ERM II. Už 25. listopadu 2005 se připojilo k ERM II, jehož podstatou je udržování měnového kurzu s odchylkou 15 % kolem hodnoty určité hodnoty (u koruny to bylo 38,4550 Sk za euro, kurz mohl kolísat v rozmezí od 32,69 do 44,22 SKK/EUR.). Kurz (resp. centrální parita) byl 19. března 2007 změněn na 35,4424 Sk za euro (rozmezí od 30,126 do 40,758).\n\n7. května 2008 Evropská komise ústy komisaře pro měnové záležitosti Joaquína Almunii souhlasila s přijetím eura Slovenskem. 28. května 2008 byla centrální parita opět posunuta a to o 15 %, na 30,126 SKK/EUR, což byla do té doby horní hranice kurzu koruny. Novým rozmezím se stala úroveň od 25,6071 do 34,6449 SKK/EUR.\n\n3. června 2008 ministři financí EU na zasedání Rady pro ekonomické a finanční otázky (ECOFIN) v Lucemburku bez diskuze schválili vstup Slovenska do eurozóny k 1. lednu 2009. 8. července 2008 ministři financí rozhodli, že definitivní směnný kurz slovenské koruny k euru je 30,126 Sk za euro (úroveň parity); v tomto poměru se přepočítávaly ceny.\n\nV souvislosti se změnou centrální parity 28. května 2008 se tehdejší ministr financí Ján Počiatek dostal do vážného podezření, že některým firmám (\"J&T\" a \"Istrokapital\"), které na změně parity vydělaly stovky milionů korun, v předstihu prozradil nový kurz koruny; krátce předtím byl totiž viděn s jejím majitelem, krátce s vysoce postaveným manažerem J&T Ivanem Jakabovičem na jachtě v Monaku. Podezření na Slovensku vyvolalo velký skandál, Ján Počiatek si však nakonec své postavení udržel. Na Slovensku se v reakci na jeho tvrzení, že se na jachtě bavil o tom „ako formula, aké je počasie, nezaujímavé, zdvorilostné frázy“, objevil vtip, že číslo 30,126, které měl Počiatek prozradit podnikatelům, neznamenalo dohodnutý kurz, ale teplotu Celsia.\n\nPrůměrná mzda se na Slovensku pohybovala v roce 2009 kolem 20 000 Sk, to je při pevném směnném kurzu asi 625 eur. Z oběhu se mělo vrátit 148 miliónů bankovek a 453 miliónů mincí. Komerční banky měnily bezplatně korunové mince šest měsíců po zavedení eura, bankovky pak rok. \"Národná banka Slovenska\" měnila oběhové korunové mince do konce roku 2013, bankovky a pamětní mince mění bez časového omezení.\n\nRažbu prováděla obvykle Mincovňa Kremnica, š.p., založená roku 1328.\n\nNěkteré z pamětních mincí, však razily Česká mincovna v Jablonci nad Nisou a polská Státní mincovna (Mennica Państwowa).\n\nNa bankovkách jednotlivých nominálních hodnot byly následující portréty:\n\n\n\n"}
{"id": "33550", "url": "https://cs.wikipedia.org/wiki?curid=33550", "title": "Vrtule", "text": "Vrtule\n\nVrtule je technické zařízení, které umožňuje přeměňovat energii rotačního pohybu na tah nebo naopak tah na rotační pohyb.\n\nJe používána pro pohon letadel, vzducholodí a některých jiných strojů nebo naopak pro zužitkování větrné energie ve větrných turbínách.\n\nPři rotaci vrtule ve vzduchu působí na každou část listu vrtule aerodynamická síla, podobně jako na křídle, tedy v důsledku rozdílu tlaků vzniklých obtékáním profilu vrtule. Každá část listu se pohybuje stejnou úhlovou rychlostí, ale díky rozdílné vzdálenosti od osy otáčení poloměru jinou obvodovou rychlostí. Proto je list zkroucen tak, aby součin obvodové rychlosti a součinitele vztlaku a tím i rozložení vztlaku po délce listu bylo stálé (tzn. směrem ke konci listu klesá úhel nastavení a mění se i profil listu).\n\nVrtule může mít různý počet listů. Existují i speciální vrtule pro rychlostní modely letadel s jedním listem. Nejjednodušší a nejstarší vrtule byly vybroušené z jednoho bloku dřeva slepeného z několika vrstev, nejmodernější vrtule mají několik listů z kovu nebo kompozitu, které jsou namontovány do hlavy vrtule obsahující mechanismus jejich natáčení a opatřené aerodynamickým krytem. Vrtule může být připevněna přímo na klikovou hřídel motoru, nebo být připojena přes reduktor.\n\nVrtule se dělí na:\n\n\nPodle počtu listů dělíme vrtule na dvoulisté, trojlisté, čtyřlisté, atd. Protože je vrtule vlastně křídlo, bylo by nejefektivnější aby měly listy vrtule nekonečnou štíhlost, tedy nekonečnou délku. To je ale v příkrém rozporu jak s technickým provedením, tak i Reynoldsovým číslem rotující vrtule. Je-li nutné přenést vrtulí větší výkon, je nutné zvětšit její činnou plochu a nejjednodušším řešením by bylo použití vrtule o větším průměru, ale tady brzy narazíme na již uvedená omezení. Dalším postupem je použití většího počtu listů. Počet listů roste i v případě, že by se konce listů vlivem součtu obvodové a letové rychlosti dostaly do kritické oblasti Reynoldsových čísel, respektive přiblížily k Machovu číslu jedna - řešením je zkrácení listů a dorovnání účinné plochy zvýšením počtu listů. Snaha o účinnost, tedy o co nejdelší list v přijatelných aeroelastických mezích, vede k vrtulím s velkým počtem širokých, \"šavlovitě\" zahnutých listů, jaké najdeme na nejmodernějších dopravních letadlech - tzv. propfany. Ty mají do jisté míry režim blízký dmychadlům na turbodmychadlových jednotkách. Viz např. Antonov An-70.\n\nPohon vrtule obstarávají na dnešních letadlech buď pístové zážehové motory, nebo častěji motory turbohřídelové. Pokusně a na leteckých modelech se používají elektromotory. V historii byl použit i vznětový motor (\"diesel\").\n\nVrtuli v opačné roli, tedy jako pohon, najdeme na větrných elektrárnách. I zde jsou použity listy s co největší štíhlostí (délkou) a stavitelné.\n\nVe 30. letech 20. století se v Německu objevilo i experimentální kolejové vozidlo poháněné vrtulí. Lidově se mu říkalo Kolejový zepelín. Existují i saně poháněné tlačnou vrtulí.\nVýznamnější pozemní aplikací vrtule jsou vznášedla. Ta, kromě jiného, umožňují provoz tam, kde by byl provoz jiných prostředků obtížný, nebo i nemožný - mělké toky, bažiny.\n\nJako vrtule se někdy v literatuře označuje nesprávně i lodní šroub.\n\nJe žádoucí zajistit aby vrtule pracovala při optimálních otáčkách pro daný režim letu a použitý motor. Úhel náběhu listu vrtule závisí na rychlosti letu a otáčkách vrtule. S rostoucí rychlostí letu se snižuje úhel náběhu a to tím více čím nižší jsou otáčky.\n\nPříklad: pokud pilot převede letadlo s klasickou vrtulí do klesání, zvýší se rychlost letu, klesne úhel náběhu listu a tím i jeho odpor a při stejném výkonu motoru budou stoupat otáčky. Vrtule začne pracovat neefektivně.\nPokud se tomu má čelit, je nutné buď snížit výkon motoru (mohlo by dojít k jeho přetočení), nebo přibrzdit letadlo.\nJinou možností je použít místo pevné vrtule vrtuli se stavitelnými listy - ať už ručně, nebo automaticky.\nAutomaticky stavitelné vrtule využívá drtivá většina moderních letadel.\nVrtule stálých otáček je opatřená regulátorem otáček, který na změnu otáček reaguje automatickým přestavením listů tak, aby \"moment odporu vrtule\" a kroutící moment motoru byly neustále v rovnováze. Pilot potom zvolí plnící tlak a tím režim práce motoru, a požadované otáčky a ani o motor, ani o vrtuli se pak nemusí starat.\n\nZástupcem je např. vrtule V-500A použitá na letounech řady Z-42/43.\n\nJe to vrtule stálých otáček, která si sama nastavuje optimální otáčky v závislosti na rychlosti letu.\n\nPříkladem je vrtule V-503 použitá např. letounu Z-226. Vrtule má v přední části klobouk opatřený křidélky, který se vůči zbytku vrtule může jednak otáčet (kolem osy otáčení vrtule) a jednak posunovat dozadu. Za letu se díky křidélkům obtékaným vzduchem otáčí jinak než zbytek vrtule, tento pohyb pohání olejové čerpadlo v hlavě vrtule. \"Nápor vzduchu\" úměrný rychlosti tlačí klobouk proti pružině dozadu a tímto posuvným pohybem je ovládán regulátor otáček, umístěný také v hlavě.\n\n"}
{"id": "33551", "url": "https://cs.wikipedia.org/wiki?curid=33551", "title": "Oblast výbušnosti", "text": "Oblast výbušnosti\n\nOblast výbušnosti (také nebezpečná koncentrace) je rozsah koncentrací směsi plynu, páry nebo prachu se vzduchem, ve které směs při zapálení zdrojem vznícení vybuchuje. Přitom se hoření samo šíří s velkou rychlostí, aniž by se po zapálení musely přidávat další energie a vzduch. Mezní koncentrace (v objemových procentech nebo v g/m vzduchu při normálním tlaku) oblasti výbušnosti se označují jako dolní mez výbušnost (nejnižší koncentrace hořlavého plynu) a horní mez výbušnosti (nejvyšší koncentrace hořlavého plynu).\n\nČím dále jsou tyto hranice od sebe, tím je látka nebezpečnější. Pro názornost uveďme acetylen, jehož rozsah výbušnosti je od 1,5 do 81 %, takže je velmi nebezpečný. Oproti tomu propan pouze 2,1 – 9,1 %.\n"}
{"id": "33555", "url": "https://cs.wikipedia.org/wiki?curid=33555", "title": "Zplodiny hoření", "text": "Zplodiny hoření\n\nZplodiny hoření jsou často uváděny jako nejvýznamnější negativní prvek u požáru. Jako zplodiny hoření se označují, všechny plynné (ale i pevné a kapalné) produkty hoření. Vzhledem k teplotám nad 500 °C, které jsou u požáru běžné, se vyskytují v podobě spalin i látky za normální teploty pevné nebo kapalné.\n\nMezi velmi důležité a zároveň velmi nebezpečné látky ve spalinách se řadí například:\n"}
{"id": "33556", "url": "https://cs.wikipedia.org/wiki?curid=33556", "title": "Václav Chochola", "text": "Václav Chochola\n\nVáclav Chochola (31. ledna 1923 Praha – 27. srpna 2005\nPraha) byl český fotograf, označovaný za klasika české výtvarné a portrétní fotografie.\n\nFotografovat začal během studií na reálném gymnáziu v Praze-Karlíně, po jeho opuštění se učil fotografem a studoval na grafické škole. Byl fotografem ve svobodném povolání, fotografoval pro Národní divadlo a spolupracoval i s řadou dalších scén. Řadu snímků Chochola vytvořil použitím netradičních technik, vytvářel fotogramy, fotomontáže i roláže.\n\nVe své bohaté tvorbě se Chochola věnoval momentní fotografii, portrétům celebrit (proslavil ho portrét S. Dalího), aktům či sportovní fotografii. Neocenitelné jsou jeho dokumentární snímky z Pražského povstání v květnu 1945. V roce 1970 byl Chochola měsíc ve vazbě za to, že fotografoval hrob Jana Palacha.\n\nZemřel po krátké vážné nemoci v motolské nemocnici v Praze.\n\n\nChocholovo jméno nese od 17. prosince 2008 ulice v městské části Praha-Koloděje.\n\n\n\n"}
{"id": "33558", "url": "https://cs.wikipedia.org/wiki?curid=33558", "title": "Hasební látky", "text": "Hasební látky\n\nHasební látky (hasiva) jsou látky, kterými zamezíme hoření.\n\nHasební efekt je hlavně ochlazovací. Voda má u některých látek také efekt ředící, dusivý a dělící. Možnost použití na třídu požáru A a na třídu B - polární kapaliny. (Polární kapaliny = mísí se s vodou, nepolární kapaliny = nemísí se s vodou). Aby byla voda použitelná i pro hašení látek, které vodu odpuzují (mour, bavlna, korek) musí se přidat smáčedlo, tím se sníží povrchové napětí vody a dojde k většímu smáčení povrchu hořící látky. Dochází ke snížení spotřeby vody až o 1/2. Je to nejpoužívanější hasivo, které je využíváno jednotkami požární ochrany k likvidaci požárů. Je dostupné, levné, za pomocí různých příměsí a technologií hašení (např. hašení roztříštěným proudem, vysokotlaké hašení, přimísení látky Pyrocool. atd.) velice účinné. Při použití odpovídající technologie hašení (vodní mlha) lze vodou hasit i zařízení pod napětím do 400V.\n\nSměs vody a pěnidla. Z jednoho litru směsi pěnidla a vody vznikne XX litrů pěny přidáním vzduchu. Číslo napěnění je poměr objemu vyrobené pěny k objemu použitého roztoku pěnidla. Pěna se používá k hašení požárů třídy B (hořlavé kapaliny). Vytváří na hladině celistvou vrstvu,která zabrání přístupu vzduchu a znemožňuje další vývin hořlavých par. Hlavním hasebním účinkem je efekt izolační. Těžká a střední pěna má částečně chladicí efekt.\n\nDruhy\n\n\n\nDělení pěny\n\n\nNeutrální, nehořlavé plyny.\n\n\nZamezují přístupu kyslíku k hořící látce.\n\n\n\nPoužívání halogenizovaných uhlovodíkových plynů je mezinárodními konvencemi zakázáno. V současné době je jejich použití povoleno pouze v jaderných elektrárnách.\n\n"}
{"id": "33559", "url": "https://cs.wikipedia.org/wiki?curid=33559", "title": "Klíč (nářadí)", "text": "Klíč (nářadí)\n\nKlíč je nástroj určený pro utahování či povolování šroubových rozebiratelných spojů.\n\nPodle konstrukce rozeznáváme několik druhů klíčů:\n\n\nKlíče se dodávají v sadách, ale i jednotlivě, s normovanými velikostmi podle velikosti matic nebo hlav šroubů. Běžné velikosti jsou od 4 mm (pro M2) až do 60 mm (pro M39). Můžeme se také setkat především s plochými maticovými klíči až do velikosti 225 mm pro matice M 160.\n"}
{"id": "33560", "url": "https://cs.wikipedia.org/wiki?curid=33560", "title": "Pásová pila", "text": "Pásová pila\n\nPásová pila je mechanická pila, u níž je pilový list tvořen nekonečným ocelovým pásem obíhajícím mezi dvěma kotouči (hnacím a vodícím) podobně jako plochý řemen. Aby se při řezu pás nesesmekl z kotoučů, je veden vodícími kladkami nebo vodícími kameny. Tato pila může být použita k řezání dřeva, kůže, plastů, kovů, stavebních hmot, vrstvených desek a jiných materiálů.\n\nVe srovnání s jinými pilami má pásová pila díky tenkému pilovému listu minimální prořez a tedy vytváří méně pilin. Vytváří velmi kvalitní řeznou plochu. Umožňuje kolmé řezání do rohu. Při záběru je tišší než ostatní pily.\n\nKromě dělení podle zpracovávaného materiálu lze pásové pily rozdělit podle konstrukce a velikosti na:\n\nSlouží na produkci řeziva. Oproti rámovým pilám je práce mnohem pomalejší, výhodou však je, že pásové pily zvládnou větší průměry kulatiny - běžně 80 a více cm (konstrukce rámové pily na takovéto průměry je již náročná zejména na příkon motoru). Rovina řezu je horizontální.\n\nKonstrukci pásovek na kulatinu lze rozdělit do dvou základních druhů: \n\n\n\nRychlost vedení materiálu do řezu lze plynule měnit, u moderních pil i automaticky, v závislosti na řezném odporu.\n\n\n"}
{"id": "33561", "url": "https://cs.wikipedia.org/wiki?curid=33561", "title": "Pivín", "text": "Pivín\n\nPivín je obec v jižní části Olomouckého kraje, 11 km jihovýchodně od Prostějova. Žije zde obyvatel. Má 220 domů a katastrální území zaujímá rozlohu 691 ha. PSČ je 798 24.\n\nPivín leží v Prostějovské pahorkatině, která je součástí Hornomoravského úvalu. Nachází se v kotlině, otevřené na severovýchod a jihovýchod. Na severu sousedí s obcí Čelčice, na severovýchodě s Klenovicemi na Hané, na jihozápadě s Dobromilicemi, severozápadně s lázeňskou obcí Skalka, jihovýchodně s Tvorovicemi a jižně s Němčicemi nad Hanou.\n\nNejstarší zmínka o vsi pochází z roku 1321, kdy český král Jan Lucemburský zastavil Tovačov a Pivín (\"Pywin\") s přilehlými osadami Jindřichu z Lipé. V blíže neurčené době v 16. a 17. století byl Pivín, zvaný též \"Černý Pivín\", městečkem, později opět upadl na ves. Farní kostel sv. Jiří se připomíná k roku 1358, nynější stavba ve stylu gotizujícího baroka z let 1712 až 1718 je mylně připisována Janu Blažeji Santinimu .\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "33562", "url": "https://cs.wikipedia.org/wiki?curid=33562", "title": "Program Viking", "text": "Program Viking\n\nProgram Viking agentury NASA zahrnoval dvě mise kosmických sond na Mars Viking 1 a Viking 2, které odstartovaly ze Země v roce 1975.\n\nPo úspěšné misi USA s Marinerem 4 v roce 1964 a nepříliš povedených sovětských sondách Mars 2 a Mars 3 v roce 1971 se NASA rozhodla pokročit ve výzkumu planety Mars vysláním dalších dvou sond.\nProgram byl vyvinut s cílem přinést v ochranném pouzdře povrchový modul k Marsu, pořídit snímky míst pro přistání s vyšším rozlišením než se doposud podařilo se sondami programu Mariner, přenášet komunikaci mezi Zemí a sondami na povrchu a také provádět vlastní vědecké pozorování.\n\nObě mise se skládaly z družicových sekcí, které snímkovaly povrch z oběžné dráhy a zprostředkovávaly komunikaci pro povrchové moduly obou misí. Družicová sekce měla brzdící motor, pohonné látky, sluneční baterie, televizní antény. Přistávací modul o hmotnosti 1120 kg byl na třech podpěrách, s dvěma radioizotopovými generátory, řídící počítače a další vědecká aparatura.\n\nObě mise byly velice úspěšné.\n\n\n\nNa povrchových modulech proběhlo několik experimentů, zda jsou v marsovské půdě přítomny živé organismy. Jejich výsledky nejsou jednoznačné. Podle oficiálního výkladu byly některé pozitivní reakce způsobeny chemickými procesy. Existence života na Marsu tedy nebyla prokázána, ale ani úplně vyvrácena.\n\n"}
{"id": "33565", "url": "https://cs.wikipedia.org/wiki?curid=33565", "title": "Miroslav Zikmund", "text": "Miroslav Zikmund\n\nMiroslav Zikmund (* 14. února 1919 Plzeň) je český cestovatel a spisovatel.\n\nNarodil se do rodiny strojvůdce Antonína Zikmunda a jeho manželky Magdaleny, rozené Voráčkové, v domě č. 31 na Úhlavské ulici v Plzni, kde žili do roku 1927. Jeho dědeček Josef Zikmund byl řezník a hospodský ve Volduchách na Rokycansku. Svou první delší cestu podnikl asi v šestnácti letech s mladším bratrem Josefem a kamarádem Václavem na Podkarpatskou Rus, která byla v období první republiky součástí Československa. Po maturitě v roce 1938 začal studovat Vysokou obchodní školu. Protože na počátku druhé světové války němečtí okupanti uzavřeli české vysoké školy, mohl ji ukončit až v roce 1946. Na škole studoval s Jiřím Hanzelkou, který byl jeho partnerem na cestách i spoluautorem jejich knih.\n\nV letech 1947–1950 podnikl spolu s Jiřím Hanzelkou cestu do Afriky a Jižní Ameriky. Celou tuto výpravu absolvovali společně vozem Tatra 87. Z této cesty bylo rozhlasem odvysíláno přes 700 reportáží. Na této cestě udělali velké množství fotografií a natočili množství filmového materiálu, jehož dokumentární cena je značná. Afrika byla tehdy pod nadvládou evropských koloniálních mocností. O komunistickém puči v Československu v únoru 1948 se dozvěděli v Belgickém Kongu, kde místní tisk věnoval události ve střední Evropě jen malou pozornost. V libyjské Syrtě měla po sabotáži jejich tatrovka havárii, v Egyptě přenocovali na vrcholu Cheopsovy pyramidy, v Tanganice vystoupali na vrchol Kilimandžára, v konžském pralese se setkali s Pygmeji, z Kapského města se přeplavili lodí do Buenos Aires, v Riu de Janeiru na pláži Copacabana se Zikmund málem utopil při koupání v moři, v Ekvádoru, kde uvažovali o emigraci z Československa, se setkali s lovci lebek z kmene Šuárů. \n\nPodle Zikmunda byl svět v době jejich cesty do Afriky a Jižní Ameriky bezpečnější. Během africké cesty navštívili například Italy ovládané Somálsko, které je na počátku 21. století zhrouceným státem nebezpečným pro cizince. Nejnebezpečnější situaci v Africe zažili Zikmund a Hanzelka v Habeši, kde je přepadli lupiči. \n\nV roce 1953 se oženil s operní pěvkyní a sólistkou Národního divadla Evou Maškovou, se kterou má syna Miroslava.\n\nDruhou cestu podnikli již s doprovodem ve dvou upravených nákladních vozech Tatra 805 v letech 1959–1964. Při této výpravě projeli Asii a Oceánii. Také na této cestě shromáždili velké množství dokumentárního materiálu. Při druhé cestě navštívili například Turecko, Sýrii, Pákistán, Indii, Cejlon, Barmu, Kambodžu, Indonésii, Japonsko nebo Irák. Zikmund později uvedl: „V málokteré zemi jsme se cítili tak dobře a tak bezpečně jako v Iráku.“ Během cesty po indonéských ostrovech se dostali až na Západní Novou Guineu, kterou Indonésie získala krátce předtím od Nizozemí a později anektovala. Při plavbě ze Sumatry do Japonska zažil Zikmund rovníkový „Neptunův křest“. Procestovali velkou část Sovětského svazu, od Tiksi na severu Jakutska až po Pamír v Tádžikistánu. Nemohli navštívit Čínu, protože v 60. letech za vlády Mao Ce-tunga vypukla mezi Čínou a sovětským blokem roztržka. \n\nV roce 1968 se postavil na stranu tzv. „reformních komunistů“, proto mu bylo v roce 1969 znemožněno dále publikovat a účastnit se veřejného života. \n\nPo roce 1989 začal znovu cestovat do zahraničí. V roce 1991 se vydal do Japonska, v roce 1992 do Austrálie a v roce 1994 na Nový Zéland. V roce 1996 se účastnil s dokumentaristou Milanem Maryškou expedice „Sibiř – peklo, nebo ráj“, ze které vznikl stejnojmenný čtyřdílný dokumentární cyklus. V roce 2000 podnikl cestu na Srí Lanku a Maledivy a také do USA.\n\nV roce 1993 byla Zikmundovi a Hanzelkovi udělena za celoživotní dílo Cena E. E. Kische, v roce 1999 převzali z rukou českého prezidenta Václava Havla Medaili Za zásluhy II. stupně. Již dlouhou dobu žije ve Zlíně a v roce 2014 mu byl udělen čestný doktorát Univerzity Tomáše Bati ve Zlíně. V témže roce dne 28. října mu český prezident Miloš Zeman udělil Řád Tomáše Garrigua Masaryka I. třídy.\n\nCelé dílo je napsáno společně s J. Hanzelkou (oba autoři si dokonce rovným dílem dělili i všechny honoráře) a týká se výhradně jejich cest. Cestám je věnována také stálá expozice v Muzeu jihovýchodní Moravy ve zlínském zámku \"S inženýry Hanzelkou a Zikmundem pěti světadíly\", otevřená 30. listopadu 1996. V roce 2013 byla tato expozice přestěhována do bývalého areálu Baťových závodů (Svitu) a nově instalována v budově 14/15 Baťova institutu.\n\n\nDále jsou autory velkého množství časopiseckých a novinových článků, přednášek, atd.\n\n\nKromě těchto celovečerních filmů natočili 147 dokumentárních, krátkometrážních či televizních filmů.\n\n\n\n\n\n\n\n\n\n"}
{"id": "33569", "url": "https://cs.wikipedia.org/wiki?curid=33569", "title": "Fosilní palivo", "text": "Fosilní palivo\n\nFosilní palivo nebo kaustobiolit je nerostná surovina, která vznikla v dávných dobách přeměnou odumřelých rostlin a těl za nepřístupu vzduchu. Řadí se sem především ropa, zemní plyn a uhlí.\n\nPoužívání fosilních paliv v masové míře souvisí s počátkem průmyslové revoluce, kdy do té doby nejrozšířenější palivo, dřevo, nestačilo požadavkům na výhřevnost ani dostupnost v dostatečném množství.\n\nV současnosti je snaha od užívání fosilních paliv ustupovat a nahrazovat obnovitelnými zdroji. Důvody jsou ekologické (snižování produkce SO2, oxidů dusíku (NO), polétavého prachu a dalších nebezpečných škodlivin), ekonomické (náročnost na dopravu, se snižujícími se zásobami roste cena paliv – viz např. ropný vrchol) i strategické (nerovnoměrné rozdělení zásob paliv mezi jednotlivé země či regiony).\n\nV energetice jsou fosilní paliva nahrazována například energií větrnou, vodní nebo solární, jejichž vstupní náklady jsou nižší, ale produkují méně energie. Jejich výhodou je ale obnovitelnost, která u ropy, uhlí nebo plynu bohužel chybí. Naopak výhodou fosilních paliv je více vyprodukované energie za méně času než u obnovitelných zdrojů, což je ekonomicky výhodnější.\nFosilní paliva jsou však kromě energetiky použitelná také například v dopravě v podobě rafinované ropy nebo jako méně používaný ropný plyn (LPG). Výhodou fosilních paliv v této oblasti je již zavedený systém dodávky a čerpání paliva do vozidel, který je mnohem rozsáhlejší než například sítě čerpacích stanic biopaliv nebo nabíjecích stanic pro elektromobily, které se ale například v Česku množí jako houby po dešti. Další výhodou jsou technologie, které jsou vyvíjeny již několik desítek let, zatímco technologie, která pohání elektromobily, je takříkajíc v plenkách.\n\nVelmi diskutované téma, které se pravděpodobně vybaví každému jako první při slovech fosilní paliva, je již výše zmíněná ekologie, a to nejenom kvůli emisím SO2 a NO, ale i kvůli způsobu, jakým se fosilní paliva získávají. Povrchové i hlubinné doly, ropné plošiny, tankery a v některých případech i ropovody byly mnohokrát zdrojem i velmi závažných sporů nejen mezi jednotlivými státy, ale i mezi zastánci ochrany přírody a jejich vlastním nebo i jiným státem. Pravděpodobně nejaktivnější organizací je v tomto ohledu Greenpeace.\n\n\n"}
{"id": "33575", "url": "https://cs.wikipedia.org/wiki?curid=33575", "title": "Hudební nástroj", "text": "Hudební nástroj\n\nHudební nástroj je zařízení (nástroj) k vydávání tónů a zvuků používaných v hudbě. Každá kultura má své hudební nástroje, které k ní patří, často i jako výtvarné unikáty (varhany Johanna Gottfrieda Silbermanna, housle Antonia Stradivaria apod.) i jako doplněk rituálů a tanců (nástroje přírodních národů). Téměř vše, co vydává zvuk, může být použito jako hudební nástroj.\n\nNástroje lze třídit podle různých hledisek, např. podle:\n\nJedním ze způsobů klasifikace hudebních nástrojů je Hornbostelova a Sachsova systematika hudebních nástrojů. Tato systematika byla navržena zejména pro folkloristické potřeby a zahrnuje tak i skupiny nástrojů, které již nejsou běžně používány nebo které nejsou vlastní euroamerické kultuře. Současná forma původně evropské systematizace nástrojů vychází z dělení do základních pěti skupin podle principu vytváření zvuku nástrojů:\n\nU samozvučných nástrojů vzniká tón chvěním celého nástroje nebo jeho jednotlivých součástí. Patří mezi ně nejrůznější typy zvonů, gong, xylofon, vibrafon, triangl, kastaněty, kabasa, vozembouch apod.\n\nU blanozvučných nástrojů se tóny tvoří rozechvěním blány (vyrobené nejčastěji ze zvířecí kůže nebo z plastů). Takovými jsou nejrůznější typy bubnů a bubínků, tympány, tamburína, darbuka, tabla atd.\n\nZde se tón vytváří rozechvěním struny, která je napjata mezi dvěma pevnými body. Podle toho, čím se strunné nástroje rozechvívají, dělíme je na\n\nU těchto nástrojů vzniká tón\n\nK dechovým nástrojům řadíme též\n\nTyto nástroje vznikly až v průběhu 20. století. Společným znakem všech je přeměna elektrických kmitů v kmity akustické (zvukové). Elektrické kmity lze generovat např. různými elektronickými oscilátory, které mohu být elektronkové, tranzistorové, doutnavkové a další. Lze použít i generátory fotoelektrické, elektrostatické, magneto-elektrické apod. Pomocí mikrofonu nebo snímače lze na elektrické kmity převést i kmity mechanické. Po zpracování elektrického signálu frekvenčními filtry a dalšími obvody a zesílení zesilovači je elektrická energie přeměněna v akustickou a ta je vyzářena do prostoru pomocí reproduktorů. Podle vzniku tónu lze elektrofony rozdělit na:\n\n\n\n\nMODR, Antonín. Hudební nástroje. Praha: Supraphon 1982.\n\nRYCHLÍK, Jan. Moderní instrumentace. Praha: Panton 1959-1968.\n\nZICH, Jaroslav. Instrumentační práce se skupinami. Praha 1957.\n\n\n"}
{"id": "33580", "url": "https://cs.wikipedia.org/wiki?curid=33580", "title": "Geotermální energie", "text": "Geotermální energie\n\nGeotermální energie je přirozený projev tepelné energie zemského jádra, která má původ ve zbytkovém teplu planety Země, vzniká rozpadem radioaktivních látek nebo působením slapových sil. Jejími projevy jsou erupce sopek a gejzírů, horké prameny či parní výrony. Využívá se ve formě tepelné energie (pro vytápění nebo i chlazení), či pro výrobu elektrické energie v geotermálních elektrárnách. Řadí se mezi obnovitelné zdroje energie, avšak nemusí to platit vždy — některé zdroje geotermální energie se mohou vyčerpat v horizontu desítek let.\n\nTuto energii získala Země při svém vzniku z mateřské mlhoviny, následnými srážkami kosmických těles. V poslední době je energie částečně generovaná radioaktivním rozpadem některých prvků v zemském tělese.\n\nTuto energii lze v příznivých podmínkách využívat k vytápění nebo výrobě elektřiny v geotermálních elektrárnách. Využívání mělké geotermální energie z hloubek desítek až stovek metrů pro vytápění/chlazení budov pomocí technologie tepelných čerpadel je dnes již běžně dostupné, avšak v ČR není příliš rozšířené, jako v jiných částech Evropy. Nejčastěji je mělká geotermální energie využívána ve Švédsku, Německu a Rakousku. Popularizaci a přínos relevantních informací poskytuje webový portál projektu GeoPlasma-CE. Využívání geotermální energie však může způsobovat zemětřesení.\n\nZužitkování hluboké geotermální energie z hloubek prvních kilometrů (obvykle 2-5 km) je většinou technologicky náročné, protože horká voda z vrtů je obvykle silně mineralizovaná a zanáší technologická zařízení, což má za následek nutnost časté výměny potrubí a čištění systému. \n\nV největším měřítku se hluboká geotermální energie využívá např. na Islandu, kde se využívá pro vyhřívání obytných domů, skleníků, veřejných budov, bazénů, pro vyhřívání chodníků, aby se v zimě nemusely příliš upravovat a dokonce i pro pěstování banánů či jiného jižního ovoce. Uvádí se, že geotermální energie se podílí až z 85 % na vyhřívání islandských domů. Další země, které geotermální energii ve větším využívají jsou USA, Velká Británie, Francie, Švýcarsko, Německo a Nový Zéland. Geotermální čerpadla je možno využít k ohřívání i chlazení individuálních objektů. Jedná se o využití zemního tepla (či v létě chladna), které se nachází v prvních desítkách metrů pod zemí a zůstává stabilní během roku.\nDnes se využívají tři druhy elektráren – na suchou páru, na mokrou páru a horkovodní (binární). Systém suché páry používá přímo páru získanou ze země na pohon turbíny. Systém mokré páry nechá nejprve horkou vodu přeměnit v páru a ta pak slouží k pohonu turbíny. Horkovodní (binární) systém použije vodu s vysokou teplotou, která předá ve výměníku teplo organické kapalině (např. propan, isobutan a freon) s nižším bodem varu, a teprve její pára pak pohání turbínu.\n\nPrvní geotermální elektrárna byla otevřena v Larderello, Itálie už v roce 1904. V roce 2014 byla celosvětová instalovaná kapacita geotermálních elektráren 12 013 MWe, z toho absolutně nejvíce v USA – 3 442 MWe. V roce 2012 geotermální elektrárny vyrobily 72 143 milionů kWh elektrické energie. Absolutně nejvíce elektrické energie bylo opět vyrobeno v USA, relativně nejvíce pak na Islandu a v Salvadoru, kde geotermální elektrárny vyrobily čtvrtinu elektrické energie.\n\nV Česku využívá geotermální energii např. město Ústí nad Labem, kde slouží k vytápění plaveckých bazénů a od května 2006 také k vytápění zoologické zahrady v Ústí nad Labem.\n\nOjedinělý projekt využití geotermální energie pro výrobu tepla je v Děčíně. Od roku 2002 je zde v provozu výtopna na Benešovské ulici, která jako jediná v České republice využívá geotermální energii pro zásobování poloviny města teplem.\n\nV Litoměřicích byl vyhlouben průzkumný vrt PGV-LTV01 o hloubce 2,1 km a koncové teplotě 63°C. Pokud budou výsledky měření příznivé, začnou se hloubit další dva vrty – tentokrát již produkční. Tyto vrty mají dosáhnout hloubky až 4500 metrů. Geotermální kogenerační teplárna bude založena na metodě HDR, která ještě nebyla ve střední ani východní Evropě použita. Tato metoda spočívá v tom, že se do jednoho vrtu vhání voda, a ze druhého se čerpá, přičemž se voda v hloubce ohřívá. Jedná se o uzavřený oběh média – vody. Tepelná energie se může přeměnit na energii elektrickou. V zimě se bude energie využívat především pro vytápění, v létě naopak pro vytváření elektrické energie. Náklady na vybudování vrtů a geotermální elektrárny mají být kolem 1,11 miliardy Kč, na jejich krytí se bude podílet i EU. Elektrárna má mít tepelný výkon 50 MW a elektrický pak 5 MWe.\n\nV Liberci hloubila v roce 2010 zkušební vrt společnost ze Skupiny ČEZ, případný elektrický výkon elektrárny měl být v řádu jednotek či desítky MWe.\n\n\n"}
{"id": "33582", "url": "https://cs.wikipedia.org/wiki?curid=33582", "title": "Varenská oblast", "text": "Varenská oblast\n\nVarenská oblast (bulharsky \"Варненска област\", Varnenska oblast) je oblastí v Bulharsku. Má 500 000 obyvatel a jejím hlavním městem je Varna.\n\nVarenská oblast leží na severovýchodě země, u pobřeží Černého moře. Její území je mírně zvlněné, přesto zde existují úrodná údolí několika řek, samy hory nepřekračují výšku vyšší nežli 600 m n. m. Největšími řekami, které tudy protékají, jsou Kamčija a Provadijska reka. Z 500 000 obyvatel jich okolo 70 % žije přímo v hlavním městě, třetím největším v zemi po Sofii a Plovdivu. Do Varny vede i krátký úsek dálnice, koncentrují se tu také železniční trati vedoucí ze západních částí země. Oblast je známá hlavně díky přímořským letoviskům (Zlaté písky, Varna), které byly populární v 80. letech a poslední dobou sem opět jezdí turisté z České republiky.\n\nOblast se administrativně dělí na 12 obštin.\n\nV oblasti žije 510 804 obyvatel. Podle sčítáni 1. února 2011 bylo národnostní složení následující:\n"}
{"id": "33583", "url": "https://cs.wikipedia.org/wiki?curid=33583", "title": "Škorpilovci", "text": "Škorpilovci\n\nŠkorpilovci (bulharsky Шкорпиловци) je vesnice ve Varenské oblasti v Bulharsku, na pobřeží Černého moře. Škorpilovci byla pojmenována na počest českých archeologů, bratrů Karla a Hermenegilda Škorpilových, před tím nesla název Făndăklii (\"Фъндъклии\").\n\nV obci žije 693 stálých obyvatel a včetně přechodně hlášených obyvatel 736. Podle sčítáni 1. února 2011 bylo národnostní složení následující:\n"}
{"id": "33584", "url": "https://cs.wikipedia.org/wiki?curid=33584", "title": "Karel Škorpil", "text": "Karel Škorpil\n\nIng. Karel Škorpil (15. července 1859, Vysoké Mýto – 9. března 1944, Varna) byl český archeolog, který objevil první bulharské hlavní město Plisku. S bratrem Hermenegildem působili v Bulharsku, položili základy bulharské archeologie a založili archeologické muzeum ve Varně.\n\nStudoval na reálce v Pardubicích a na polytechnickém ústavě v Praze. Od roku 1882 působil jako profesor na různých gymnáziích v Bulharsku (Plovdiv, Veliko Tarnovo, Ruščuk, Varna) a při té příležitosti důkladně zkoumal bulharskou krajinu, zejména z archeologického hlediska. Jako první vyslovil hypotézu, že hlavním městem staré bulharské říše nebyl Preslav, nýbrž dnešní Pliska, blízko tehdejší vesnice Aboba. Tuto domněnku pak potvrdily vykopávky, kterých se také zúčastnil. \n\nSpolečně s bratrem Hermenegildem vydali: \n\nNa počest bratrů Škorpilových je pojmenována vesnice Škorpilovci na černomořském pobřeží Bulharska.\n\n"}
{"id": "33585", "url": "https://cs.wikipedia.org/wiki?curid=33585", "title": "Fluorid boritý", "text": "Fluorid boritý\n\nFluorid boritý je ostře štiplavě páchnoucí bezbarvý toxický plyn s hustotou více než dvakrát (2,37×) větší než vzduch.\n\nFluorid boritý lze připravit přímým slučováním elementárního bóru s plynným fluorem za zvýšené teploty\n\nreakce je značně prudká, proto bývá plynný fluor ředěn dusíkem, který slouží jako inertní plyn. Obvykle se však BF připravuje reakcí oxidu boritého s fluorovodíkem\n\nMolekula fluoridu boritého je planární (rovinná) a má trojčetnou symetrii (bodová grupa symetrie \"D\"). Vzhledem k této symetrii nemá tato molekula dipólový moment, ačkoliv jednotlivé vazby B—F jsou samy o sobě značně polarizované se záporným nábojem na atomu fluoru a s kladným na atomu bóru.\n\nVzhledem k tomu, že valenční elektronová slupka atomu bóru v této molekule je neúplně obsazená pouze šesti elektrony (je elektronově deficitní), funguje jako elektron akceptor a v reakcích vystupuje jako Lewisova kyselina. Proto se molekula fluoridu boritého váže s molekulami obsahujícími volný elektronový pár. Např. s fluorovodíkem vytváří kyselinu tetrafluoroboritou\n\npodobně s fluoridovými solemi, např. fluoridem draselným vytváří komplexní soli\n\nv tomto případě tetrafluoroboritan draselný.\n\nS menšími molekulami, jejichž některý atom má volný elektronový pár, tvoří adiční sloučeniny. Např. s vodou vytváří relativně stabilní komplex\n\nkterý se jen pozvolna za normální teploty rozkládá na kyselinu difluoroboritou a fluorovodík\n\nTato hydrolýza může proběhnout, byť pomalu a méně snadno, než tomu je u jiných halogenidů boritých (např. u chloridu boritého), sumárně až k rozkladu na kyselinu boritou\n\nV důsledku toho se při styku plynného fluoridu boritého s vlhkým vzduchem vytváří dým, tvořený směsí pevných hydrolytických produktů. Probíhá-li však hydrolýza ve vodném prostředí (např. rozpouštěním BF ve vodě), vzniká jako výsledný produkt směsný roztok, tvořený kyselinou boritou, kyselinou tetrafluoroboritou a kyselinou fluorovodíkovou\n\nS amoniakem vytváří fluorid boritý stabilní komplex\n\nVýznamná je tvorba komplexu s diethyletherem\n\nTato sloučenina je za normálních podmínek kapalná a používá se při řadě aplikací ke skladování jinak nebezpečného fluoridu boritého nebo při manipulaci s ním.\n\nFluorid boritý se používá v iontové implantaci pro vnášení atomů bóru (dopování) do monokrystalických vrstev křemíku pří výrobě polovodičů typu \"p\". Obdobně se pro implantaci používá fluorid arsenitý nebo fluorid fosforečný pro implantaci arsenu, resp. fosforu.\n\nPlynný fluorid boritý při nadechnutí uvolňuje působením vody ve sliznicích fluorovodík, který je dráždí. Ve větším množství může způsobit poleptání sliznic nebo kůže, případně až edém plic.\n"}
{"id": "33598", "url": "https://cs.wikipedia.org/wiki?curid=33598", "title": "Hamadán", "text": "Hamadán\n\nHamadán (fársí همدان) je město v Íránu, hlavní město provincie Hamadán. Nachází se 450 km jihozápadně od Teheránu v nadmořské výšce 1850 m. V roce 2005 zde žilo 550 284 obyvatel.\n\nHamadán je považován za nejstarší město v Íránu a i za jedno z nejstarších měst na světě. Během staletí se jeho název měnil (Hagmatana v dobách staré Persie, Ekbatany byl jeho řecký název; také se používaly zkomoleniny obou jmen). Jeho vznik se datuje někam do období mezi 4. tisíciletím př. n. l. a rokem 1100 př. n. l. V dobách 6. a 5. století př. n. l. šlo o jedno z center říše Achaimenovců, dalšími byly Persepolis a Susy. Hamadán (tehdy ještě Hagmatana) je považovaný také za hlavní město Médů. Až do roku 633 zde vládly různé íránské dynastie, poté je vystřídali Arabové. Ti sem sice rozšířili islám, jejich vláda ale vedla k dočasnému úpadku města.\n\nV 11. století sem přesunuli z Bagdádu svou rezidenci Seldžukové. Během následujícího středověkého období město prosperovalo, jedinou katastrofou byl timúrovský vpád, který ho téměř zničil, avšak po něm následovala vláda Safíovců, během níž se situace uklidnila. V 18. století ale začala válka mezi Osmanskou říší a tehdejší Persií. Přestože se Osmanům vzdalo, díky šáhovi Nádirovi se město opět vrátilo Íránu. Na konci 18. a během 19. století tu vedla hedvábná stezka, z níž se postupem času vytvořila hlavní íránská komunikace na západ země. Právě díky ní město opět bohatlo a rozrostlo se tak do dnešní podoby.\n\nV Hamadánu se nachází hrob královny Ester a jejího příbuzného Mordechaje, nejvýznamnějších postav ze starozákonní Knihy Ester. Tento hrob je významným židovským poutním místem.\n\n"}
{"id": "33601", "url": "https://cs.wikipedia.org/wiki?curid=33601", "title": "Penza", "text": "Penza\n\nPenza (rusky Пе́нза) je město v Rusku, ležící v Povolží, 709 km od Moskvy (po železnici). Je centrem Penzenské oblasti. Žije zde obyvatel.\n\nPenza má svůj název podle řeky, na níž bylo město původně založeno. První osadníci zde vybudovali dřevěné domy bez jakéhokoliv plánu v roce 1663; v té době byla Penza pohraniční město. Roku 1793 tu bylo otevřeno první divadlo. Kamenné domy se zde začaly stavět až v 19. století. V roce 1917 a 1918 zde působily Československé legie (Penzenská dohoda).\n\nPo druhé světové válce zde byl vybudován závod na výrobu hodinek značky Poběda.\n\nVe městě se vyrábějí zařízení a stroje pro těžbu ropy, hodinky a elektrotechnika. Také se zde vyrábí papír.\n\nProtože je město centrem celé oblasti, nacházejí se zde univerzity. Je jich celkem pět (Státní technická univerzita, Pedagogická univerzita, Zemědělská akademie, Technologický institut a Institut stavitelství) Také se zde nachází dalších 13 vysokých škol a 77 nižších škol. Byly tu také vybudovány čtyři muzea, tři divadla a tři galerie, z nichž nejznámější je Velká obrazárna.\n\n\n\n"}
{"id": "33602", "url": "https://cs.wikipedia.org/wiki?curid=33602", "title": "Josef Božek", "text": "Josef Božek\n\nJosef Božek (; 28. února 1782 Běry, Slezsko – 21. října 1835 Praha) byl český mechanik a konstruktér, známý především konstrukcí prvního parovozu v českých zemích.\n\nJosef Božek se narodil 28. února 1782 ve slezských Běrech v rodině českého mlynáře Mikuláše Božka a jeho druhé ženy Marie, roz. Dudové. Do školy chodil do nedaleké Białé. Pak vystudoval katolické gymnázium v Těšíně, kde jej podporoval profesor Leopold Šeršník (Scherschnik, Szersznik), zakladatel Šeršníkova muzea. Zde údajně sestrojil na čtyřicet mechanismů a modelů a díky Šeršníkovi se některé dochovaly dodnes. Jako gymnasista navrhl rekonstrukci a sestrojil téměř půl metru vysoký model porouchaného olomouckého orloje, ale olomoučtí radní nakonec na tuto opravu nepřistoupili. V roce 1803 odešel na studia do Brna, kde se od roku 1763 rozvíjel textilní průmysl. Vzal s sebou model stroje na postřihování sukna. Jeden rok zde chodil na přednášky o technické mechanice profesora Karla Andrého a pak odešel do Prahy studovat logiku a filozofii na Filozofické fakultě Karlo-Ferdinandovy Univerzity. \n\nNa doporučení Josefa Dobrovského byl přijat jako vychovatel tří synů synů hraběte Karla Josefa Clam-Martinice. Studium na fakultě brzy přerušil a na nabídku ředitele pražské polytechniky Františka Antonína Gerstnera nastoupil jako technik v mechanickém kabinetu na Stavovský polytechnický ústav za roční plat 300 zlatých. Gerstnera zaujal jeho model postřihovacího stroje. Do povědomí veřejnosti přišel jako zhotovitel kvalitních protéz, o které byl po napoleonských válkách mezi válečnými invalidy zájem. Noviny napsaly o jeho pohyblivé mechanické protéze pro řeckého generála Alexandrose Ypsilantiho, který v bitvě u Drážďan přišel o ruku. Ruskému důstojníku Nikolaji Jakovleviči Danilevskému, otci stejnojmenného ruského filozofa a historika Danilevského, zkonstruoval protézy obou nohou.\n\nVyučil se přitom u pražského hodináře Petra Heinricha a pro účely výuky polytechniky zhotovil soubor modelů hodinových kroků nejprogresivnějších systémů, i pro speciální použití od typů přenosných, interiérových, astronomických až po věžní hodiny. V roce 1812 zdokonalil astronomické hodiny klementinské hvězdárny, když dosavadní kotvici a vřeteno nahradil tzv. Grahamovým hákem, který okamžitě začali používat i ostatní pražští hodináři. Dodnes funkční hodiny se v pražském v Astronomickém ústavu používaly do roku 1984. Dále zhotovoval nástěnné kyvadlové hodiny skříňové.\n\nZkonstruoval věžní hodiny pro pražskou Invalidovnu a Bílou věž v Hradci Králové. Vytvořil také \"umělé hodiny\" pro Dům U bílého jednorožce na Staroměstském náměstí. Pro hraběte Kounice sestrojil kapesní hodinky, které se samočinně natahovaly pohybem ruky během chůze.\n\nO parním stroji a jeho využití na vozidle se Božek poprvé dozvěděl od pražského obchodníka Hübla. Ten v Paříži sledoval experimenty britského konstruktéra Richarda Trevithicka. V roce 1811 Trevithickův parní stroj jako první přivezl do Čech hrabě Jiří František August Buquoy. Byl rozložený v bednách, jednotlivé součásti byly jen hrubě opracovány a hrabě k nim neměl žádné plány. Božek se úspěšně pustil do jeho zprovoznění. Pak zkonstruoval vlastní parní vůz, který jako první na našem území předvedl 24. září 1815 v Královské oboře. Referoval o tom deník Prager Zeitung. Sestrojil také dva parníky. Nejdříve asi 1,5 metru dlouhý model, který předvedl na rybníku ve Valdštejnské zahradě a pak 13,27 metru dlouhý a 2,84 metru široký parník, který společně s parním vozem předvedl 1. června 1817 v Královské oboře a na náhonu Císařského mlýna Během produkce se strhla průtrž mračen a v nastalém zmatku někdo ukradl pokladnu s vybraným vstupným. Zadlužený Božek rozbil svůj vůz a zanevřel do konce života na experimenty s parním strojem. Založil podnik \"Strojírny Božek a synové\", který se věnoval konstrukci čerpadel pro vodárny (např. systém odtlačného zařízení pro novomlýnskou vodárnu v Praze). Později zhotovoval vagóny pro Gerstnerovu koněspřežnou železnici České Budějovice – Linec.\n\nV roce 1808 se Božek v Praze oženil s Josefinou, dcerou pražského sládka Langa. Narodili se jim dva synové, František (1811–1886) a Romuald (1814–1898). Starší František navázal na otcovu činnost hodináře a jemného mechanika a převzal po něm i zaměstnání c. a k. mechanika na Polytechnice. Mladší Romuald vynalézal a konstruoval mj. dopravní prostředky, časoměrné přístroje, lékařské či hudební nástroje, byl stavitelem vodovodů a pracoval jako c. a k. mechanik pražské městské vodárny. Josef Božek zemřel v roce 1835 poté, co si při úpravě staroměstské vodárny přivodil těžký zápal plic. Byl pochován na Olšanských hřbitovech.\n\nO rozbitém parním voze zůstaly jen jedna kresba Božkova syna a písemné záznamy. V roce 1942 František Rott podle ní vytvořil model v měřítku 1:5 a je vystaven v Národním technickém muzeu. V roce 1950 byla jako pohyblivá maketa postavena replika parního vozu pro natáčení filmu \"Posel úsvitu\". Funkční repliku postavil počátkem 90. let let 20. století Josef Svoboda z Liberce. V roce 2015 tuto repliku zrestaurovali pracovníci Muzea starých strojů a technologií v Žamberku, kde je i vystavena.\n\nOsobnost Josefa Božka se stala námětem několika uměleckých děl. Spisovatel Jaroslav Raimund Vávra v roce 1947 napsal knihu \"Posel úsvitu – Mechanikus Josef Božek\". Podle ní pak roku 1950 režisér Václav Krška natočil životopisný film \"Posel úsvitu\" s Vladimírem Rážem v hlavní roli a o rok později za něj byl oceněn na VI. Mezinárodním filmovém festivalu v Karlových Varech. Polská spisovatelka Zofia Kossak-Szczucka ve sbírce \"Nieznany kraj\" (\"Neznámý kraj\") z roku 1948 Božkovi věnovala povídku \"Czarodziej\" (\"Divotvůrce\"). Povídku o něm napsal také spisovatel Gustaw Morcinek. Postava Josefa Božka se v roce 2004 objevila v představení Těšínského divadla \"Těšínské niebo – Cieszyňskie nebe\" s písničkami Jaromíra Nohavici. \n\nAsi nejznámější Božkův portrét namaloval Antonín Machek. Československá poštovní známka s portrétem Josefa Božka v hodnotě 30 haléřů byla vydána 27. května 1957. V roce 2015 vydala Česká národní banka stříbrnou minci s portrétem Božka na lícní straně a zobrazením parovozu na rubové. Navrhl ji akademický sochař Zbyněk Fojtů u příležitosti 200. výročí předvedení parovozu a měla nominální hodnotu 200 Kč.\n\nV rodných Běrech v roce 1986 Božkovi potomci odhalili pamětní desku na budově Obecního kulturního centra (\"Dom Działacza Kółek Rolniczych\"). V roce 2005 umístil pamětní desku do presbytáře kostela v obci Grodziec Šląski další potomek Michał Bożek a má připomínat Božkův křest, který zde proběhl v roce 1782. Pan Michał Bożek je i majitelem zámku v této obci, který koupil v roce 2004 a patří mu také továrna \"Ustronianka\" na výrobu nealkoholických nápojů a minerálních vod v Ustroni. Gymnázium v Českém Těšíně na Božkovu počest přijalo v roce 2015 název \"Gymnázium Josefa Božka\". Pražské ČVUT společně s gymnáziem nechalo v roce 2018 zrekonstruovat Božkův hrob na Olšanských hřbitovech.\n\nBožek je někdy označován za slezského (či českého nebo polského) Stephensona. Jako ke krajanovi se k němu hlásí i Poláci.\n\n\n\n"}
{"id": "33603", "url": "https://cs.wikipedia.org/wiki?curid=33603", "title": "FC Thun", "text": "FC Thun\n\nFC Thun je švýcarský fotbalový klub z města Thun. Klub hraje nejvyšší soutěž Swiss Super League.\n\nNejvětšího úspěchu zatím dosáhl v 23. srpna 2005, kdy se překvapivě probojoval do Ligy mistrů. Los mu do základní skupiny přihodil anglický Arsenal FC, českou Spartu Praha a nizozemský Ajax Amsterdam. Pro klub s rozpočtem okolo 2 milionů eur to byl velký úspěch.\n\nV letech 2006-2008 zde působil český fotbalista Lukáš Došek.\n"}
{"id": "33604", "url": "https://cs.wikipedia.org/wiki?curid=33604", "title": "Intel 4004", "text": "Intel 4004\n\nIntel 4004 je 4-bitový mikroprocesor, který byl uveden na trh 15. listopadu 1971 firmou Intel. Byl prvním obchodně úspěšným mikroprocesorem.\n\nIntel 4004 vznikl v rámci plnění zakázky na výrobu původně 12 čipů pro japonského výrobce kalkulátorů Busicom. Tvůrci jeho návrhu od roku 1969 ze strany Intelu byli \"Stan Mazor\", \"Ted Hoff\" (myšlenka integrovat funkce dvanácti obvodů do jednoho) a \"Federico Faggin\" a z japonské firmy \"Masatoshi Shima\".\n\nMarcian „Ted“ Hoff, jenž konstruktérem čipů nebyl, navrhl koncept architektury pro čip MCS-4 v roce 1969, avšak sám se na konstrukci a vývoji tohoto čipu nepodílel. Konstrukce čipu byla zahájena později, a to v dubnu 1970, kdy pro Intel začal jako vedoucí projektu a konstruktér řady MCS-4 pracovat italský fyzik Federico Faggin.\n\nFaggin byl prvním konstruktérem čipů, kterému se v letech 1970–1971 podařilo integrovat CPU do jediného čipu (první mikroprocesor na světě). Faggin přešel do Intelu z firmy Fairchild Semiconductor, kde v roce 1968 vyvinul původní technologii křemíkového hradla (což je technologie, která v budoucnu mikroprocesor umožní) a kde také vytvořil světově prvý komerční integrovaný obvod pracující na principu křemíkového hradla: Fairchild 3708.\nVe firmě Intel Faggin vytvořil zcela novou konstrukční metodologii pro křemíková hradla a byl rovněž autorem mnoha zásadních vynálezů, které vytvoření prvého mikroprocesoru v jediném čipu umožnily.\n\nFagginovi s vývojem MCS-4 pomohl bez jakékoliv předcházející zkušenosti s navrhováním čipů softwarový a logický inženýr Masatoshi Shima z firmy Busicom, který se později stal jeho spolupracovníkem ve společnosti Zilog, první společnosti věnující se výhradně mikroprocesorům, založené Federicem Fagginem a Ralphem Ungermannem koncem roku 1974. Faggin a Shima společně vyvinuli mikroprocesor Z80, který se vyrábí dodnes.\n\nZakladatel a vedoucí muž Intelu Robert Noyce záhy pro svoji firmu odkoupil veškerá práva na nový výrobek od Busicomu za 60 000 $ zpět, čímž podle mnohých udělal obchod století. Mikroprocesor zaznamenal úspěch hlavně díky programové univerzálnosti.\n\n\n\nIntel 4004 je jeden z nejhledanějších sběratelských CPU. Nejcennější jsou 4004 ve zlaté a bílé barvě. V roce 2004 se jejich cena pohybovala kolem 400 amerických dolarů. Jiné verze se prodávají za cenu okolo 250 dolarů.\n\n\n"}
{"id": "33610", "url": "https://cs.wikipedia.org/wiki?curid=33610", "title": "Žebnice", "text": "Žebnice\n\nŽebnice (dříve též \"Šebnice,\" ) je vesnice v severovýchodní části okresu Plzeň-sever, část obce Plasy, 2 km severně od Plas. Ve vesnici žije necelých 200 obyvatel, její katastrální území měří 587,98 ha a PSČ všech adres je 331 01. Ves je součástí Mikroregionu Dolní Střela.\nPrvní archeologické doklady o slovanském osídlení místa a svatyni pocházejí z 9. století a byly objeveny v letech 2003–2005 pod kostelem. Roku 1250 patřila Žebnice mezi 11 vsí, které papež Inocenc IV. potvrdil mezi statky plaského kláštera. Roku 1346 ji opat Jakub I. za roční nájemné postoupil jistému Gerhardovi a jeho manželce.\n\nDalší písemná zmínka o vesnici \"Zebnycz\" s kostelem pochází z roku 1352, z rejstříků papežského desátku. Potvrzuje, že patřila ke statkům kláštera cisterciáků v Plasích a zůstala jím až do zrušení kláštera v roce 1785.\n\nRoku 1396 se připomíná rytíř Mikuláš ze Žebnice. Roku 1421 ves od krále Zikmunda Lucemburského získal Burian starší z Gutštejna, který ji připojil k hradu Bělé. Roku 1421 táhlo Žižkovo vojsko od Plzně do Plas přes Žebnici a pravděpodobně kostel poškodilo. Roku 1480 byl Jakub ze Žebnice purkrabím hradu Rabštejna. V roce 1530 plaský opat Bohuslav Žebnici vyplatil, dále až do zrušení kláštera patřila k Plasům.\n\nV roce 1741 byla vystavěna nová fara. Kámen ze staré fary byl použit na stavbu školy uprostřed vsi.\n\nPo zrušení plaského kláštera majetek spravoval Náboženský fond českého gubernia, po zrušení patrimoniální správy roku 1850 se obec osamostatnila. Až do roku 1921 tvořila politickou obec se sousedním Horním Hradištěm.\n\nŽebnice sousedí na jihu s městem Plasy a na západě se vsí Horní Hradiště. V hlubokém zalesněném údolí okolo Žebnického potoka nazývaném \"Peklo\" je malý podzemní vodopád vysoký asi dva metry. Na východ od vsi leží samota Sokolka. Vsí protéká Žebnický potok.\n\nPrvní škola sídlila v domě čp. 37 pod kostelem, který shořel roku 1910. Samostatná obecná škola byla otevřena na základě dekretu císařovny Marie Terezie roku 1741 a postavena roku 1742. Její kronika byla založena po vystavění nové budovy roku 1884 a je důležitým pramenem k dějinám celé obce. Nová školní budova byla postavena v letech 1897–1898.\n\nKaždoročně se ve vsi koná řada společenských a neobvyklých sportovních akcíː\n\nSpolečenské akce:\n\n\nNa cestě Plasy–Kralovice se nacházejí\n\n\n"}
{"id": "33611", "url": "https://cs.wikipedia.org/wiki?curid=33611", "title": "Lomnička (Plasy)", "text": "Lomnička (Plasy)\n\nLomnička je vesnice ve střední části okresu Plzeň-sever, část obce Plasy, 6 km jihozápadně od Plas. Ve vsi žije okolo 70 obyvatel, její katastrální území je 1465,24 ha a PSČ všech adres je 331 01. Ves je součástí Mikroregionu Dolní Střela.\n\nLomnička sousedí s hospodářským dvorem Lomany na severovýchodě, s Mrtníkem na jihu, s Lozou na jihozápadě, samotou Chaloupky na západě a Dražní na severozápadě.\n\nVesnice se jmenuje podle jednoho z přítoků Lomanského potoka, který se pravděpodobně jmenoval Lomnice. Název se v historických pramenech objevuje ve tvarech: Lomnice (1175), Lomniczka (1556), llomnicžka (1554), llomnijcžka (1546) a Lomička (1785, 1838).\n\nAsi jeden kilometr severovýchodně od vesnice je nad Dražeňským potokem ostrožna, na které se v pravěku nacházelo eneolitické výšinné sídliště chamské kultury. Osídlení o rozloze asi 500 m² je doloženo nálezy mazanice a souborem 26 keramických střepů.\n\nPrvní písemná zmínka o vesnici pochází z roku 1175.\n"}
{"id": "33612", "url": "https://cs.wikipedia.org/wiki?curid=33612", "title": "Vratislav Effenberger", "text": "Vratislav Effenberger\n\nVratislav Effenberger (22. dubna 1923, Nymburk – 10. srpna 1986, Praha) byl český literární teoretik.\n\nStudoval střední průmyslovou školu, kde roku 1944 maturoval, poté studoval chemii a dějiny umění a estetiku na Filozofické fakultě (promoval 1948). Od r. 1946 pracoval v Československém filmovém ústavu, odkud byl v r. 1954 propuštěn, poté až do r. 1966 pracoval jako dělník při podzemním zplynování uhlí. Od roku 1966 pracoval ve FÚ ČSAV, roku 1970 byl z politických důvodů propuštěn a opět pracoval jako dělník. Roku 1975 získal místo nočního hlídače a od r. 1977 byl v invalidním důchodu.\n\nVratislav Effenberger byl vůdčí osobností surrealistické skupiny, a to nejen po teoretické stránce, ale i po stránce organizační. V roce 1969 redigoval surrealistickou revui \"Analogon\". Vyšlo tehdy pouze prvé číslo, dvě další byla připravena v rukopise. Vydávání Analogonu bylo obnoveno až po pádu komunistického režimu a od roku 1991 do roku 2018 vyšlo zatím 86 čísel. Kolem roku 1968 publikoval v řadě novin a časopisů zabývajících se literaturou, divadlem a výtvarným uměním.\n\nVelká část jeho tvorby vyšla pouze samizdatem nebo je ještě nezpracovaná ve formě rukopisů.\n\n\nV závorce předpokládaný rok vzniku.\n\nVětšina těchto sborníků patří do samizdatové literatury.\n\nVyjma těchto děl vyšla řada jeho časopiseckých a novinových prací. Některá díla byla zabavena StB a zničena.\n\n\n"}
{"id": "33613", "url": "https://cs.wikipedia.org/wiki?curid=33613", "title": "Horní Hradiště", "text": "Horní Hradiště\n\nHorní Hradiště je vesnice v severovýchodní části okresu Plzeň-sever, část obce Plasy, 2 km severně od Plas. Ve vesnici žije okolo 180 obyvatel, její katastrální území zaujímá 411,46 ha a PSČ je 331 01. Vesnice je součástí Mikroregionu Dolní Střela.\n\nHorní Hradiště sousedí s vesnicemi Mladotice na severu, s Žebnicí na východě a s městem Plasy na jihu. Vesnicí protéká Hradišťský potok.\n\nV písemných pramenech se první zmínka o Horním Hradišti vyskytuje až v polovině 13. století a to jako vesnice \"Ober Hradist\". První písemná zmínka o vesnici pochází z roku 1420.\n\n"}
{"id": "33614", "url": "https://cs.wikipedia.org/wiki?curid=33614", "title": "Parní automobil", "text": "Parní automobil\n\nParní automobil je silniční dopravní prostředek, poháněný parním strojem.\n\nPrvní pokusy s parním automobilem (parovozem) prováděl francouzský vynálezce Nicolas Joseph Cugnot (1725 - 2. října 1804) již v 18. století. Funkční prototyp jeho automobilu vyjel poprvé 23. října 1769. V dalším roce postavil vynálezce vylepšený model a v roce 1771 s ním narazil do cihlové zdi, což je první známá automobilová nehoda. Stroj z roku 1770 je dodnes zachován v pařížském Musée des arts et métiers. Král Ludvík XV. Cugnota obdaroval penzí.\n\nDalší pokusy prováděl v Praze Josef Božek v letech 1815–1817. Jeho parovůz byl sice úspěšně předveden, ale po ukradení pokladny z předváděcí akce ho vynálezce rozbil a pokusy ukončil.\n\nRůzné formy parních automobilů byly vyráběny až do třicátých let 20. století, ale byly to spíše nákladní typy. Prosadily se především v Anglii, ale i v Česku můžeme jmenovat parní nákladní automobil Škoda Sentinel.\n\nDnes jsou parní automobily spíš jen kuriozitou. Pokusy s osobním automobilem poháněným párou prováděla v 60. letech firma Saab, ale vývoj skončil u prototypu. Úspěšný byl naopak prodej britského vozu Stanley Steamer.\n\n\n"}
{"id": "33615", "url": "https://cs.wikipedia.org/wiki?curid=33615", "title": "Levý Hradec", "text": "Levý Hradec\n\nLevý Hradec bylo raně středověké ostrožné hradiště, situované na území dnešního města Roztoky (v katastru bývalé samostatné obce Žalov), 10 km severozápadně od centra Prahy. Toto hradiště pravděpodobně bylo původním sídlem přemyslovského knížete Bořivoje I. Ten zde nechal v 80. letech 9. století vybudovat první křesťanský kostel v Čechách, zasvěcený sv. Klementu. Lokalita je od roku 1965 chráněna jako kulturní památka a v roce 1978 byla zapsáno na seznam národních kulturních památek.\n\nHradiště o rozloze 6,4 hektaru se nacházelo vysoko nad levým břehem Vltavy, na ostrožně vytvořené Žalovským potokem, který se zde do Vltavy vlévá.\n\nLevý Hradec vznikl s největší pravděpodobností někdy v polovině 9. století. Kronikář Kosmas o něm mluví již v souvislosti s bájnou luckou válkou, ale nejstarším opravdu doloženým údajem je až stavba kostela sv. Klementa, u kterého působil kněz Kaich, jak to popisuje Kristián. Další písemnými prameny zmiňovanou významnou událostí svázanou s tímto místem se stala volba Slavníkovce Vojtěcha druhým pražským biskupem 19. února 982 právě na Levém Hradci.\n\nHradiště bylo Přemyslovci opuštěno na počátku 10. století, ale nezdá se, že by jeho význam v jiných ohledech než politickém poklesl. Sídelní aktivita zde po celé 10. století zůstala stejně intenzivní jako ve století devátém, byly vybudovány nové stavby a fortifikace byla pravidelně opravována. S přemyslovským hradištěm v Boleslavi je spojovala cesta zvaná Boleslavka. Až ke konci 11. století došlo pravděpodobně k zániku, protože již nemáme doklady o přestavbách a opravách. Jelikož v písemných pramenech není o zániku žádná zmínka, nedokážeme přesně říct, proč k němu došlo.\n\nArcheologicky bylo místo zkoumáno již na konci 19. století Čeňkem Rýznerem, J. L. Píčem, ale hlavní výzkumy se zde vedl v 30. až 50. letech 20. století Ivan Borkovský a do této doby spadají i hlavní nálezy.\n\nNa základě výzkumů bylo možné určit, že hradiště bylo dvoudílné: skládalo se z akropole a opevněného podhradí. Akropole o výměře 3,6 ha se nacházela na východní, lépe chráněné části ostrožny a byla opevněná dřevohlinitou hradbou s čelní kamennou zdí. Opevnění bylo vystaveno ve dvou fázích a dále došlo k nejméně pěti opravám. Na akropoli byly dále objeveny srubové stavby s prkennými podlahami, ale nepodařilo se najít sídlo knížete. Předhradí bylo také opevněno v několika fázích a byly zde objeveny víceprostorové domy s hospodářskými i obytnými místnostmi se stěnami vyplétanými proutím.\n\n\n"}
{"id": "33631", "url": "https://cs.wikipedia.org/wiki?curid=33631", "title": "ISO 3166-2:LI", "text": "ISO 3166-2:LI\n\nKódy ISO 3166-2 pro Lichtenštejnsko identifikují 11 dílčích celků – obcí ( \"Gemeinde\", stav v roce 2015).\n\n LI-01 Balzers\n\n"}
{"id": "33632", "url": "https://cs.wikipedia.org/wiki?curid=33632", "title": "ISO 3166-2:MO", "text": "ISO 3166-2:MO\n\nKódy ISO 3166-2 pro Macao neidentifikují žádné regiony.\n\n"}
{"id": "33633", "url": "https://cs.wikipedia.org/wiki?curid=33633", "title": "Lipeck", "text": "Lipeck\n\nLipeck (rusky Ли́пецк) je město ve středním Rusku. Nachází se na řece Voroněži 508 km jihovýchodně od Moskvy. Je centrem Lipecké oblasti. Žije zde obyvatel.\n\nPrvní zmínky o Lipecku jsou z 13. století. V roce 1284 bylo vypleněno a zničeno Mongoly, osídleno bylo opět až v 15. a 16. století. V roce 1702 zde nařídil Petr Veliký vybudovat železárnu na výrobu nábojů a dalšího vojenského vybavení. Ke konci 18. století, v roce 1796, se Lipeck stal jedním z hlavních měst v Tambovské gubernii. Sovětská moc zde byla vyhlášena v listopadu 1917.\n\nPrůmysl ve městě se i dnes zaměřuje na metalurgii a výrobu strojů, výrobu vojenských zařízení, zpracování železa, chemikálií a výrobu oděvů.\n\nV Lipecku se nacházejí velmi známé bahenní lázně, existující již od 19. století. Také jsou zde vysoké školy a divadla.\n\n"}
{"id": "33637", "url": "https://cs.wikipedia.org/wiki?curid=33637", "title": "Olympique Lyon", "text": "Olympique Lyon\n\nOlympique Lyon (francouzsky Olympique lyonnais) je francouzský fotbalový klub z Lyonu, který v současnosti hraje nejvyšší francouzskou fotbalovou soutěž Ligue 1.\n\nMužský tým Lyonu patří k předním ve Francii. V prvním desetiletí 20. století vyhrál sedm titulů mistra v řadě. V pohárové Evropě byl největší úspěch v sezoně 2009/10, kdy ho v semifinále Ligy mistrů vyřadil FC Bayern Mnichov. Tým hraje své domácí zápasy na Parc Olympique Lyonnais.\n\nŽenský tým byl ke klubu přičleněn v roce 2004 a v poslední době je nejlepším v Evropě (v roce 2019 již 6. triumf v ženské Lize mistryň).\n\nOlympique Lyon vznikl v roce 1950 sloučením klubů FC Lyon (vznikl roku 1895) a Lyon Olympique Universitaire (vznikl roku 1899).\nHned další rok po sloučení Lyon postoupil do první ligy, ze které však zase záhy sestoupil. O tři sezóny později se Lyon mezi elitní týmy vrátil a zůstal mezi nimi dalších skoro třicet let. V tomto období získal třikrát domácí pohár zvaný \"Coupe de France\", a to v letech 1964, 1967 a 1973. V ročníku 1963/64 Poháru vítězů pohárů dokráčel do semifinále, kde jej vyřadil pozdější vítěz Sporting Lisabon. Ve francouzské lize patřil Lyon do „šedého průměru“, zatímco jejich úhlavní rival ze Saint-Étienne prožíval v 70. letech úspěšnou éru.\nLyon sestoupil v roce 1983 po takřka třech dekádách a následně strávil šest roků mezi druholigovými celky. V této době usedl do křesla klubového prezidenta Jean-Michel Aulas. Pod vedením trenéra Raymonda Domenecha se Lyon roku 1989 vrátil do nejvyšší ligy.\n\nAulasovo vedení postupně proměnilo Lyon v konkurenceschopný tým, který se v sezóně 1994/95 umístil druhý a zajistil si tak první účast v Lize mistrů. V roce 1999 mužstvo posílil brazilský útočník Sonny Anderson z Barcelony, který následující čtyři ročníky vstřelil 87 gólů ve 156 zápasech.\nJeho přítomnost byla znát, neboť se stal nejlepším střelce ligy a Lyonu pomohl ke třetímu místu. Králem mezi střelci se stal také další sezónu 2000/2001. Lyon se třetím místem kvalifikoval do 3. předkola Ligy mistrů, ve kterém vyřadil Inter Bratislava a dostal se do skupiny. Ze základní skupiny postoupil do osmifinálové skupiny, ze které se však do čtvrtfinále nakonec neprobojoval, zatímco v lize skončil druhý za Nantes, na které vyvíjel ze druhého místa nátlak skoro celou sezónu. Malou útěchou se stala trofej z \"Coupe de la Ligue\". Další rok v Lize mistrů skončil v základních skupinách.\n\nPřes nepostup ze skupin LM se sezóna 2001/02 stala průlomovou. Trenér Jacques Santini se mohl spolehnout na brazilskou skupinu hráčů jako byli Juninho Pernambucano, Sonny Anderson, Edmílson či Caçapa. Lyon získal mistrovský titul v posledním kole na úkor Lens.\nPo druhé sezóně v klubu odešel trenér Santini, uvolněná pozice připadla Paulu Le Guenovi.\n\nV sezoně 2009/10 postoupil Lyon do semifinále. V předkole smetl Anderlecht Brusel. Ve skupině to odnesli Liverpool FC, Debreceni VSC a ACF Fiorentina. V osmifinále porazil Real Madrid, ve čtvrtfinále čekal další francouzský tým: FC Girondins de Bordeaux. To byl poslední postup, protože v semifinále Lyon prohrál s Bayernem Mnichov. Neprůstřelnost brankáře v Lize mistrů trvala téměř deset a půl hodiny, než ji ukončil hráč Realu Madrid, Portugalec Cristiano Ronaldo.\n\n\n\n\n"}
{"id": "33643", "url": "https://cs.wikipedia.org/wiki?curid=33643", "title": "Ligue 1", "text": "Ligue 1\n\nLigue 1 je nejvyšší francouzská fotbalová soutěž. Hraje se od roku 1932, kdy se jmenovala \"National\", o rok později se přejmenovala na \"Division 1\". Současný název pojala v roce 2002. Je to jedna z nejprestižnějších fotbalových lig v Evropě. Ligue 1 je k roku 2019 pátá nejlépe hodnocená fotbalová liga v Evropě podle koeficientu UEFA (za španělskou Primera División, anglickou Premier League, německou Bundesligou a italskou Serií A). V současnosti ji hraje 20 týmů, kde se každý utká každý s každým doma a venku a všechny celky tak odehrají 38 zápasů. Soutěž probíhá systémem podzim-jaro. První dva týmy se kvalifikují přímo do základní skupiny Ligy mistrů. Tým z 3. místa jde do 4. předkola této soutěže. Dále má Francie tři místa v Evropské lize, ze kterých dvě zabírají vítězové Coupe de France a Coupe de la Ligue. V případě, že jeden z pohárů vyhraje jeden z prvních čtyř týmů, kteří se z Ligue 1 již kvalifikovaly do evropských pohárů, tak postupuje do Evropské ligy i pátý nebo šestý tým. Poslední tři mužstva pak sestupují přímo do Ligue 2, ze které naopak stejný počet přímo postupuje do Ligue 1. V případě bodové rovnosti rozhoduje o pořadí gólový rozdíl mezi vstřelenými a inkasovanými brankami za celou sezónu.\n\nZdroj:\n\n\n\n"}
{"id": "33646", "url": "https://cs.wikipedia.org/wiki?curid=33646", "title": "Hertha BSC", "text": "Hertha BSC\n\nHertha BSC (celým názvem Hertha Berliner Sport-Club e.V.) je německý sportovní klub, který sídlí v berlínském městském obvodu Charlottenburg-Wilmersdorf. Založen byl 25. července 1892 jako BFC Hertha 1892, spojením s klubem Berliner Sport-Club (BSC) v roce 1923 získal své dnešní jméno. Od sezóny 2013/14 hraje v Bundeslize, německé nejvyšší fotbalové soutěži.\n\nHřištěm klubu je berlínský Olympijský stadion. K tomu přispívá ještě skutečnost, že Hertha BSC je mužstvem hlavního města Německa. Přesto je nutno konstatovat, že tento klub dosud nehrál žádnou výraznou roli v nejvyšší soutěži Německa, v první Bundeslize.\n\nMimo mužský fotbalový oddíl má sportovní klub i jiné oddíly, mj. oddíl plážového volejbalu, boxu, progamingu, futsalu, kuželek a stolního tenisu.\n\nK největším úspěchům v dějinách mužstva patří dva mistrovské tituly v roce 1930 a 1931. V historie Bundesligy pak třetí místo v sezóně 1970, druhé poté roku 1975. V následujících letech zaznamenala Hertha méně úspěchů, v roce 1980 klub sestoupil do druhé ligy. Roku 1997 se Hertha BSC vrací do první ligy. Následují spektakulární vítězství v sezóně 1999/00 v Lize mistrů proti italskému AC Milán a anglické Chelsea FC, po kterých však následovali průměrné výkony v bundeslize. V sezoně 2009/10 klub sestoupil z první Bundesligy, do ní se vrátil v sezoně 2010/11.\n\nZdroj: \n\n\n\n\"Aktuální k datu: 20. únor 2019\"\n\n\nZdroj: \n\n\n\nZdroj: \n\nHertha BSC II, dříve znám také pod názvem Hertha BSC Amateure, je rezervním týmem berlínské Herthy. Největšího úspěchu dosáhl v sezónách 1975/76 a 1976/77, kdy se v Oberlize (tehdejší 3. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "33650", "url": "https://cs.wikipedia.org/wiki?curid=33650", "title": "Slovo (rozcestník)", "text": "Slovo (rozcestník)\n\nVýraz slovo má tyto významy:\n\n"}
{"id": "33653", "url": "https://cs.wikipedia.org/wiki?curid=33653", "title": "Seznam měst v Gruzii", "text": "Seznam měst v Gruzii\n\nSeznam měst v Gruzii zahrnuje 40 největších měst. Zahrnuje i města nacházející se v obou separatistických republikách Abcházie a Jižní Osetie.\n"}
{"id": "33657", "url": "https://cs.wikipedia.org/wiki?curid=33657", "title": "Slovo (paměťová jednotka)", "text": "Slovo (paměťová jednotka)\n\nHovoříme-li o počítačích, označujeme pojmem slovo (používá se i anglický výraz word) největší počet bitů, se kterým počítač pracuje, když zpracovává data. Velikost slova je důležitou veličinou při návrhu počítačové architektury. Slovo se\ndělí na dvě půlslova.\n\nVelikostí slova je ovlivněno mnoho dalších parametrů počítače:\n\nDnešní počítače mají většinou velikost slova stanovenou na 16, 32 nebo 64 bitů. V historii bylo používáno i mnoho dalších velikostí (12, 36, 60…), některé počítače dokonce nepracovaly ve dvojkové, ale desítkové soustavě a měly slova o velikosti 10 nebo 12 číslic (v tomto případě nešlo o bity) a jiné počítače ani neměly pevně stanovenou délku slova.\n\nMikroprocesory používané dnes v osobních počítačích jsou v drtivé většině založeny na architektuře x86 (např. Intel Pentium a AMD Athlon). Architektura x86 přitom zahrnuje několik generací. Například u procesorů Intel 8086 a 80286 je šířka slova 16 bitů, u IA-32 (Pentium) je to 32 bitů a u IA-64 je šířka slova 64 bitů. Avšak všechny tyto procesory současně podporují i instrukční sady předchozích generací. Proto se pod pojmem slovo (WORD) u architektury x86 i obecně často rozumí 16 bitů. Tento význam se samozřejmě liší od pojetí popisovaného v tomto článku.\n"}
{"id": "33658", "url": "https://cs.wikipedia.org/wiki?curid=33658", "title": "Mojmír Horyna", "text": "Mojmír Horyna\n\nMojmír Horyna (23. března 1945 Praha – 26. ledna 2011 Praha) byl český historik umění, odborník na českou barokní architekturu a dílo Jana Blažeje Santiniho-Aichela.\n\nPředkové Mojmíra Horyny pocházeli z Poděbrad, ale v devatenáctém století pracovali v Rakousku jako stavitelé železnic a vojenští inženýři. Otec byl před válkou soukromník a po komunistickém převratu v únoru 1948 přišel o majetek a živil se jako dělník. Mojmír Horyna studoval dějiny umění na Filozofické fakultě Univerzity Karlovy v Praze v době částečného uvolnění režimu ve druhé polovině 60. let (1963–1970). Během studií navštěvoval Otto Munelese, který ho zasvětil do filozofických disciplín. Roku 1968 absolvoval studijní pobyt v Grazu u prof. Heinricha Gerharda Franze, na Vídeňské univerzitě (prof. Renate Wagner-Rieger) a na Institut für Kunstgeschichte ve Štýrském Hradci. V roce 1973 obhájil diplomovou práci na téma pražských sochařských vrcholně barokních oltářních nástavců, kterou později rozšířil a obhájil i jako práci rigorózní. Stranické orgány mu až do 80. let znemožnily ucházet se o vědeckou aspiranturu a do roku 1982 nevlastnil cestovní pas.\n\nV letech 1969–1970 byl asistentem ve Sbírce starého českého umění NG a poté byl pracovníkem státní památkové péče (KSSPPOP Pardubice, SÚRPMO Praha, 1972–1987). V atelieru stavebně-historického průzkumu Státního ústavu pro rekonstrukce památkových měst a objektů v Praze, který v té době vedl Dobroslav Líbal, zpracoval řadu stavebně-historických průzkumů.\n\nV letech 1988–1990 byl odborným pracovníkem sbírky starého českého umění NG. Po roce 1990 byl odborným asistentem, od roku 1993 docentem UDU FF UK v Praze pro obor teorie a dějiny umění. V letech 1997 a 1998 studijní pobyty v Českém historickém ústavu v Římě. Od roku 2000 do r. 2006 byl ředitelem Ústavu pro dějiny umění FF UK, od roku 2001 profesorem UK Praha pro obor dějiny umění. Přednášel dějiny barokního umění též v Ústavu dějin křesťanského umění Katolické teologické fakulty UK. Roku 2006 byl prorektorem UK pro akademické kvalifikace. Zastával funkce v odborných komisích pro umění a památky, byl členem Vědecké rady ředitele NPÚ Vědecké rady Univerzity Karlovy, Sboru expertů Senátu Parlamentu ČR.\n\nJako předseda Vědecké rady pro státní památkovou péči Ministerstva kultury ČR roku 2006 na svou funkci rezignoval, když nesouhlasil s nekvalifikovaným přístupem tehdejšího ministra Vítězslava Jandáka.\n\nV devadesátých letech zachránil s partou 5 zedníků a tesařem rozpadající se Santiniho Poutní a proboštský kostel V Mariánské Týnici. U příležitosti jeho šedesátých narozenin byla v Mariánské Týnici v roce 2005 jako výraz vděčnosti odhalena jeho busta od Oldřicha Karbana. V roce 1999 obdržel cenu ČLF za vědeckou publikaci Jan Blažej Santini-Aichel (1998).\n\nZemřel zcela nečekaně 26. ledna 2011 po krátké nemoci. Roku 2011 ho ocenila UHS in memoriam.\n\nVěnoval se především umění baroka, zvláště barokní architektuře, ale také baroknímu sochařství. Mezi jeho odborné zájmy ovšem patřila také architektura 19. století, architektonický vývoj Prahy a ochrana kulturních památek. Už v době studií se Horyna také účastnil tajných filozofických seminářů profesora Jana Patočky a hluboký zájem o německou a francouzskou filozofii uplatnil i ve svých textech o architektuře.\n\nHojně publikoval studie v odborných časopisech, popř. sbornících, stal se spoluautorem několika významných souborných knih a podílel se na řadě výstav o umění českého baroka, především na monumentální výstavě Sláva barokní Čechie v roce 2001. Je považován za nejlepšího znalce díla J. B. Santiniho-Aichela a jednoho z nejerudovanějších odborníků na problematiku české a středoevropské barokní architektury. Kromě architektonického díla Jana Blažeje Santiniho-Aichela se jmenovitě věnoval také dílu Kryštofa Dientzenhofera, jeho syna Kiliána Ignáce Dientzenhofera a dalším významným postavám české, především vrcholně barokní architektonické tvorby.\n\n\n"}
{"id": "33659", "url": "https://cs.wikipedia.org/wiki?curid=33659", "title": "Slovo", "text": "Slovo\n\nSlovo je skupina hlásek tvořící ustálený celek a mající určitý ustálený význam, je označované za jednotku slovní zásoby. Ve starším výkladu zpravidla uskupení hlásek ve věcném (lexikálním) nebo mluvnickém (gramatickém) významu a také jednotlivá hláska, například citoslovce „ó\" vyjadřující překvapení nebo také spojka „a\" v postavení ve větě.\n\nHláska je pojem zvukové stránky jazyka, umožňuje slovo použít v mluveném projevu a písemně zaznamenat. Věcný význam slova znamená zjednodušeně něco (cokoliv) pojmenovat, mluvnický spočívá v možnosti slovo zaznamenat (písmo, tisk) a také pravopisně rozlišit i v případě jeho stejného znění v mluveném projevu (např. zelený – Zelený).\n\nZvukovou stránkou jazyka a významem hlásek se zabývá hláskosloví, v daném jazyku mají hlásky schopnost rozlišit zvukovou formu slova a jeho význam. Hláska je tzv. významotvorná a označuje se cizím slovem jako foném, základní jednotka tzv. fonologického systému. Fonologický systém je součástí fonologie věnující se funkci fonémů neboli zvukovým rozdílům hlásek. V českém jazyku jsou hlásky (fonémy) tvořené jednotlivými samohláskami (vokály), souhláskami (konsonanty) a dvojhláskou (diftong) složenou ze dvou samohlásek v jedné slabice (ou).\n\nSlovo je významný prostředek dorozumívání (komunikace) v lidské společnosti, v kulturním vývoji příslušného území tvoří souhrn slov část národní identity a národního jazyka. V celosvětovém měřítku je pravděpodobně nejvýznamnějším prostředkem v komunikaci člověka. Slovo vzniká v hlasovém ústrojí, způsobem v nich tvořených hlásek se zabývá fonetika konkrétního jazyka, např. angličtiny, češtiny atd.\n\nNaukou o slovu (derivologie – tvorba slov, etymologie – původ slov, frazeologie – ustálená slovní spojení, lexikologie – slovní zásoba, lexikografie – sestavování slovníků, morfematika – základ slov, morfologie – tvarosloví, sémantika – věcný význam) a dalšími disciplinami v souvislosti s českým jazykem se zabývá jazykověda a uplatněním výstupních jazykovědných informací v oblasti vzdělávání jazyková výchova, ve školství zpravidla v odborném předmětu nazvaném „český jazyk\".\n\nV České republice je v oblasti českého jazyka autoritou (výklad slov aj.) Ústav pro jazyk český Akademie věd ČR.\n\nSlovo bývá považováno za základní jednotku lexikální jazykové roviny jako ustálená jednotka jazyka, která je tvořena řadou fonémů ve větě přemístitelnou (výjimečně fonémem jediným) a nese lexikální a/nebo gramatický (případně též pragmatický význam). Tento termín ovšem není lehce vymezitelný. Dosud v jazykovědě nebyla vytvořena uspokojivá definice, která by na jedné straně odpovídala všem slovům a na druhé straně nemohla být vztažena na jiné jednotky jazyka. Příčinou je velká formální, významová i funkční různorodost slov.\n\nSlovo je jazykovým znakem. Jeho forma je vzhledem k pojmenovávané realitě arbitrární (libovolná). Mezi formou slova a obsahem lidského vědomí, k němuž se vztahuje (tj. potažmo mezi formou a pojmenovávanou skutečností), neexistuje ve většině případů žádná přímá souvislost. Vztah mezi posloupností hlásek je však založen na konvenci, pro uživatele jednotlivého jazyka je závazný, jinak by si navzájem nemohli rozumět.\n\nSlova, u nichž lze na základě jejich vnitrojazykové motivovanosti usuzovat na lexikální význam, bývají označována jako \"popisná\" (\"pomeranč – pomerančový – pomerančovník\"). Proti nim stojí tzv. slova \"značková\", jejichž forma je vzhledem k ostatním jednotkám – alespoň ze synchronního pohledu – nemotivovaná (\"voda, dům\").\n\nSlovo je nositelem informace s určitým obsahem, vnímané ve formě zvuku (mluvený projev), vizuálně v případě písma (též tisku) i hmatově (tzv. Braillovo písmo) a to ve významu věcném neboli lexikálním, uváděném ve slovníku a/nebo mluvnickém (gramatickém) v případě spojení s dalšími slovy. Vzhledem k informačnímu obsahu každého slova lze označit slovo za jednotku informace, významově však může být i paměťovou jednotkou v informačních technologiích programového typu (software), je samo o sobě pojmem s více významy.\n\nSlovo je ve větě přemístitelné a umožňuje ve věcném významu pojmenování (označení) jakékoliv skutečnosti (reálné nebo abstraktní) a to buď jednoslovně (např. hory, moudrost) nebo víceslovně, tzv. souslovím (Železné hory, historická zkušenost). Souslovím jsou i odborné názvy, např. pojmenování chemických sloučenin a také slovní spojení v oblasti frazeologie, např. pořekadla, pranostiky, přísloví.\n\nInformační obsah slova představuje jeho význam, může být jen jeden nebo jich být i více, vztažených ke stejně znějícímu ustálenému celku hlásek.\n\nMnohoznačné slovo v sobě nese významovou spojitost neboli hláskovou shodu, takové slovo zní v mluveném projevu shodně (např. pohled – s více významy: zrakem pohledět, pohlednice, obec Pohled nebo objekt databáze). Rozlišit význam mnohoznačného slova lze v jeho spojení s dalšími slovy ve větě.\n\nSlovo nabývá konkrétního významu užitím k pojmenování nějaké jedinečnosti (Brno, Chrudimka, Karel) nebo označení skutečnosti (auto, déšť, krychle), poukázání na něco (ten, tam), vyjádření pocitu nebo napodobení zvuku (brr, bum), výzvě (stůj) a také užitím ve stavbě věty (a, když, protože).\n\nUžitím slova označuje člověk svoji přesně vymezenou představu neboli pojem používaný v řeči (mluvený projev) nebo písemně (též tiskem) a také v digitálním záznamu. Užití určitého pojmu je podmíněno existujícím ustáleným spojením, ve smyslu přijatých pravidel a zvyklostí (konvence), nesoucí v sobě určitou informaci, náhodný shluk (množina) hlásek mimo obvyklou posloupnost toto nesplňuje. Pro užití slova v určitém věcném významu jsou důležité výkladové slovníky, také cizích slov a encyklopedie.\n\nV průběhu vývoje lidské kultury se „slovo\" v mnoha oblastech života stalo významným prostředkem prezentace kulturních hodnot, např. prostřednictvím souboru starověkých textů v podobě Bible (tištěná podoba slova) nebo v jeho „živém\" významu pro duchovní směřování života v podobě pastorace. Slovo má velký význam v ideologickém působení při formulování politických názorů a koncepce určitého společenského názoru na rozličné otázky a problémy, obecně také ve filosofii, formulování zásad morálky nebo ustanovení právních předpisů a vytváření zákonných norem práva (kodifikace), pojem „slovo\" je využit i v oblasti tzv. nepsaného práva ve výrazu „platí dané slovo\" (slib). V oblasti jazykovědné se kodifikací spisovné češtiny zabývá Ústav pro jazyk český Akademie věd ČR.\n\nPřelom ve využití slov v kulturním pojetí nastal v Evropě v polovině 15. století, vynález knihtisku (Johannes Gensfleisch-Gutenberg) umožnil masovou produkci tištěného slova v podobě knih. V roce 1605 začal Johann Carolus (1575–1634), německý tiskař a vydavatel, šířit první tištěné noviny nazvané v němčině „\"Relation aller Fürnemmen und gedenckwürdigen Historien\"\" (česky: Oznámení všech významných a vzpomínkových zpráv) ve Štrasburku. Pravděpodobně vůbec první tištěné noviny na světě dle „Světové asociace novin\" (anglicky: \"World Association of Newspapers\").\n\nV českých zemích šířeno slovo v psané podobě poprvé v psaných tzv. novinách v roce 1495 pod názvem „\"Noviny leta božieho 1495\"\" (tzv. Jindřichohradecké noviny), první česky psané noviny opakovaně vydávané od roku 1719 byly „\"Pražské české noviny\"“ (zakladatel a vydavatel Karel František Rosenmüller), později jejich redaktorem Václav Matěj Kramerius, od července 1789 vydával v Praze „\"Krameriovy císařsko-královské vlastenecké noviny\"\" spojené s formováním českého národního vědomí, významně se podílely na osvětové činnosti, publikovaly naučné přílohy s tématy z oblasti dějepisu, ekonomiky, zeměpisu aj.\n\nV roce 1890 vznikla v Praze „Česká akademie císaře Františka Josefa pro vědy, slovesnost a umění\" (1890 - 1918) spojená s osobou architekta, stavitele a filantropa Josefa Hlávky, v letech 1890–1908 její první předseda. V roce 1911 v rámci akademie založena „Kancelář Slovníku jazyka českého\", od roku 1946 pod názvem Ústav pro jazyk český. Vznikem Československa v roce 1918 změna názvu akademie na Českou akademii věd a umění, v letech 1953 - 1992 nejvyšší vědecká instituce s názvem Československá akademie věd. \n\nZ hlediska uchovávání psaného (tištěného) slova byl významný rok 1781 založením Národní knihovny (Bibliotheca nationalis) ve smyslu sbírky jazykově české a slovenské literatury v rámci „Veřejné c. k. univerzitní knihovny\", zakladatel sbírky ředitel knihovny Karel Rafael Ungar v Praze (Klementinum), dnes Národní knihovna České republiky.\n\nKulturou řeči – užitím slov se zabývá periodikum „\"Naše řeč\"\", první číslo vyšlo v prosinci roku 1916, od roku 1918 ve vydání České akademie věd a umění (1918–1952), vychází nepřetržitě, dnes vydavatel Ústav pro jazyk český Akademie věd ČR. Stoleté výročí časopisu o současné i historické češtině bylo téma konference v lednu roku 2017 v sídle Akademie věd ČR v Praze (pořadatelé: redakce časopisu ve spolupráci s oddělením jazykové kultury Ústavu pro jazyk český AV ČR).\n\nOd roku 1935 vychází také recenzovaný vědecký časopis věnovaný otázkám teorie a kultury jazyka pod názvem „Slovo a slovesnost\", založen Pražským lingvistickým kroužkem, přispívatelem v prvním čísle byl i český spisovatel Karel Čapek s článkem „Kdybych byl linguistou\".\n\nV roce 1936 byla v bývalém Československu založena „Jazyková poradna Společnosti pro slovanský jazykozpyt a Naší řeči\"\"\", dnes Jazyková poradna Ústavu pro jazyk český Akademie věd ČR.\n\nPojem „slovo\" se objevuje i ve spojení v názvu novin \"České slovo\" (1907–1945), pokračovatelem \"Svobodné slovo\" vycházejících v letech 1945–1993 v bývalém Československu. S užitím mluveného i psaného slova je spojen např. „Festival českého jazyka, řeči a literatury Šrámkova Sobotka\" pořádaný v letních měsících v rodišti básníka Fráni Šrámka (1877–1952) ve městě Sobotka (61. ročník v roce 2017).\n\nMimořádný význam slova prezentuje mezinárodní smlouva přijatá 19. prosince 1966 v sídle Organizace spojených národů v New Yorku pod označením „\"International Covenant on Civil and Political Rights\"\" (česky: Mezinárodní pakt o občanských a politických právech). Úmluva navazuje na Všeobecnou deklaraci lidských práv, slova se týká především článek 19 ve znění:\n\n„\"Každý má právo na svobodu přesvědčení a projevu; toto právo nepřipouští, aby někdo trpěl újmu pro své přesvědčení, a zahrnuje právo vyhledávat, přijímat a rozšiřovat informace a myšlenky jakýmikoli prostředky a bez ohledu na hranice.\"\"\n\nObecně je toto lidské právo označováno jako svoboda slova.\n\nVýznam slova v souvislostech uplatněného lidského práva se projevilo např. ve společenské situaci v roce 1968 v bývalé Československé socialistické republice a následně i v mezinárodním měřítku tehdejšího bloku socialistických států. Slovy formulovaná výzva k široké veřejnosti pod názvem „Dva tisíce slov, které patří dělníkům, zemědělcům, úředníkům, vědcům, umělcům a všem\", známá též pod zkráceným „Dva tisíce slov\" měla širokou odezvu. Autorem byl spisovatel a novinář Ludvík Vaculík, zveřejněna bez uvedení autorství 27. června 1968 v týdeníku vycházejícím v roce 1968 pod názvem \"Literární listy\" (č. 18) a současně v denících \"Mladá fronta\", \"Práce\" (noviny ROH), \"Zemědělské noviny\".\n\nSlova v prohlášení vyvolala odezvu u občanské veřejnosti i v širších mezinárodních souvislostech vrcholících 21. srpna 1968 invazí vojsk Varšavské smlouvy na československé území. V souvislosti s tzv. manifestem byly publikovány i další dokumenty, v jejichž názvu se výraz „slovo\" objevuje a jejichž tvůrci byli šiřiteli slova jak v mluvené, tak písemné formě, např. „Jen několik slov\" (\"Literární listy\", zvláštní vydání 19. července 1968, autorství neuvedeno, autorem textu Antonín Jaroslav Liehm, v roce 1946 spoluzakladatel týdeníku \"Kulturní politika\" s básníkem, publicistou a režisérem Emilem Františkem Burianem, využívajícím např. jazykovou a rétorickou literární konstrukci, tzv. metaforu) nebo novinářský článek „Omluva o 992 slovech\" (autor Ludvík Vaculík, \"Literární listy\", č. 20 z 11. července 1968).\n\nLudvík Vaculík (1926–2015) své články, eseje, fejetony, reportáže a úryvky z nepublikované prózy, také zápisy o vyloučení z KSČ, Prohlášení Charty 77 a protokoly z výslechů tvořících historické prameny, shromáždil do uceleného souboru, tvořícího dnes dobové dokumenty a literární projevy ve společenských souvislostech období jeho života, publikoval je v knize \"Tisíce slov\". Uvedením autorského textu v různých publicistických žánrech a v dokumentech dané doby se kniha stala také představením rozmanitého užití slova.\n\nVýznamu slovní výzvy z roku 1968 je věnována např. studie „Dva tisíce slov; Zrod a důsledky nečekaně vlivného provolání\", autor Jakub Končelík.\n\nVšechna slova tvoří v určité jazykové oblasti slovní zásobu (lexikum), slovo je její jednotkou, též lexikální jednotkou neboli lexém. Slovní zásobou (lexikem) se zabývá lingvistická disciplína nazvaná lexikologie. Zásoba slov je shromážděna v obsahově velkém slovníku synonym - lexikonu nazývaném v jazykovědě tezaurus, též thesaurus. Současná slovní zásoba je značně rozsáhlá.\n\nSlovní zásoba uchovávaná v paměti lidského mozku je výsledek procesu socializace člověka přicházejícího na svět v podobě biologického živoucího organismu, tedy i bez znalosti významu slov. Teprve s postupným vývojem v kulturní bytost je člověk schopen ke vnímané skutečnosti přiřazovat určité slovo, obvykle ve významu tzv. mateřské řeči. Pro uchování ustálených celků daného jazyka ve formě slov byly v průběhu let kulturního vývoje lidstva, také s obohacováním jazyka novými pojmy, vytvořeny slovníky různého významu a určení.\n\nObsahem se slovníky mohou lišit podle:\nUchování slov (slovní zásoby) je podmíněno schopností paměťového centra lidského mozku a dalšími činiteli jedince. Významné jsou proto slovníky daného jazyka. Základy budoucích slovníků v českých zemích vznikaly již popularizací češtiny, např. v bohosloveckém kázání Jana Husa (asi 1370–1415), podílejícího se na odstranění zastaralých a také německých slov a zavedení diakritického pravopisu (háčky, čárky nad hláskami).\n\nVýznamné je působení filologa, historika a zakladatele slavistiky v českých zemích Josefa Dobrovského (1753–1829) a Josefa Jungmanna (1763–1847), filologa, překladatele a lexikografa, také dalších osobností jak umělecké, např. Josef Kajetán Tyl (1808–1856), Karel Jaromír Erben (1811–1870), Božena Němcová (1820–1862), Karel Havlíček Borovský (1821–1856), tak populárně odborné literatury František Palacký (1798–1876), Jan Gebauer (1838–1907).\n\nV letech 1860–1874 vyšel první český encyklopedický „\"Slovník naučný\",\" autoři František Ladislav Rieger a lexikograf Jakub Malý, spolupracoval i spisovatel Karel Jaromír Erben. Nejrozsáhlejší s názvem „\"Ottův Slovník naučný\"\" vydaný v letech 1888–1909 obsahoval celkem 27 svazků encyklopedického slovníku a 1 díl s doplňky. Mezi první obecné encyklopedické slovníky po vzniku Československa patří v letech 1925–1933 vydávaný „\"Masarykův slovník naučný\"\" a také v roce 1937–1938 vydaných deset svazků „\"Komenského slovníku naučného\"\".\n\nK významným dílům v oblasti jazykovědy v první polovině 20. století náleží „\"Slovník jazyka českého\"\", autoři František Trávníček a Pavel Váša, představující slovní bohatství jazyka knižního, psaného a hovorového s přihlédnutím k jeho umělecké a básnické formě. Slovník uvádí význam slov a jejich pravopis.\n\nVe druhé polovině 20. století vzniká v rámci Československé akademie věd výkladový „\"Slovník spisovného jazyka českého\"\", vedoucí redakce filolog a lexikograf Bohuslav Havránek (1893–1978), obsah kodifikován Ústavem pro jazyk český AV ČR, rozsáhlé dílo vydáváno v letech 1958–1989 opakovaně.\n\nV 21. století se staly významným prostředkem k prezentaci významu slov, pravopisu, výslovnosti a gramatiky i uchovávání slovní zásoby informační technologie. V elektronické verzi existuje např. aplikace s názvem „Internetová jazyková příručka\" se slovníkovou a výkladovou částí, společný projekt Ústavu pro jazyk český Akademie věd a Fakulty informatiky Masarykovy univerzity v Brně (viz externí odkazy hesla).\n\nSlovníky českého jazyka, některé jsou digitálně zpracované a dostupné elektronicky (viz též externí odkazy hesla):\n\n\n"}
{"id": "33660", "url": "https://cs.wikipedia.org/wiki?curid=33660", "title": "Přípona (mluvnice)", "text": "Přípona (mluvnice)\n\nPojmem přípona se v lingvistice označuje jednotlivý afix, který se nachází ve slově, za kořenem slova, nejde-li o další kořen slova nebo o koncovku. Jde o synonymum k termínu derivativní sufix. Koncovkou se pak nazývá zejména ta část na konci slova, která se přidává nebo ubírá v jednotlivých tvarech při ohýbání (skloňování nebo časování) slova (flektivní sufix). \n\nPomocí přípony lze odvozovat slova, například měnit slovní druh. Volbou přípony lze v češtině jemně odstínit význam slova, např. rozlišit slova \"dřevní\", \"dřevitý\", \"dřevnatý\", \"dřevěný\", \"dřevný\", slovesný vid, zdrobňovat a podobně. \n\nPřípon, podobně jako předpon, může být v jednom slově i více za sebou. Příklady lze hledat mezi nejdelšími českými slovy: \"nejneobhospodařovávatelnějšími\", \"nejnevykrystalizovávatelnějšími\" či \"nejnerestrukturalizovávatelnějšími\". Přípona \"-ovat\" vyjadřuje činnost odvozením slovesa z podstatného jména, \"-ovávat\" systematickou, opakovanou činnost, \"-tel-\" označuje způsobilost objektu strpět činnost, \"-ější\" je přípona druhého stupně přídavného jména. \n\nOznačení přípona se nepoužívá jen v přirozených jazycích, ale i v umělých kódech. Přípona souboru je závěrečná část názvu počítačového souboru, popisující jeho typ. Příponou se také někdy nazývá označení domény nejvyššího řádu na konci internetové adresy. Přirozené jazykové koncovky přídavných jmen využil Vojtěch Šafařík v jedinečném českém umělém názvoslovném systému oxidů.\n\n\n"}
{"id": "33661", "url": "https://cs.wikipedia.org/wiki?curid=33661", "title": "Josef Trousílek", "text": "Josef Trousílek\n\nJosef Trousílek (16. března 1918 Praha – 5. října 1990 tamtéž) byl československý hokejový obránce. S reprezentací získal dva tituly na mistrovstvích světa, stříbrnou olympijskou medaili a tři tituly mistra Evropy.\n\nTrousílek se jako student sice věnoval volejbalu, basketbalu a především atletice, ale ještě na gymnáziu u něj převážil lední hokej. Již v roce 1933 se stal hráčem LTC Žižkov. Po třech letech přestoupil do Slavie Praha a po dalších dvou do konkurenční Sparty. Tam ovšem vydržel pouze jednu sezónu, po níž se stal hráčem LTC Praha. V tehdy nejlepším československém klubu hrál v období 1939–1952 a získal s ním 4 tituly mistra protektorátní českomoravské ligy a další 4 mistrovské tituly poválečné československé ligy.\n\nVstup do elitního klubu mu rychle otevřel cestu do reprezentace, ale na mistrovství světa ve Švýcarsku v roce 1939 zůstal Trousílek pro nemoc pouze na soupisce. Díky nesmlouvavému stylu hry si v roce 1940 po zápase proti Němcům vysloužil nepříjemnou pozornost gestapa. Po 2. světové válce se stal důležitým členem reprezentace. Na mistrovství světa v Praze v roce 1947, pro Československo historicky prvním zlatém, nastoupil ovšem jenom ke dvěma zápasům, mezi nimiž bylo i prohrané utkání s největším konkurentem — Švédskem. V roce 1948 získal na Zimních olympijských hrách ve Sv. Mořici (turnaj byl brán i jako mistrovství světa) celkově stříbrnou medaili. Kromě toho zde Čechoslováci získali titul mistrů Evropy.\n\nMohutný Trousílek se mohl osobně svým uměním nejvíce projevit v roce 1949 na mistrovství světa a Evropy ve Stockholmu. Po letecké katastrofě z listopadu předchozího roku zbyl z olympijského výběru v obraně jako dalece nejzkušenější hráč. Jako takový se zde výrazně podílel na zisku dalších dvou titulů a také první porážce Kanady od Československa. Přestože šampionát dohrával Trousílek se dvěma nalomenými žebry, neustoupil ze svého nebojácného stylu hry. I zde se prezentoval celou řadou vytříbených bodyčeků, kterými vnášel odjakživa do hry československého mužstva kanadské prvky. Celkově za reprezentaci odehrál 42 zápasů a vstřelil a 5 gólů.\n\nJosef Trousílek několik let působil jako trenér ve Starém Smokovci, Praze a Hradci Králové, kde se hodně zasloužil o výstavbu stadiónu.\n"}
{"id": "33663", "url": "https://cs.wikipedia.org/wiki?curid=33663", "title": "Kutaisi", "text": "Kutaisi\n\nKutaisi (gruzínsky: \"ქუთაისი\") je druhé největší gruzínské město s přibližně 200 611 obyvateli, ležící v západní provincii Imeretii asi 221 km západně od Tbilisi na řece Rioni.\n\nKutaisi byly kdysi metropolí Kolchidského království. Archeologické výzkumy dokazují, že město fungovalo jako hlavní město Kolchidy aspoň od 2. tisíciletí př. n. l. Mnoho historiků se domnívá, že když psal Apollónios z Rhodu o Jásonovi a argonautech a jejich legendární cestě do Kolchidy, bylo Kutaisi cílem argonautů a sídlem krále Aetea. V letech 975-1122 bylo Kutaisi metropolí sjednoceného \"Království Gruzie\" a od 15. století do roku 1810 pak hlavním městem království Imeretie, které v 17. a 18. století trpělo pod nájezdy Osmanské říše. V 60. letech 17. století město obsadili Turci, roku 1770 ho pak osvobodila ruská armáda. Roku 1810 však Rusko donutilo posledního krále uprchnout do Turecka a království anektovalo. Během Říjnové revoluce zde byli němečtí a britští vojáci, roku 1921 zde byla násilím ustanovena sovětská vláda.\n\nPřed vyhlášením nezávislosti Gruzie v roce 1991 bylo Kutaisi jedním z nejvýznamnějších průmyslových center republiky. Dnes jsou již podniky dávno zkrachovalé a lidé musí hledat práci v zahraničí. Nedaleko města se také nachází vodní nádrž.\n\nKutaisi je napojeno na gruzínskou železniční síť. Zhruba čtrnáct kilometrů jihozápadně od města je mezinárodní letiště Davida Budovatele, jedno ze tří největších gruzínských letišť.\n\nTrolejbusová doprava v Kutaisi fungovala od roku 1949 do roku 2009.\n\n\n\n"}
{"id": "33665", "url": "https://cs.wikipedia.org/wiki?curid=33665", "title": "R-7A (balistická raketa)", "text": "R-7A (balistická raketa)\n\nR-7A ( Р-7А) je výrobní typové označení první operační sovětské mezikontinentální balistické rakety, běžně známé pod přezdívkou \"Semjorka\" (Семёрка), která vznikla vylepšením původní verze \"Semjorky\", balistické rakety R-7. Vojenské označení je \"8K74\". Kódové označení používané ministerstvem obrany USA je \"SS-6 Mod. 2\", v rámci vojenské složky organizace NATO (ASCC) byla nazývána kódovým jménem \"Sapwood\" (stejně jako původní typ R-7).\n\nRaketu vyvinulo oddělení č. 25 konstrukční kanceláře OKB-1 (Opytno-konstruktorskoje bjuro, Опытно-конструкторское бюро № 1, ОКБ-1) vedené D. I. Kozlovem, v roce 1960 přejmenované na filialku č. 3 OKB-1 a ještě později (30. července 1970) reorganizované v samostatnou konstrukční kancelář CSKB (Centralnoje specializirovannoje konstruktorskoje bjuro, Центральное специализированное конструкторское бюро, ЦСКБ). Toto oddělení bylo zřízeno v městě Kujbyšev (nyní Samara), aby bylo v úzkém kontaktu s kujbyševským Státním leteckým výrobním závodem č. 1 (Государственный авиационный завод № 1, nyní CSKB-Progress, ЦСКБ-Прогресс), který zajišťoval sériovou výrobu balistických mezikontinentálních raket tohoto i předchozího typu.\n\nRaketové motory pro oba stupně rakety R-7A byly téměř identické, jako u předchozího modelu R-7, pouze měly zlepšené charakteristiky, čímž se dosáhlo jejich vyšší účinnosti. Vyvinula a vyrobila je konstrukční kancelář OKB-456 pod vedením hlavního konstruktéra, akademika V. P. Gluška a řídicí systémy pak vědecko-výzkumný ústav NII-885 (Научно-исследовательский институт № 885, НИИ-885), řízený N. A. Piljuginem. Raketa byla schopná dopravit bojovou hlavici o hmotnosti kolem 3 tun na vzdálenost přes 10 000 km, přičemž rozptyl od bodu zacílení neměl převyšovat 5 km. Ve výzbroji Sovětské armády byla v létech 1960 až 1968.\n\nR-7A byla již schopna zasáhnout celé území USA, ale stále trpěla podobnými nedostatky jako její předchůdkyně R-7: vyžadovala relativně dlouhou přípravu ke startu (miniálně 8 až 12 hodin), rozsáhlé technické zázemí (výrobní závod na zkapalňování kyslíku ze vzduchu), velké montážní haly pro její přípravu a velkou vypouštěcí rampu na úrovni terénu, kterou nebylo možno skrýt před fotografickým průzkumem z vysokolétajících špionážních letadel (např. U-2) a později ani před fotoprůzkumnými družicemi. V bojové pohotovosti na rampě i po dalších vylepšeních nemohla být udržována déle než jeden měsíc.\n\nRaketa R-7A je jedenapůlstupňová (dvoustupňová) raketa, s paralelním uspořádáním stupňů. Konstrukce stupňů byla proti verzi R-7 vylehčena. První stupeň (někdy označovaný jako nultý nebo vzletový stupeň) tvoří čtyři boční kuželovité bloky označované jako bloky B, V, G, a D (podle druhého až pátého písmene azbuky), umístěné do kříže kolem druhého stupně, označovaného jako blok A. Ve všech blocích jsou používány čtyřkomorové vysokotlaké kapalinové raketové motory s otevřeným cyklem, s dodávkou komponent pohonných látek do spalovacích komor turbočerpadlovými agregáty. Do sestavy motorů prvního stupně RD-107 (výrobní typové označení 8D74K) patří vždy po dvou pomocných řídicích tryskách, používaných k udržování směrové stability rakety a k řízení směru jejího letu; motor druhého stupně RD-108 (8D75K) má tyto řídicí trysky čtyři. Jako kapalné pohonné látky se používá v obou stupních kerosin T-1 jako palivo a podchlazený kapalný kyslík jako okysličovadlo. Trup druhého stupně se nad bodem horního upevnění bloků prvního stupně mírně rozšiřuje. Paralelní uspořádání Koroljov zvolil z důvodu dosažení co nejmenší délky sestavené rakety, přičemž maximální průměr i délka jednotlivých bloků byla omezena požadavky na možnost přepravy dílů z výrobního závodu na bojová stanoviště železnicí.\n\nMotory prvního i druhého stupně se zažehují pyropatronami ve všech 30 spalovacích komorách současně, a to přibližně 4 sekundy před vlastním vzletem rakety. Raketa je do okamžiku vzletu pomocí čtyřdílné rozklápěcí konstrukce zavěšena nad šachtou pro odklonění spalných plynů.\n\nŘízení R-7A bylo kombinované, využívalo palubního inerciálního měřicího systému, kombinovaného s dálkovým ovládáním radiotechnickými prostředky, které byly oproti R-7 značně zjednodušeny.\n\nKonstrukční kancelář OKB-1 S. P. Koroljova v městečku Podlipki předala práce na dalším vývoji mezikontinentální balistické rakety R-7 koncem roku 1957 do svého detašovaného oddělení č. 25 v Kujbyševu, aby se sama mohla intenzivně věnovat vývoji pilotované kosmické lodě v rámci projektů 1K a 3K (Vostok) a družice typu Zenit-2 pro fotografickou rozvědku. Vývoj nové varianty mezikontinentální balistické rakety se zvětšeným doletem, která dostala vojenské označení R-7A, byl Radou ministrů SSSR schválen 2. července 1958.\n\nŘada modifikací byla zkoušena na předprototypech v období od 24. prosince 1958 do 27. listopadu 1959. Při testování skutečných prototypů rakety R-7A, které probíhalo od 24. prosince 1959, se uskutečnilo celkem 8 vzletů, z nichž hned první skončil havárií, 3 byly v podstatě úspěšné a 4 dosáhly plánovaného doletu kolem 9500 km. Podmíněně byl tento typ převzat do vojenské služby již krátce po zahájení letových zkoušek, 31. prosince 1959. V plné službě byly od 12. září 1960.\n\nStrategické raketové síly RVSN Raketnyje voiska strategičeskogo naznačenija měly k dispozici čtyři vypouštěcí rampy v rámci svoji základny \"Angara\" a to komplexy 16 a 41 s jednou a komplex 43 se dvěma rampami. První z ramp (43/1) byla uvedena do bojové pohotovosti v lednu 1960.V záloze byla ještě jedna rampa komplexu 16 na Bajkonuru. Plánovala se též výstavba další raketové základny poblíže města Krasnojarsk, ale ta nebyla realizována.\n\nRakety na základně Angara byly zaměřeny na velká americká města: Washington, New York, Chicago a Los Angeles. V době tzv. kubánské krize (11. září až 21. listopadu 1962) byla dokonce jedna za raket v rámci bojové pohotovosti vyzbrojena ostrou hlavicí s termonukleární náloží; jinak byly hlavice skladovány odděleně, aby nedošlo k jejich případnému zneužití.\n\nV roce 1968 byly rakety typu R-7A staženy z výzbroje RVSN.\n\nNa základě rakety R-7A byly postupně vyvinuty další modifikace, které sloužily jako nosné rakety pro potřeby sovětské a později ruské a světové kosmonautiky:\n\n\n"}
{"id": "33667", "url": "https://cs.wikipedia.org/wiki?curid=33667", "title": "ASCC", "text": "ASCC\n\nASCC (zkratka z angl. Air Standardization Coordinating Committee, \"Výbor pro koordinaci leteckých standardů\") je společná organizace vytvořená zástupci vojenských složek anglicky hovořících států USA, Velké Británie, Kanady, Austrálie a Nového Zélandu za účelem sjednocování letecké terminologie. V roce 1954 ASCC stanovil pravidla systému pro označování zbraňových systémů SSSR (a později i ČLR). Pro jednotlivé zbraně jsou vytvářena kódová jména, jejichž počáteční písmeno určuje typ zbraňového systému, a to:\n\n\n\nTato kódová jména jsou používána i v rámci vojenské složky organizace NATO.\n\nVytváření v angličtině vyslovitelných názvů nepřátelských zbraní bylo v americké armádě zavedeno v době 2. světové války pro označování typů japonských letadel (Mitsubishi A6M \"Zero\").\n\n"}
{"id": "33669", "url": "https://cs.wikipedia.org/wiki?curid=33669", "title": "UEFA", "text": "UEFA\n\nUnie evropských fotbalových asociací (UEFA, francouzsky: Union Européenne de Football Association) je hlavní řídící organizací evropského fotbalu, futsalu a plážového fotbalu.\n\nČlenem UEFA je naprostá většina národních fotbalových asociací v Evropě. UEFA pořádá evropské reprezentační a klubové soutěže, má na starosti rozdělování odměn, hlídá dodržování pravidel a prodává vysílací práva ke svým soutěžím. Vzhledem k ne zcela jasnému vedení hranice mezi Evropou a Asií jsou jejími členy také státy jako Turecko, Kazachstán, Ázerbájdžán, Gruzie, Arménie a Rusko, které leží větší či menší částí svého území také v Asii a teoreticky by mohly být členy AFC. Navíc Izrael a Kypr leží pouze v Asii, ale s Evropou je pojí historické, kulturní a politické důvody (Izrael a Kazachstán jsou navíc bývalými členy AFC). Někteří členové nejsou suverénními státy - například Faerské ostrovy, Anglie, Skotsko, Wales a Severní Irsko. Monako je tak jediným evropským členem OSN, který není členem UEFA (nebo Mezinárodní federace fotbalových asociací — FIFA).\n\nUEFA je největší ze šesti kontinentálních konfederací pod FIFA. Je to nejsilnější konfederace z hlediska bohatství a vlivu na klubové úrovni. Většina z nejlepších hráčů světa hraje v Anglii, Španělsku, Německu, Itálii a Francii. Mnoho z nejlepších reprezentačních týmů světa je ze zóny UEFA. Ze 32 účastnických míst na mistrovství světa ve fotbale 2010 bylo pro týmy ze zóny UEFA alokováno 13 míst. V žebříčku FIFA z července 2011, který byl použit k nasazení do losovacích košů kvalifikace na MS ve fotbale 2014, bylo 12 z nejlepších 20 týmů tohoto žebříčku ze zóny UEFA. Reprezentační týmy ze zóny UEFA jsou na tom podobně i v ženském fotbale. Ze 16 účastnických míst na mistrovství světa ve fotbale žen 2011 bylo zóně UEFA alokováno 5 účastnických míst. Z nejlepších 10 týmů ženského žebříčku FIFA po MS žen 2011 byla pětice evropská.\n\nUEFA byla založena 15. června 1954 v Basileji. Došlo k tomu po jednání mezi zástupci francouzské, italské a belgické fotbalové federace. Sídlo organizace bylo do roku 1959 v Paříži a poté se přestěhovalo do Bernu. Ebbe Schwartz se stal prvním předsedou UEFA. Prvním generálním sekretářem byl Henri Delaunay. V roce 1995 se novým sídlem stal švýcarský Nyon. Původně měla UEFA 25 členských národních asociací. V současností je členů 55. Členové UEFA vyhráli jedenáctkrát mistrovství světa ve fotbale (Itálie 4x, Německo 4x, Anglie, Francie a Španělsko jednou). Kluby ze zóny UEFA vyhrály 21x Interkontinentální pohár a devětkrát mistrovství světa ve fotbale klubů. V ženském fotbale vyhrály národní týmy z UEFA mistrovství světa ve fotbale žen třikrát (Německo 2x, Norsko 1x).\n\nPoznámka: Dne 22. března 2011 byl Michel Platini zvolen do roku 2015.\n\nUEFA má celkem 55 členů (platné ke květnu 2016):\n\nHlavní soutěží pro národní týmy je mistrovství Evropy ve fotbale, jehož první kvalifikační cyklus začal v roce 1958. První závěrečný turnaj se uskutečnil v roce 1960. UEFA má také na starost záležitostí týkající se evropské části kvalifikace na mistrovství světa ve fotbale. Avšak samotné MS pořádá FIFA, která také alokuje počet míst na MS pro jednotlivé konfederace a má právo mluvit do hracího systému a dalších záležitostí týkajících se této kvalifikace.\n\nNeméně důležité jsou mezinárodní soutěže pro mládežnické národní týmy jako ME do 21 let, ME do 19 let a ME do 17 let. Pro ženské týmy je pořádáno mistrovství Evropy ve fotbale žen, ME žen do 19 let a ME žen do 17 let.\n\nUEFA také spolupořádá s organizací CAF pohár \"UEFA/CAF Meridian Cup\" pro mládežnické týmy. V roce 1999 založila Pohár regionů UEFA pro poloprofesionální týmy reprezentující svůj region.\n\nZ futsalových soutěží pořádá mistrovství UEFA ve futsale a mistrovství UEFA ve futsale do 21 let.\n\nUEFA také pořádá dvě nejdůležitější klubové soutěže v Evropě. Nejvyšší z nich je Liga mistrů UEFA (LM), která se poprvé hrála v sezóně 1992/93. Účastní se jí z každé členské země UEFA jeden až čtyři nejlépe umístěné týmy v posledním ročníku nejvyšší ligy svého státu (počet účastníků z dané země a fáze soutěže, do které je klub nasazen, závisí na umístěni v žebříčku zemí sestaveném podle klubových koeficientů UEFA). Liga mistrů je následovníkem Poháru mistrů evropských zemí (PMEZ), který se hrál v letech 1955 až 1992 a účastnili se ho pouze mistři jednotlivých zemí.\n\nDruhou soutěží je Evropská liga UEFA (EL), které se účastní vítězové národních pohárů a nejvýše umístěné týmy v lize, které se nedostaly do LM. Soutěž byla založena jako Veletržní pohár v roce 1955. V roce 1971 byla plně převzata pod záštitu UEFA a byla přejmenována na Pohár UEFA. V roce 2009 byla přejmenována na současný název.\n\nDalší soutěží kdysi byl Pohár vítězů pohárů, jehož se v letech 1960 až 1999 účastnili vítězové národních pohárů jednotlivých zemí. Po jeho zrušení se vítězové národních pohárů účastní Evropské ligy.\n\nV Superpoháru UEFA (hraném na jeden zápas na neutrální půdě) se utkává vítěz Ligy mistrů s vítězem Evropské ligy. Poprvé byl hrán v roce 1973.\n\nV roce 1995 UEFA převzala svoji záštitu nad Pohárem Intertoto, který byl letní soutěží, ze které se dalo kvalifikovat do Poháru UEFA. V roce 2008 byl zrušen.\n\nSpolu s organizací CONMEBOL UEFA pořádala Interkontinentální pohár, ve kterém se utkával vítěz Ligy mistrů UEFA a Poháru osvoboditelů (jihoamerické obdoby LM). Soutěž se konala v letech 1960 až 2004. Poté ho nahradilo mistrovství světa ve fotbale klubů pořádané pod záštitou FIFA.\n\nV ženském fotbale UEFA pořádá Ligu mistrů UEFA žen, která se hraje od roku 2001.\n\nOd sezóny 2013/14 UEFA pořádá Juniorskou ligu UEFA, což je Liga mistrů pro akademie a rezervy do 19 let.\n\nNejvyšší klubovou futsalovou soutěží je Pohár UEFA ve futsale, který v roce 2001 nahradil Evropské klubové mistrovství ve futsale (založeno 1984).\n\n"}
{"id": "33671", "url": "https://cs.wikipedia.org/wiki?curid=33671", "title": "FIFA", "text": "FIFA\n\nMezinárodní federace fotbalových asociací (zkráceně FIFA, \"Fédération Internationale de Football Association\") je hlavní řídící organizace světového fotbalu, futsalu a plážového fotbalu. Její sídlo se nachází ve švýcarském Curychu a jejím prezidentem je Gianni Infantino. Mezi její hlavní náplně patří pořádání mistrovství světa, jehož první ročník se konal v roce 1930.\n\nFIFA má 209 členských asociací, což je o čtyři více než Mezinárodní olympijský výbor a o tři méně než Mezinárodní asociace atletických federací. Ne všichni členové jsou suverénními státy.\n\nS růstem popularity fotbalu i v mezinárodním měřítku se na začátku 20. století objevila potřeba existence organizace, která by sdružovala jednotlivé národní svazy. FIFA byla založena 21. května 1904 v Paříži. Na založení se podílely národní asociace Belgie, Dánska, Francie, Nizozemska, Španělska (které bylo v té době reprezentováno Madridským fotbalovým klubem; Španělská federace vznikla až 9 let po založení FIFA - roku 1913), Švédska a Švýcarska. Ve stejný den deklarovala Německá fotbalová asociace skrze telegram svůj zájem o přijetí za člena. Prvním prezidentem FIFA se stal Robert Guérin, který byl v roce 1906 nahrazen Danielem Burley Woolfallem. První turnaj, na který měla FIFA přímý vliv byl fotbalový turnaj na olympijských hrách 1908 v Londýně.\n\nMožnost členství ve FIFA i pro mimoevropské státy se aplikovala roku 1908, kdy se připojila Jižní Afrika, roku 1912 Argentina a Chile a roku 1913 Kanada a USA. FIFA byla silně ovlivněna 1. sv. válkou, kdy nebylo jisté, zda federace bude schopná pokračovat ve své práci. Mnoho profesionálních fotbalistů bylo posláno do války, a vzhledem ke sporům mezi různými státy se odehrálo jen minimum mezinárodních zápasů. Po válce se vedení federace ujal Carl Hirschmann, který FIFA zachránil, ale za cenu odstoupení tzv. Domácích národů (Spojeného království), které odmítly soutěžit se svými dosavadními nepřáteli. Domácí národy obnovily své členství ve FIFA později.\n\nVzhledem k tomu, že FIFA sídlí ve švýcarském Curychu, primárně se řídí podle švýcarských zákonů. Nejvyšším orgánem je kongres FIFA, ve kterém má svého zástupce každá z 209 členských asociací. Každá z nich v něm má jeden hlas bez ohledu na velikost nebo fotbalovou sílu. Kongres zasedá jednou ročně a navíc se od roku 1998 konají jednou ročně mimořádná zasedání. Kongres volí prezidenta FIFA, generálního sekretáře a další členy výkonného výboru FIFA. Předsedou výkonného výboru je automaticky prezident. Výkonný výbor má v rukou výkonnou moc v době mezi zasedáními kongresu. \n\nJednotlivé národní asociace jsou navíc sdruženy do šesti regionálních konfederací podle světadílu. K tomu, aby se národní asociace mohla stát členem FIFA, musí být nejprve členem své regionální konfederace.\n\nCelkem je členem FIFA 209 národních fotbalových asociací a jejich mužských reprezentačních týmů - viz seznam mužských fotbalových reprezentací a seznam kódů zemí podle FIFA a 129 ženských reprezentačních týmů. FIFA má více členů než OSN, protože FIFA uznává 23 území, která nejsou samostatnými státy. Pouze osm suverénních států není členem FIFA, a to Monako, Vatikán, Mikronésie, Marshallovy ostrovy, Kiribati, Tuvalu, Palau a Nauru.\n\nKaždý měsíc je vydáván žebříček FIFA, který se sestavuje podle výsledků v mezinárodních turnajích, kvalifikacích na ně a v přátelských zápasech. Ženský žebříček FIFA se sestavuje čtyřikrát ročně. Tento žebříček slouží například pro sestavování losovacích košů.\n\nNejvyšším individuálním oceněním FIFA byl titul FIFA World Player of the Year. Do roku 2003 navrhovali a hodnotili hráče trenéři národních reprezentačních týmů; každý z nich si vybral tři hráče, které ohodnotil 1, 3 a 5 body. Od roku 2004 FIFA omezila libovolný výběr kandidátů zveřejněním 35 nominovaných hráčů. V roce 2010 byla mužská kategorie této trofeje sloučena s cenou Zlatý míč pod názvem Zlatý míč FIFA. Posledním výhercem samostatného ocenění Fotbalisty roku FIFA byl v roce 2009 Lionel Messi. FIFA tuto cenu uděluje samostatně znovu od roku 2016.\n\n\n\n\n11. července 2012 musela FIFA z nařízení švýcarského nejvyššího soudu zveřejnit dokumenty, podle kterých bývalý prezident FIFA Joao Havelange a bývalý člen výkonného výboru Ricardo Teixeira brali v 90. letech 20. století úplatky spojené prodejem televizních práv na přenosy z fotbalového mistrovství světa. Teixeira získal od někdejšího marketingového partnera FIFA společnosti ISL v letech 1992 až 1997 nejméně 12,74 milionu švýcarských franků. Havelange v roce 1997 obdržel 1,5 milionu franků. FIFA původně chtěla uveřejnění dokumentu soudní cestou zabránit, ale v prosinci 2011 změnila názor.\n\nV květnu 2015 bylo americkými a švýcarskými obviněno 5 sportovních marketingových manažerů a 9 vysoký funkcionářů FIFA, kromě jiného z korupce, vydírání, defraudace či praní špinavých peněz. Mezi obviněným byli viceprezidenti FIFA Jeffrey Webb z Kajmanských ostrovů a Eugenio Figueredo z Uruguaye. Obvinění se týká získání vysílacích a marketingových práva na mistrovství CONCACAF, volby předsedy FIFA v roce 2011 a pořadatelství mistrovství světa ve fotbale v letech 2010, 2018 a 2022. Čtrnáct obviněných se mělo nezákonně obohatit o miliony dolarů, celkově úplatky měly přesáhnout 100 milionů dolarů.\nPři výslechu po svém vydání ze Švýcarska se bývalý viceprezident FIFA Figueredo přiznal k dlouholeté a rozsáhlé korupci. Podle státního zástupce Juana Gómeze přiznal, že na úplatcích získal „velké sumy peněz“ v souvislosti s poskytováním marketingových a vysílacích práv a odhalil rozsáhlou korupční síť uvnitř CONMEBOL, na které se podílelo minimálně deset prezidentů národních fotbalových svazů jihoamerických zemí.\n\nV prosinci 2015 etická komise FIFA udělila zákaz činnost ve fotbale po dobu 8 let a pokutu 50 tisíc švýcarských franků za korupci bývalému prezidentovi FIFA Seppu Blatterovi za to, že v roce 2011 předal 2 miliony švýcarských franků předsedovi UEFA Michelu Platinimu. Údajně mělo jít o odměnu za poradenskou činnost, na kterou však neexistuje písemná smlouva.\n\nV červnu 2017 bylo odhaleno, že do korupčního skandálu FIFA byli zapleteni i princ William a britský premiér David Cameron.\n\n\n\n"}
{"id": "33672", "url": "https://cs.wikipedia.org/wiki?curid=33672", "title": "ISO 3166-2:MT", "text": "ISO 3166-2:MT\n\nKódy ISO 3166-2 pro Maltu identifikují 68 lokálních výborů (stav v roce 2015). První část kódu (MT) je mezinárodní kód pro Maltu, druhá část sestává z dvou číslic identifikujících jednotlivá území.\n\n"}
{"id": "33677", "url": "https://cs.wikipedia.org/wiki?curid=33677", "title": "Festival international du film d'animation", "text": "Festival international du film d'animation\n\nFestival international du film d'animation (FIFA), Mezinárodní festival animovaného filmu, je filmový festival věnovaný výhradně animovaným filmům.\n\nPořádán je ve francouzském Annecy od roku 1960 – zpočátku jako Journées internationales du cinéma d'animation (JICA), Mezinárodní dny animovaného filmu, každý druhý rok. Od roku 1997 každoročně.\n\nOd roku 1985 doprovází festival Marché international du film d'animation (MIFA), Mezinárodní trh animovaného filmu.\n\nFestival, dětské dny animace (Jica Enfants) a trh organizuje Centre international du cinéma d'animation (CICA), Mezinárodní centrum animovaného filmu, vzešlé v roce 1984 z organizace JICA. Provozuje dokumentační centrum Centre de documentation, s on-line databází L'Animaquid. Dále zprostředkovává a podporuje profesionální výměny, provozuje on-line burzu pracovních příležitostí Carrefour de la création et de l'emploi. Vydává publikace a dokumentace o animovaném filmu.\n\nV roce 1962 CICA také podporovala založení L'Association internationale du film d’animation (ASIFA), Mezinárodní asociace animovaného filmu .\n\nZa totality byla účast na tomto festivalu – spolu se spoluprací kanadského \"National Film Board of Canada / Office national du film du Canada (NFC / ONF)\" / s čs. státním filmovým průmyslem – pro tvůrce československé animace jedním ze vzácných „oken“ do světa.\n\nStyk s producenty a distributory a aktivní účast na trhu MIFA a v dalších organizacích byly, z československé strany, vyhrazeny státním úředníkům. Ti jsou dnes, pokud neodešli do penze, aktivní v privatizovaných společnostech.\n\n\n\n\n"}
{"id": "33679", "url": "https://cs.wikipedia.org/wiki?curid=33679", "title": "Braunau am Inn", "text": "Braunau am Inn\n\nBraunau am Inn, česky Braunau na Innu nebo Brunov je okresní město v Horním Rakousku, na pravém břehu řeky Inn, která v těchto místech tvoří hranici mezi Rakouskem a Německem. Město leží 95 km západně od Lince a 50 km severně od Salzburku. Žije zde obyvatel.\n\nCelosvětově je Braunau známé především tím, že se zde 20. dubna 1889 narodil Adolf Hitler. Město se tuto nechvalnou proslulost snaží překonat. Roku 1989 starosta Gerhard Skiba dal postavit před Hitlerovým rodným domem pamětní kámen proti válce a fašismu. Od roku 1992 Spolek pro současné dějiny organizuje Braunauské dny současných dějin (\"Braunauer Zeitgeschichte-Tage\") a od roku 1998 se konají roční srazy rakouské Pamětní služby (Gedenkdienst). V roce 2000 se místní noviny „Braunauer Rundschau“ chopily iniciativy ve sbírání podpisů pod titulem „Braunau vydává signál“.\n\nBraunau am Inn (351 m n. m.) leží v Innské čtvrti, 15 km východně od soutoku řek Inn a Salzach. Naproti, na německé straně Innu, leží bavorské město Simbach am Inn. Udává se velikost města 9,1 km od severu k jihu a 7,8 km od východu k západu, což činí 24,7 km celkové rozlohy. Z toho je 53% zemědělsky využito a 16,2% zalesněno.\n\nBarvy města jsou zelená a bílá. Falcký lev ve znaku symbolizuje dlouhý vztah s Bavorskem.\n\n\nMěstská rada má 37 členů: SPÖ 21, FPÖ 4, FMU 5, ÖVP 7. (2003)\nPo volbách v roce 2015 je rozložení městské rady následující: SPÖ 9, FPÖ 9, Grüne 4 a ÖVP 15 mandátů\n\nV hospodářství dominuje průmysl a živnost, kde je zaměstnáno 58% obyvatelstva.\n\n\nV Braunau začíná německá silnice A94, která vede do Altöttingu. Také existuje spojení do Salzburgu, Straßwalchenu, Riedu im Innkreis a Schärdingu po dálnici A8. Vlakem se dostanete do Riedu im Innkreis a Steindorfu u Straßwalchenu.\n\nK Braunau patří: Aching, Au, Blankenbach, Braunau Neustadt, Gasteig, Höft, Haiden, Haselbach, Himmellindach, Laab, Lach, Lindach, Maierhof, Neue Heimat, Oberrothenbuch, Roith, Scheuhub, Tal, Unterrothenbuch.\n\n\n\n\n\n"}
{"id": "33680", "url": "https://cs.wikipedia.org/wiki?curid=33680", "title": "Valerie Kaplanová", "text": "Valerie Kaplanová\n\nValerie Kaplanová (12. září 1917 Hlinsko – 12. května 1999 Pardubice) byla česká filmová a divadelní herečka.\n\nNarodila se v Hlinsku, dětství ale díky svému otci strávila ve Vídni. Studovala rodinnou školu a stala se sekretářkou. Poté začala působit v divadelním spolku Živé jeviště, v roce 1930 vystoupila na jevišti Městského divadla na Král. Vinohradech ve scénickém pásmu \"Úkazy našich dějin\".\n\nPoprvé se objevila před kamerou v roce 1951 ve filmu \"Pionýr\". Mezi její nejznámější role patří např. postava průvodkyně ve snímku \"Jára Cimrman ležící, spící\" či role poblázněné babičky ve filmech \"Slunce, seno a pár facek\" a \"Slunce, seno, erotika\".\n\nVidět jsme ji mohli v snímcích jako \"Honza málem králem\" či \"Nejasná zpráva o konci světa\", spolupracovala též se zahraničními filmovými produkcemi.\n\nVěnovala se také divadlu. První profesionální angažmá nastoupila v Liberci (1945–1948), následně prošla divadly v Karlových Varech (1948–1949, 1952–1961), Brně (1949–1950), Gottwaldově (1950–1952), od roku 1961 až do svého skonu byla členkou Východočeského divadla v Pardubicích. Úspěšně hostovala v pražském Divadle Na zábradlí v inscenacích \"Naši Naši furianti\" (1994), \"Maryša, po pravdě však Mařka\" (1996) a \"Ivanov\" (1997).\n\nProslavila se také jako „Bába Tutovka“ v televizní soutěži Tutovka.\n\n\n\n\n\n"}
{"id": "33688", "url": "https://cs.wikipedia.org/wiki?curid=33688", "title": "Astrachaň", "text": "Astrachaň\n\nAstrachaň (rusky А́страхань, tatarsky Ästerxan) je město na jihu evropské části Ruské federace poblíž Kaspického moře. Leží v deltě řeky Volhy, 1 270 km jihovýchodně od Moskvy. Je správním střediskem Astrachaňské oblasti. Žije zde obyvatel. Je to nejsušší místo v Evropě.\n\nPrvní zmínka o městě je od cestovatelů, a to ze začátku 13. století, tehdy ještě stávalo na pravém břehu Volhy pod názvem \"Xacitarxan\" [chadžitarchan], z něhož se postupně vyvinula dnešní podoba názvu Astrachaň jeho zkomolením. Dobyvatel Tamerlán ho během svých výbojů roku 1395 vypálil a zničil. Mezi lety 1459 a 1556 bylo město centrem astrachaňského chanátu, tatarského státu útočícího proti Rusům. V roce 1556 byl dobyt Ivanem Hrozným, ruským carem, který nechal roku 1558 postavit o 12 km po proudu na pahorku nad Volhou, zvaném \"Zaječí\" nebo též \"Dlouhý vrch\", nový kreml. Roku 1569 obléhala město vojska osmanské říše, která však město nedobyla a musela ustoupit. O rok později se turecký sultán zřekl svých práv na město, což pomohlo otevřít Volhu ruskému obchodu. V letech 1588 až 1589 se zatím dřevěný Astrachaňský kreml dočkal přestavby na kamenné opevnění s osmi věžemi; s plochou 11 ha a trojúhelníkem hradeb o obvodu 1 544 m, které je ozdobou Astrachaně dodnes. V 18. století se město rozvíjelo jako ruská brána k orientu – přicházeli sem obchodníci z Arménie, Persie a dalších zemí a usazovali se tu.\n\nAstrachaň byla dějištěm povstání v letech 1670 a 1671, kdy ji držel Stěnka Razin a jeho armáda kozáků 17 měsíců. K další městské vzpouře došlo ještě v letech 1705 až 1706. V 18. století díky iniciativě Petra Velikého zde byla vybudována loděnice a přístav, účelem těchto staveb byla výstavba loďstva pro případný vpád do Persie. Později získalo město významná práva i od Kateřiny Veliké, díky čemuž mohlo postupně budovat průmysl. Roku 1717 se stalo centrem gubernie, roku 1719 pak bylo vypleněno Peršany, 7. února 1918 se zde k moci dostali bolševici.\n\nAstrachaň je centrem rybolovu a loďařství, zpracovává se zde ale také rákos a chemikálie. V okolí města se těží zemní plyn.\n\n\n"}
{"id": "33692", "url": "https://cs.wikipedia.org/wiki?curid=33692", "title": "Modernismus (teologie)", "text": "Modernismus (teologie)\n\nModernismus je v teologii myšlenkový proud přelomu 19. a 20. století, který se pokusil spojit historické křesťanství s moderní vědou a filosofií.\n\nPojem modernismus byl nejprve použit v protestantství, avšak jeho zásady byly přijímány též teology jiných církví. Reakcí byl uvnitř protestantských církví křesťanský fundamentalismus a evangelikalismus. Modernismus však zasáhl také reformní židovství, především v USA. Nejdůležitějšího rozšíření se však modernismus dočkal v katolické církvi, kde též došlo k tzv. modernistické krizi.\n\nModernismus přišel s aplikací historicko-kritické metody v biblické exegezi a dějinách dogmatu. Dogmatické pravdy nejsou podle modernistů věčné, nýbrž dobově podmíněné.\n\n\nPapež Pius X. (1903–1914) reagoval na modernismus tím, že jej odsoudil jako herezi v encyklice \"Pascendi Dominici gregis\" (1907) a dekretu \"Lamentabili sane exitu\". Kněz Umberto Benigni navíc zorganisoval skupinu katolických intelektuálů \"Sodalitium Pianum\" (Piánské bratrstvo) – integristů – která bojovala proti modernistům.\nČást současných teologů definuje modernismus vlastně pozitivně jako seznam herezí uvedených v encyklice Pascendi Dominici gregis a dekretu Lamentabili sane exitu. Tento seznam zahrnuje názorové proudy od protestantských herezí, ateismu, agnosticismu až po zastánce historické metody exegeze.\n\n"}
{"id": "33696", "url": "https://cs.wikipedia.org/wiki?curid=33696", "title": "Difluorid kyslíku", "text": "Difluorid kyslíku\n\nDifluorid kyslíku OF je vysoce toxická plynná látka světle žluté barvy, která obsahuje kyslík v oxidačním čísle +2.\nNázev oxid fluorný není správný, protože fluor má větší elektronegativitu než kyslík.\n\nČistý je stálý, ve skleněných nádobách ho lze uchovávat až do 200 °C. S vodou reaguje pomalu za vzniku kyseliny fluorovodíkové, reakce s vodní parou však probíhá explozivně. Při inicializaci jiskrou však výbušně reaguje s vodíkem nebo plynnými uhlovodíky, v přítomnosti dalších halogenů exploduje i bez inicializace.\n\nPoprvé byl připraven v roce 1929 elektrolýzou taveniny fluoridu draselného a kyseliny fluorovodíkové v přítomnosti malého množství vody.\nV současnosti se připravuje zaváděním plynného fluoru do 2% roztoku hydroxidu sodného nebo elektrolýzou vodného roztoku kyselého fluoridu draselného KHF.\n\nDifluorid kyslíku je silné oxidační činidlo díky kyslíku v oxidačním stavu +2. Při teplotách nad 200 °C se radikálově rozkládá na prvky.\n\nReaguje s mnoha kovy za vzniku oxidů a fluoridů. Při reakci s fosforem poskytuje směs PF a POF. Také reaguje s xenonem za vzniku XeF a oxid-fluoridů xenonu.\n\nS vodou reaguje pomalu za vzniku kyseliny fluorovodíkové:\n\nJeho potenciální praktické uplatnění spočívá v raketové technice jako okysličovadlo.\n\nOF je díky svým silným oxidačním vlastnostem velmi nebezpečná látka.\n\n"}
{"id": "33697", "url": "https://cs.wikipedia.org/wiki?curid=33697", "title": "Somewhere in Time", "text": "Somewhere in Time\n\nSomewhere in Time je šesté studiové album legendární britské heavy metalové kapely Iron Maiden. Vyšlo v září 1986 a umístilo se na třetím místě britského žebříčku.\n\nZ alba vzešly dva singly. Singl Wasted Years vyšel 6. září 1986 a umístil se na 18. místě žebříčku. Singl Stranger in a Strange Land vyšel 22. listopadu 1986 a umístil se na 22. místě žebříčku.\n\nPokud není uvedeno jinak, autorem všech skladeb je Steve Harris.\n\n\n"}
{"id": "33700", "url": "https://cs.wikipedia.org/wiki?curid=33700", "title": "Milada Součková", "text": "Milada Součková\n\nMilada Součková, též Milada Rykrová (24. ledna 1899, Praha – 1. února 1983, Boston, USA) byla česká spisovatelka, lingvistka a literární teoretička.\n\nNarodila se v rodině stavebního podnikatele (disponenta) a majitele domu Antonína Součka (*1860) a manželky Marie, rozené Horové (*1874).\nPo maturitě na dívčím gymnáziu Minerva, kde v té době studovala také Milena Jesenská, studovala přírodní vědy na Karlově univerzitě a promovala roku 1923 na téma \"O duševním životě rostlin\". V letech 1923–1924 studovala na univerzitě v Lausanne. Seznámila se se svým budoucím manželem, malířem Zdeňkem Rykrem; dne 17. června 1930 se vzali. \n\nÚčastnila se uměleckého a literárního života, spolupracovala s Pražským lingvistickým kroužkem, seznámila se s Romanem Jakobsonem a za války spolupracovala s Vladislavem Vančurou na \"Obrazech z dějin\". Roku 1940 spáchal její muž sebevraždu. \n\nPo roce 1945 pracovala Milada Součková jako kulturní atašé československého konzulátu v New Yorku a po únoru 1948 zůstala v USA, takže doma její díla nemohla vycházet. V letech 1950–1962 přednášela českou literaturu a další slovanské obory na Harvardově univerzitě, v letech 1962–1969 na univerzitě v Chicagu a v letech 1970–1973 v Berkeley. Od roku 1963 byla knihovnicí Harvardovy univerzity a shromáždila zde patrně největší soubor české literatury mimo ČR; tomuto fondu odkázala i své úspory.\n\nJejí popel byl rozptýlen na Olšanských hřbitovech v Praze.\n\nDalší knihy vyšly v exilu:\nLiterární historie a teorie:\n\nSebrané spisy Milady Součkové, které vyšly v nakladatelství Prostor, získaly cenu Magnesia Litera 2010 za nakladatelský čin.\n\n\n"}
{"id": "33703", "url": "https://cs.wikipedia.org/wiki?curid=33703", "title": "Teheránská konference", "text": "Teheránská konference\n\nTeheránská konference (s kódovým názvem Eureka) byla vůbec prvním osobním setkáním hlavních představitelů SSSR, USA a Velké Británie během druhé světové války. Setkání Stalina, Roosevelta a Churchilla (tzv. Velké trojky) se konalo 28. listopadu – 1. prosince 1943 v íránském hlavním městě Teheránu. Na tomto setkání byly projednávány otázky, které do značné míry rozhodly o poválečném osudu střední a východní Evropy, hlavním výsledkem byl závazek západních spojenců otevřít druhou frontu proti nacistickému Německu. \n\nTéto konferenci předcházela třetí Moskevská konference ministrů zahraničí SSSR, USA a Velké Británie, která se konala od 18. října 1943 do 1. listopadu 1943 a konference v Káhiře ve dnech 22. – 26. listopadu 1943 mezi Franklinem D. Rooseveltem, Winstonem Churchillem a generalissimem Čankajškem. \n\nPo Teheránské konferenci bezprostředně následovala 4. – 6. prosince 1943 druhá Káhirská konference mezi F. D. Rooseveltem, W. Churchillem a tureckým prezidentem İsmetem İnönü. \n\nVelká trojka se během války ještě setkala na konferenci na Jaltě 4. – 11. února 1945 a později na konferenci v Postupimi 17. července – 2. srpna 1945.\n\nPo vypuknutí německo-sovětské války v červnu 1941 nabídl Churchill pomoc Sovětům a dne 12. července 1941 byla podepsána dohoda v tomto smyslu.  Churchill však v mluveném rádiovém projevu oznamujícím spojenectví s SSSR připomněl posluchačům, že nezmění svůj postoj vůči komunismu. Diplomatické i vojenské delegace cestovaly mezi Londýnem a Moskvou, aby zajistily provádění této podpory, a když se Spojené státy připojily k válce v prosinci 1941, delegace se setkaly také ve Washingtonu. Byl vytvořen Kombinovaný výbor náčelníků štábů (Combined Chiefs of Staff – CCS) za účelem koordinace britských a amerických operací a jejich podpory Sovětskému svazu.\n\nDopady celosvětové války, neexistence sjednocené spojenecké strategie a složitost alokace zdrojů mezi Evropou a Asií nebyly však uspokojivě vyřešeny a brzy vzbudily vzájemné podezření mezi západními spojenci a Sovětským svazem.  Byla zde otázka otevření druhé fronty za účelem zmírnění německého tlaku na východní frontě, otázka vzájemné pomoci (kde Británie i Sovětský svaz získávali úvěry a vojenský materiál ze Spojených států). Bylo zde napětí mezi Spojenými státy a Británií, protože Washington nejevil velkou touhu podporovat Britské impérium v jeho privátních zájmech.  Ani Spojené státy, ani Británie nebyly připraveny poskytnout Stalinovi volnou ruku ve východní Evropě a nakonec neexistovala žádná společná politika, jak jednat s Německem po porážce Hitlera.\n\nKomunikace týkající se těchto záležitostí mezi Churchillem, Rooseveltem a Stalinem probíhala telegramy a prostřednictvím vyslanců - ale bylo zřejmé, že jsou nutně nutná přímá jednání.\n\nStalin se zdráhal opustit Moskvu a nechtěl riskovat cestování letadlem,  zatímco Roosevelt byl fyzicky postižený a cestování pro něho bylo obtížné. Churchill byl vášnivým cestovatelem a jako součást probíhající série válečných konferencí se už pětkrát setkal s Rooseveltem v Severní Americe a dvakrát v Africe a také uspořádal dvě schůzky se Stalinem v Moskvě.  Aby se zajistilo naléhavě nutné setkání, Roosevelt se pokusil přesvědčit Stalina, aby přicestoval do Káhiry. Stalin odmítl tuto nabídku a nabídl, že se setká v Bagdádu nebo Basře, ale nakonec souhlasil, že se setká v Teheránu v listopadu 1943.\n\nPředmětem jednání byla především spojenecká strategie na evropských bojištích, konkrétně pak otevření západní fronty.\n\nChurchill navrhoval rozšířit působnost spojenců v oblasti Středomoří a připravit si tak podmínky pro vylodění na Balkáně. Tento návrh nevylučoval možnost zároveň i spojeneckého vylodění na západě Evropy, a navíc by omezoval sovětskou působnost ve střední Evropě. Pro Stalina, který v té době již operoval podle plánu na vytvoření satelitních zemí ve střední a východní Evropě, byl tento návrh neakceptovatelný a Roosevelt se bez váhání přiklonil na sovětskou stranu, která navrhovala pouze vylodění v severní Francii na jaře roku 1944 za podpory dalších operací na jihu Francie. Měla následovat koordinaci operace spojenců v Evropě se sovětským generálním štábem.\n\nDalším důležitým bodem jednání se stala polská otázka, kde Stalin požadoval východní část Polska, v podstatě v tom rozsahu, který získal podle paktu s Německem v roce 1939. Spojenci souhlasili a bylo dohodnuto, že Polsko jako kompenzaci získá část německé říše na západě. Tak bylo rozhodnuto o polských východních hranicích na tzv. Curzonově linii. Spojenci i SSSR se dále zavázali v co největší míře podporovat Titovy partyzány v Jugoslávii zásobami a výzbrojí a Sovětský svaz měl po ukončení války v Evropě vstoupit do války s Japonskem.\n\nKonference se také zabývala vztahy Velké trojky s Tureckem a Íránem. Samostatný protokol podepsaný na konferenci zavázal Velkou trojku k uznání íránské nezávislosti a také to, že po ukončení války dodrží šestiměsíční lhůtu, stanovenou ke stažení svých vojsk z Íránu.\n\nZároveň bylo konstatováno, že by bylo žádoucí, aby Turecko začalo válku na straně spojenců do konce roku.\n\n"}
{"id": "33707", "url": "https://cs.wikipedia.org/wiki?curid=33707", "title": "Tomsk", "text": "Tomsk\n\nTomsk (rusky \"\") je město v Rusku, administrativní centrum stejnojmenné oblasti a také území, které se nachází na východě Západní Sibiře na břehu řeky Tom. Žije zde obyvatel a společně s nedaleko vzdáleným městem Seversk tvoří Tomskou městskou aglomeraci s téměř 730 tisíci obyvateli.\n\nJe nejstarším vzdělávacím a vědeckým centrem Sibiře. Ve městě je devět univerzit, 15 vědecko-výzkumných institutů a šest podnikatelských inkubátorů. Je členem Asociace sibiřských a dálněvýchodních měst. V roce 1888 byla v Tomsku otevřena první univerzita na Sibiři – \"Imperatorskij tomskij universitět\". Ve městě je velké množství památek dřevěné a kamenné architektury z 18.– 20. století.\n\nSoučasná podoba tomského znaku byla přijata v roce 2003 a prezentována takto: „\"Znak města Tomsk představuje heraldický štít, na jehož zeleném poli je vyobrazen stříbrný kůň, skákající na pravou stranu (v heraldice je strana považována z pohledu vyobrazení). Štít je ozdoben zlatou věžovou korunou s pěti viditelnými výčnělky. Heslo „Prací a znalostí“ je narýsováno na zlaté stužce stříbrnými písmeny\"“. Zelená barva symbolizuje široké lesy, bílá pak sněhobílou zimu.\n\nKůň, vyobrazený na znaku města, připomíná způsob dopravy, který v minulosti využívalo velké množství obyvatel města a také to, že přes Tomsk procházel Moskevsko-sibiřský tah. Heslo, narýsované na znaku, symbolizuje vědecký a průmyslový potenciál města. Stříbrný kůň je vyobrazen také na vlajce Tomsku.\n\nVlajka představuje pravoúhlou zeleno-bílou plochu, poměr stran je 2:3. Bílý pruh, který zabírá 1/3 této plochy, je umístěn u heraldického pravého kraje vlajky (levá strana z pohledu diváka). Ve středu vlajky je vyobrazen stříbrný kůň, skákající na pravou stranu (z pohledu vyobrazení).\n\nTomská aglomerace se chápe jako jádro, které se skládá z městských okruhů Tomsk a Seversk společně s okolním příměstským Tomským obvodem. Počet obyvatel výše uvedené aglomerace je téměř 730 tisíc (2011) a její rozloha zaujímá asi 11 tisíc km². Počátkem roku 2002 byla několikrát vyslovena myšlenka o vytvoření tzv. administrativně-územního celku „Veliký Tomsk“.\n\nV roce 1604 nařídil car Boris Fjodorovič Godunov postavit pevnost na řece Tom, aby tak zvýšil dozor v téměř neobydlené Sibiři, kde často docházelo k pustošení z řad kočovníků. Toto místo bylo výhodné také pro obchodníky, jelikož se nacházelo mezi velkými splavnými řekami, kam jezdili kupci se svými povozy a přiváželi nebývalé zboží z Číny a Mongolska. Na konci 17. a začátku 18. století začala pevnost Tomsk postupně ztrácet svoji funkci vojenského opevnění, protože Rus získala nová území Sibiře a její hranice se přesunuly dále na jih a východ. Výrazněji se v Tomsku začal rozvíjet obchod, město rostlo, bohatlo a měnilo se v největší uzel moskevsko-irkutské obchodní cesty.\n\nZdrojem kultury a náboženství byly kláštery a chrámy, při kterých se otevíraly školy a knihovny. Nejinak tomu bylo také v Tomsku, kde se těchto činností zhostili mniši Aleksejevského mužského kláštera. Gubernským centrem se Tomsk stal na počátku 19. století, postupně si vydobýval své místo na slunci mezi největšími městy Ruska a v chladné, nehostinné Sibiři se stal vedoucím městem co do počtu obchodů.\n\nVe druhé polovině 19. století se více a více peněz začalo vynakládat na rozvoj průmyslu, přesněji na zpracování zemědělských surovin. Ve městě byla zavedena telefonní a telegrafní síť, otevíraly se banky, v roce 1901 byla otevřena první obchodní burza v celém regionu. Obyvatelé Tomsku svoje město milovali a dostavovali ho podle nejlepších evropských vzorů. Najímali vysoce profesionální architekty, kteří projektovali a vytvářeli různé obchodní a také administrativní budovy, školní instituce, luxusní obytné domy.\n\nPo skončení revolucí v roce 1917 se v Tomsku soustřeďovaly opoziční bolševické síly Sibiře. Právě zde se zformovali a studovali bělogvardějci a během občanské války se zde nacházely vojenské nemocnice. V letech 1918 až 1919 držely město československé legie. Období industrializace se Tomsku nijak nedotklo, ovšem Velká vlastenecká válka vše změnila. Právě zde byly přesunuty desítky největších vojenských závodů, velké množství důležitých průmyslových podniků a vědeckých institucí. Útočiště zde našly také školní instituce, vzácné muzejní sbírky z evropské části Ruska a také okolo 50 tisíc lidí, kteří v daných závodech a institucích pracovali. A opět se Tomsk stal středobodem vojenských nemocnic. A tak se veliká tragédie ruského národa – válka – stala základem pro obrovský rozvoj průmyslu.\n\nV 60. a 70. letech 20. století Tomsk zažíval prudký rozvoj průmyslu i kultury, do města byli zváni básníci a umělci z oblasti divadla a filmu. Zakládají se nová kina, založen byl také zimní stadion „Dvorec Sporta“. Zlepšil se i vzhled města, zvláštní pozornost byla udělena architektuře.\n\nV roce 2004 oslavil Tomsk 400. výročí od svého založení. Vedení města i celé Tomské oblasti vyčlenilo značné množství prostředků z federálního rozpočtu na rozvoj města, konkrétně na opravu ulic.\n\nV září roku 2013 informoval gubernátor Tomské oblasti veřejnost o koncepci rozvoje města, která v budoucnu předpokládá tři městské části:„staré město“, které bude zahrnovat historické architektonické památky, obchodní centrum a novou obytnou část.\n\nTomsk se rozkládá na hranici Západosibiřské roviny a výběžků Kuzněckého Alatau na pravém břehu řeky Tom asi 50 km od místa, kde se vlévá do řeky Ob. Město se nachází na okraji přírodní tajgové zóny: na sever se rozprostírají těžko přístupné lesy a bažiny, na jihu se pak střídají listnaté a smíšené lesy a lesostepi. Vzdálenost do Moskvy činí 3,5 tisíce km.\n\nVe vzdálenosti 12 km od města se pak nachází uzavřené město Seversk, které se v době SSSR nazývalo „Tomsk-7“.\n\nRozloha města je téměř 300 km². Ulice Lva Tolstého v Tomsku se táhne podél 85. rovnoběžky východní délky.\n\nKlima je kontinentálně-cyklické (přechodné od evropského mírného kontinentálního k sibiřskému silně kontinentálnímu). Průměrná roční teplota je 0,9 °C. Doba bez mrazů činí 110–120 dní. Zima je drsná a dlouhá, minimální naměřená teplota je -55 °C (leden 1931). Maximální naměřená teplota je +37,7 °C (červenec 2004). Průměrná lednová teplota je -17,1 °C, průměrná červencová teplota je +18,7 °C. Na přelomu ledna a února nastávají krátkodobá oteplení, která jsou přinášena spolu s cyklonami ze severního Atlantiku. Změna ročních období nastává velmi rychle. Roční úhrn srážek je 568 mm. Hlavní jejich část spadne v teplých měsících. Bouře nastávají v Tomsku průměrně 24× za rok, začínají na konci dubna a končí v říjnu. Bývají velice silné díky výrazným rozdílům teplot vzdušných mas ze Střední Asie a severu Západosibiřské roviny, nejčastěji přicházejí ve večerních hodinách. Průměrná rychlost větru je 1,6 m/s, ale na začátku jara často dují silné větry s poryvy až do 30 m/s.\n\nVe městě jsou tři činoherní divadla – „Verze“, divadlo mladého diváka, loutky a herce „Šašek“ a divadlo živých loutek „2Ku“. Kromě jiného lze ve městě najít také koncertní sály filharmonie, několik domů kultury, tři kina a noční kluby. V Tomsku byl také vytvořen symfonický orchestr, chórový pěvecký sbor a chlapecký chór. Na přelomu 19. a 20. století existovalo v Tomsku „Královské divadlo“, které se proslavilo nejkrvavějším teroristickým útokem v historii města: 20. října roku 1905 divadlo zapálili Černosotněnci a podle různých údajů zahynulo 50–55 lidí. Co se týče muzeí, můžeme zde nalézt oblastní muzeum, muzeum umění, Tomské muzeum dřevní kultury, Muzeum historie Tomsku, Tomské muzeum lesa (nejstarší muzeum lesa v Rusku) a spoustu dalších.\n\nV Tomsku se nachází ohromné množství památníků, některé z nich jsou podivné a velmi originální. Jedním z nich je „Památník štěstí“ sochaře Leontija Usova, který se nachází na ulici Ševčenko. Pokud návštěvník položí k pomníku minci, pomník pronese jakoukoli frázi z animovaného filmu „O psu Dobrákovi“.                                                            \n\nPamátník A. P. Čechova se nachází na nábřeží řeky Tom. Byl postaven v roce 2004 na počest 400. výročí založení Tomsku. Autorem pomníku je opět sochař Lentij Usov. Spisovatel je vyobrazen v groteskní a karikaturní podobě: v plášti, ve směšném klobouku, ve zkřivených brýlích, bos, s nebývale velkými chodidly. Nápis na pomníku připomíná jeden týden roku 1890, kdy spisovatel v Tomsku pobýval.\n\nV Tomsku lze najít také vůbec nejmenší památník na světě, který je zapsán do Guinessovy knihy rekordů. Je jím pouhých 4,5 cm velká bronzová figurka zobrazující žabku cestovatelku.\n\nMezi nejrozšířenější architektonické styly Tomsku patří ruské stavitelství a secese (ze dřeva), sibiřské baroko, klasicismus a secese (z kamene). Tomská dřevěná secese bylo časopisem Forbes zařazena mezi „Šest památek Ruska, které brzy vymizí“.\n\nVe stylu sibiřského baroka je postavena „Voskresenskaja cerkov“, ve stylu klasicizmu pak budova hlavního korpusu Tomské státní univerzity (dále jen TSU).\n\nCo se týče památek Tomsku, lze uvést např. Univerzitní háj, ve kterém se nachází řada korpusů TSU a Sibiřské státní lékařské univerzity. Byl založen v roce 1885 v době stavby hlavního korpusu TSU. Na jeho území jsou vysázeny jak stromy jehličnaté: smrk, jedle, borovice, tak i jiné: střemcha, kalina, bez. Později zde byly vysazeny stromy dovezené z Evropy, Severní Ameriky a Dálného Východu: jilm, dub, lípa atd.\n\nHlavní alej vede k hlavnímu korpusu TSU. V háji jsou nainstalovány kamenné sošky, vytvořené v prvním tisíciletí našeho letopočtu v horách a stepích Altajsko-Sajanské horské oblasti a Kazachstánu a dovezené do Tomsku prvními vědeckými expedicemi Tomské univerzity před více než sto lety.\n\nPamátkou je také kamenný most přes řeku Ušajku, který se nachází v centru města. Na náměstí Lenina se zase nachází takzvaný „Burzovní korpus“. Zde se scházeli kupci, probíhaly obchody a nacházely se zde také obchodní sklady. Dnes v budově sídlí pobočka Ruské justiční akademie.\n\n\n"}
{"id": "33709", "url": "https://cs.wikipedia.org/wiki?curid=33709", "title": "Oxid vanadičný", "text": "Oxid vanadičný\n\nOxid vanadičný (\"VO\") je nejdůležitější oxid vanadu. Připravuje se tepelným rozkladem metavanadičnanu amonného:\n\nOxid vanadičný má žlutočernou barvu. Taje při teplotě 660 °C. Ve vodě je rozpustný velmi nepatrně, roztok reaguje slabě kysele.\n\nReakcí oxidu vanadičného s kyselinou chlorovodíkovou vzniká oxidochlorid vanadičný:\n\nTento oxid je amfoterní, ve vodě se rozpouští pouze omezeně a vzniklý roztok reaguje kysele. Rozpouštění můžeme podpořit okyselením roztoku. Tím získáme světle žlutý roztok kationtu \"dioxovanadičného\" (VO). V roztocích alkalických hydroxidů jsou při vysokém pH přítomny \"orthovanadičnanové\" anionty VO.\n\nOxid vanadičný má schopnost vratně uvolňovat kyslík, proto se velmi často používá v průmyslu jako katalyzátor. Katalyzuje např. redukce olefinů a aromatických uhlovodíků vodíkem. Nejdůležitější využití nachází při výrobě kyseliny sírové tzv. kontaktním způsobem, kde oxiduje oxid siřičitý na oxid sírový. Reakce probíhá takto:\n\n"}
{"id": "33710", "url": "https://cs.wikipedia.org/wiki?curid=33710", "title": "Plechovka", "text": "Plechovka\n\nPlechovka lidově nazývaná též piksla, je nádoba vyrobená z plechu. Výhodou některých plechovek je možnost jejich dalšího využití jako zásobníku na naprosto odlišný materiál.\n\nPlechovka slouží v potravinářství jako obal na konzervované potraviny. Na potraviny a nápoje se používá obvykle pocínovaný ocelový plech nebo nověji plech z hliníkových slitin.\n\nProces ukládání potravin do plechovek vynalezl údajně francouzský inženýr a vynálezce Philippe de Girard. Svůj nápad předal britskému obchodníkovi Peteru Durandovi, aby ho nechal patentovat. Stalo se tak v roce 1810. Proces byl založen na pokusném konzervování do skleněných obalů, jež předchozího roku provedl francouzský vynálezce Nicolas Appert. V roce 1812 prodal Durand svůj patent dvěma Angličanům, Bryanu Donkinovi a Johnu Hallovi, kteří jeho postup i plechovku vylepšili a založili na Southwark Park Road v Londýně první továrnu na konzervování potravin na světě. V roce 1813 již dodávali první zboží v plechovkách Britskému královskému námořnictvu.\n\nPůvodně se plechovky uzavíraly letováním slitinou cínu a olova, což mohlo způsobovat otravu olovem. Neblaze proslulá je v tomto smyslu ztracená expedice sira Johna Franklina. Její členové trpěli těžkou otravou olovem, údajně z konzervovaných potravin. Mnohem pravděpodobnější je však podle posledního bádání domněnka, že otravu způsobily olověné vodovodní trubky instalované na obou lodích.\n\nV roce 1901 byla ve Spojených státech založena American Can Company, která posléze vyráběla 90 % amerických plechovek.\n\n\nPlechovky jsou vyráběny mechanickým procesem, a protože jsou vyrobeny z hliníku, jsou velmi vhodné k recyklaci. Nápojové plechovky jsou opatřeny jednoduchým způsobem otevírání (jedná se o jakési očko, do kterého lze vložit prst a tahem plechovku otevřít).\nNejčastější objemy plechovek na českém trhu jsou: 0,25 l, 0,33 l a 0,5 l.\n\n\n"}
{"id": "33711", "url": "https://cs.wikipedia.org/wiki?curid=33711", "title": "Pangram", "text": "Pangram\n\nPangram (z řeckého \"pan gramma\", „každé písmeno“) je věta či úsek textu obsahující všechna písmena abecedy. Jedná se zpravidla o slovní hříčku, cílem je zpravidla vytvořit co nejkratší, popř. vtipný či jinak zajímavý text s touto vlastností.\n\nPrakticky se pangram využívá např. jako způsob náhledu na písmo, resp. na test počítačových tiskáren, psacích strojů apod.\n\nPříkladem takové věty v angličtině je říkanka:\nFrancouzský pangram:\nSlovenský pangram:\n\nPokud se v pangramu vyskytuje každé písmeno abecedy právě jednou, jde o dokonalý pangram. Příklad anglického dokonalého pangramu:\n\nPangram pro úplnou sadu znaků české abecedy:\nJako delší příklad může posloužit následující báseň:\n\nVariantou je pangram, ve kterém se bere ohled pouze na to, aby byla zastoupena všechna písmena s diakritikou. V češtině se nejčastěji k takovému účelu (např. pro testování podpory znaků národních abeced u počítačů) používá věta:\n\nnebo její nepatrně kratší verze: \n\nK podobným účelům mohou sloužit též například věty: \nZ nich ovšem pouze předposlední sdílí s výše uvedenou větou \"příliš žluťoučký kůň úpěl ďábelské ódy\" vlastnost, že každé písmeno s diakritikou se vyskytuje právě jednou. Nahradíme-li například \"příliš\" za \"příšerně\", písmeno Ě se vyskytne dvakrát (již je obsaženo v \"úpěl\"), což může být pro některé účely nevhodné.\n\n"}
{"id": "33712", "url": "https://cs.wikipedia.org/wiki?curid=33712", "title": "Iron Maiden (album)", "text": "Iron Maiden (album)\n\nIron Maiden je historicky prvním studiovým albem stejnojmenné britské legendární heavy metalové kapely. Vyšlo 14. dubna 1980 a překvapivě se umístilo na čtvrtém místě britského žebříčku.\n\nZ alba vzešly dva singly. Singl \"Running Free\" vyšel 8. února 1980 a umístil se na 34. místě žebříčku. Singl \"Sanctuary\" vyšel 23. května 1980 a umístil se na 29. místě. Skladby jako \"Phantom of the Opera,\" \"Running Free,\" \"Sanctuary\" a \"Iron Maiden\" zůstávají součástí koncertů skoro na všech tour skupiny.\n\nPokud není uvedeno jinak, všechny skladby napsal Steve Harris.\n\n\n\n"}
{"id": "33714", "url": "https://cs.wikipedia.org/wiki?curid=33714", "title": "První židovská válka", "text": "První židovská válka\n\nJako první židovská válka se označuje židovské celonárodní povstání proti Římu, které vypuklo v Jeruzalémě v roce 66. Povstání potlačily až římské legie pod vedením nejprve Vespasiana, od roku 69, kdy se Vespasianus stal císařem, pak jeho syna Tita. Válka skončila dobytím Jeruzaléma na podzim roku 70, při němž byl zničen Druhý chrám. Válka prakticky skončila dobytím hlavního židovského města, ale měla i dohru spočívající v dobývání posledních pevností, z nichž první byla Machairús na východním břehu Mrtvého moře, a poslední Masada na západním břehu. Ta padla v roce 73 (podle jiných až v roce 74).\n\nPodrobnou zprávu o této válce zanechal její očitý svědek, účastník a zpočátku jeden z velitelů židovských sil, Flavius Iosephus ve své knize \"Válka židovská\".\n\nKdyž roku 66 n. l. vypukla První židovská válka, nejednalo se v žádném případě o překvapující událost. Živná půda pro toto povstání vznikala dlouhou dobu. Nespokojenost v židovské společnosti průběhem času celkově vzato stoupala. Projevem tohoto byly myšlenkové skupiny, které postupně vznikaly již od makabejského povstání.\n\nJako první se zřejmě ještě během povstání vydělila skupina esejců, když někteří zbožní Židé viděli, že toto povstání nejenže nevede ke kýženým výsledkům, ale že dokonce samotní Hasmonejci, zejména Alexandr Janaj (podle některých Jochanan Hyrkán), koncentrují v rukách moc královskou i kněžskou a sami podléhají vlivům helénismu. Tato skupina se odebrala do ústraní k Mrtvému moři (zejména do oblasti Kumránu), později však významná esejská komunita žila i v Jeruzalémě a mnozí členové také roztroušeni po celé oblasti obývané Židy. Vyznačovali se asketickým životem, obzvláštní zbožností a horlivým studiem posvátných textů – část z těchto textů zůstala dvě tisíciletí ukryta v jeskyních u Mrtvého moře a byla objevena až v polovině 20. století.\n\nDalším hnutím, na jejímž počátku stála nespokojenost, byli farizeové. Vymezovali se zejména proti saduceům, což byla jeruzalémská kněžská aristokracie, která však spíše než na bohoslužbu dbala na politické a mocenské zájmy, a která tak proto neměla širší oporu v široké vrstvě zbožných prostých Židů. O ty se naopak opírali právě farizeové, kteří žádali návrat k původním myšlenkám makabejského povstání – tedy návrat ke službě Hospodinu. Na rozdíl od esejců se farizeové neuzavírali, ale naopak se snažili přenést náboženské ideály do politické praxe, takže se často sami dopouštěli činů, kvůli kterým kritizovali saduceje. Jejich vstupování do politiky ovšem mnohdy naráželo na odpor saduceů a vládnoucích Hasmonejců, kteří farizeje mnohdy krutě pronásledovali, především Alexandr Janaj, který je téměř vyvraždil během občanské války. Změna nastala po králově smrti s nástupem královny Salómé Alexandry.\n\nDalší dělící čarou ve společnosti byla averze mezi Židy a Samaritány. Přátelští nebyli ani Idumejci, kteří byli poté, co podlehli expanzi Jochanana Hyrkána (135–104), přinuceni nechat se obřezat a přijmout židovství.\n\nJudsko sice v makabejském povstání získalo samostatnost, nicméně hrozba seleukovské nadvlády trvala nadále. Jako mnohé tehdejší malé státy ve východním Středomoří (např. Pergamon a Rhodos), tak i Judea se stále více přikláněla k římské říši a doufala v její pomoc, a to již od makabejské války.\n\nŘímané sice roku 64 př. n. l. skutečně seleukovskou říši rozdrtili, bylo to však v době, kdy neustálé spory o moc byly obzvlášť vyhrocené – tehdy o vládu soupeřili dva synové Salome Alexandry, Aristobulos II. a Hyrkán II. Každý z nich chtěl využít římské přítomnosti k tomu, aby právě jemu Římané pomohli. Přes prvotní náklonnost Aristobulovi nakonec podpořili Hyrkána, který se těšil sympatiím lidu. Pompeius nakonec roku 63 př. n. l. vtáhl s vojskem do Palestiny. Když oblehl Jeruzalém, nastal uvnitř města rozbroj, protože přívrženci Aristobúla město bránili, zatímco Hyrkánovi stoupenci Římanům otevřeli brány a předali jim královský poklad. Hyrkánovi však byl Pompeiem svěřen pouze velekněžský úřad, nikoli již královský.\n\nTakto se Judea dostala pod římskou vládu. Římský místodržící Gabinus zemi rozdělil na pět berních obvodů, čímž oslabil dřívější centralismus a snadněji prosazoval římské zájmy. Míra bezprostřednosti římské vlády se měnila: od přímé vlády římského místodržitele, po vládu Idumejce Heroda – i ten však byl římským vazalem, právo království zakládal na římském právu a byť se snažil (např. velkolepou přestavbou jeruzalémského chrámu) získat sympatie Židů, nikdy je zcela nezískal.\n\nPo sporech o Herodovo následnictví se nakonec Judea stala roku 6 n. l. římskou provincií, spravovanou římskými prokurátory, sídlícími v Caesareji, z nichž nejznámější je Pontius Pilatus, který byl vůči židovským záležitostem dosti bezohledný – přenesl římské zástavy do Jeruzaléma, výstavbu akvaduktu financoval z chrámového pokladu, a dokonce se snažil postavit v jeruzalémském chrámu sochu zbožštěného císaře Caliguly.\n\nTakovými a podobnými kroky byl podnícen vznik další skupiny Židů, kteří se nazývali zelóti (horlivci, žárlivci), hebrejsky \"kan'im\" (קנאים), což znamená – tedy „horlivci“ v boji proti římské nadvládě, zejména proti daním, které římskou hegemonii symbolizovaly. Jejich učení bylo v mnohém podobné farizejskému, hnutí však bylo mnohem radikálnější a nabývalo podoby banditismu.\n\nRoku 44 n. l. se dostala pod přímou římskou správu celá Palestina. Prokurátoři, kteří však tuto oblast spravovali, byli stále více neschopní udržet v zemi pořádek, neuváženě zvyšovali daně a spíše se snažili vyzískat co nejvíce pro sebe, dokud to bylo možné. Narůstalo srážek s Židy, rostl vliv zelótů, kteří přišli s novou taktikou, kdy v nepřehledném davu vraždili dýkami své odpůrce. Vedle zelótů vznikaly i další malé tlupy, které mohly díky úplatnosti římských úředníků beztrestně olupovat umírněné občany. Dokonce i kněžská a městská aristokracie si začala vytvářet bojůvky. V této zmatené a nejisté situaci zároveň přibývalo mesianistických proroků i demagogů. Země se tak ocitla na pokraji chaosu.\n\nKdyž v této napjaté situaci poslední římský prokurátor Gessius Florus (64–66) Židy neustále svými rozhodnutími provokoval, vrcholem čehož bylo vyplenění chrámového pokladu, vypuklo povstání – zelóti vypálili archív jeruzalémské radnice, kde byly uschovány dlužní úpisy, čímž si získali vrstvu chudých, dobyli pevnost Masadu a v chrámu přestaly být přinášeny oběti za císaře.\n\nAvšak již na počátku povstání se projevila obrovská rozštěpenost židovské společnosti. Zelóti bojovali nejen proti římským vojákům (ti město brzy opustili), ale také proti všem zastáncům míru, mezi které patřily zejména vyšší bohatší vrstvy – velekněze Ananiáše dokonce zavraždili. Brzy se však začali štěpit i samotní zelóti.\n\nPořádek v oblasti měl zajistit Cestius Gallus, římský místodržitel v Sýrii, který vytáhl do Judska. Pod tímto tlakem byly jednotlivé židovské frakce nuceny se do jisté míry sjednotit – a společně tak potom byli schopni Galla porazit. Po tomto vítězství Židů již odpůrci povstání téměř neexistovali. Dokonce samotný velekněz a kněží se ujali iniciativy v systematickém vedení války a do jednotlivých částí země vyslali velitele, kteří měli povstání organizovat.\n\nJedním z významných velitelů se stal Josef ben Matitjahu, který byl poslán do Galileje, kde velel obraně Galileje a poté pevnosti Iótapata.\n\nVespasianus přitáhl se třemi legiemi a dalšími pomocnými sbory ze severu do Galileje. Židovské oddíly byly rozděleny frakčními sváry (osobní nepřátelství panovalo především mezi Janem z Giskaly a Josefem). Josef se se svojí posádkou uchýlil do pevnosti Iótapata, při jejímž obléhání málem Vespasianus přišel o život. V beznadějné situaci padlo mezi obránci rozhodnutí v té době obvyklé - spáchat sebevraždu. Jako poslední ji měl spáchat právě Josef, který tak ale neučinil a vzdal se Římanům. Do konce roku 67 tak byla celá Galilea v rukou Římanů. Jako poslední padlo rodné město Jana z Giskaly, Guš Chalav.\nSamotný Josef se zachránil tím, že Vespasianovi prorokoval, že se stane císařem. Vespasiana toto zaujalo natolik, že jej Josef dále doprovázel na jeho tažení jako zajatec. Když se Vespasianus roku 69 skutečně císařem stal, byl Josef propuštěn a přijal jméno Josephus Flavius. Stal se tak očitým svědkem Vespasianova tažení. Později pak předchozí události i celou válku popsal ve svém díle \"Válka židovská\". Toto dílo je však nutno brát s jistou rezervou, protože se jedná do značné míry o sebeobhajobu, v níž Josephus vysvětluje změnu svého postoje k Římanům. Josephus například ve své autobiografii tvrdí, že do Galileje přišel, aby tuto oblast zklidnil a zachoval ji loajální vůči Římanům, protože jen část Galilejců podporovala vzpouru. To je však překroucení faktů, protože naopak téměř celá Galilea válku podporovala. Samotný Josephus zavedl ve svých židovských vojenských jednotkách, které zahrnovaly 100 000 pěšáků a 5 000 jezdců, přísnou disciplínu a opevnil galilejská města.\n\nPo zpacifikování Galileje postupoval Vespasianus na jih a dobyl okolí Jeruzaléma. V té době už v tomto městě zuřila občanská válka – proti sobě stály frakce jednotlivých vůdců povstání - Menachema Galilejského, Jana z Giskaly a Šim’ona bar Giory.\n\nPostup Římanů byl nakrátko zdržen událostmi v Římě. Roku 68 spáchal římský císař Nero sebevraždu a po rychlém vystřídání jeho několika nástupců byl roku 69 císařem provolán právě Vespasianus. Opustil tedy Judeu a velení předal svému synovi Titovi. Ten se rozhodl Jeruzalém obklíčit a nechat vyhladovět. Vůdcové jednotlivých židovských frakcí v této krizové situaci spatřili nutnost se sjednotit, nicméně kvůli vyhladovění byla obrana města velmi obtížná.\nŘímské vojsko dobylo postupně Nové město a přiblížili se k hlavnímu opěrnému bodu města, Antoniově pevnosti a Chrámové hoře, nakonec byl 9. dne měsíce avu roku 70 vypálen Chrám a zbytek města padl během následujícího měsíce. Titus poručil většinu města srovnat se zemí, kromě tří věží nacházejících se na západní hradbě města (dnešní tzv. Davidova věž).\n\nBrzy po zničení Jeruzaléma začali Židé přemýšlet, proč se tak stalo – až pozdě si uvědomili osudné důsledky své nejednoty. Jedna z těchto úvah je zachycena i v Midraši:\nPo dobytí Jeruzaléma kladlo Římanům odpor již jen několik pevností – Héródeion, Macháirús a Masada. Jako poslední vydržela Masada. Byla proto obklíčena římskou 10. legií pod vedením generála Lucia Flavia Silvy. Pevnost však byla odolná proti přímému útoku, a proto bylo rozhodnuto o odříznutí přístupových cest a vyhladovění osob na Masadě. Díky velmi dobrým zásobám se podařilo židovským povstalcům přečkat několik let. Římští ženisté však postupně postavili rampu, která jim umožnila beranidlem prorazit hradbu pevnosti. V roce 73 tak byli Římané připraveni k závěrečnému útoku. V noci před předpokládaným útokem promluvil vůdce zélótů a pevnosti El'azar ben Ja'ir ke svým stoupencům a připomněl jim společné odhodlání nikdy nebýt sluhy Římanů ani jiného Boha. Ti se nakonec všichni rozhodli pro hromadnou sebevraždu a vypálení všech staveb na Masadě. Když druhý den Římané vtrhli v plné zbroji do pevnosti, objevili na tisíc mrtvých obránců pevnosti. Příběh o tom, co se stalo, se Římané dozvěděli díky dvěma ženám, které se před hromadnou sebevraždou spolu s pěti dětmi ukryly v nádrži na vodu.\n\nKdyž se Titus vrátil do Říma, byli zajatci vedeni v triumfálním průvodu, stejně jako předměty z Chrámu a Menora (svícen z jeruzalémského chrámu) – tato událost je zobrazena i na Titově triumfálním oblouku v Římě, který nechal postavit jeho bratr Domitianus. Zajatci pak byli předhozeni šelmám v cirku, Šimon bar Giora popraven jako vůdce povstání a Jan z Giskaly strávil zbytek života ve vězení.\n\nDůsledky První židovské války byly pro Židy drastické. Jeruzalém zůstal v troskách, mnohé osady v Judeji se vylidnily, část Židů odešla ze země, obyvatelstvo značně zchudlo.\n\nMnohem horší ranou však bylo zničení Chrámu, který byl centrem židovského náboženství, navíc chrámová daň začala být odváděna místo do Jeruzaléma do Jupiterova chrámu v Římě, což bylo pro Židy velmi ponižující, protože to \"de facto\" znamenalo modloslužbu. Jelikož nebyla naděje, že by Chrám mohl být obnoven, začaly židovské autority přemýšlet nad tím, jak zachovat židovské náboženství.\n\nVůdčí osobností se stal rabi Jochanan ben Zakaj, který se nechal podle legendy při obléhání Jeruzaléma zavřít do rakve a nechal se vynést z města ven. Ihned poté požádal Římany, aby mohl založit malou náboženskou školu v Javne. Této žádosti bylo vyhověno a učenci v Javne začali židovství přizpůsobovat novým podmínkám. Po zničení Chrámu se snažili přenést posvátnost bohoslužby na všechny oblasti každodenního života – každý dům se měl stát Chrámem, každý stůl oltářem, každý člověk knězem.\n\nPrvní židovská válka má tak pro dějiny Židů zásadní význam. Protože byl zničen Chrám (na kterém byli závislí saduceové) i esejská komunita v Kumránu, určili další směr judaismu farizeové – tato forma judaismu bývá nazývána jako rabínský judaismus a v jeho centru stojí Tóra a Talmud. Válka také způsobila úbytek a odliv židovských obyvatel, který pak byl definitivně stvrzen druhým neúspěšným protiřímským povstáním v letech 132–135 (Bar Kochbovo povstání či Druhá židovská válka).\n\nPro křesťany významnou dějinnou událostí byl zánik malé komunity původních Ježíšových následovníků přímo v Jeruzalémě. V křesťanském společenství tak role židokřesťanů ustoupila do pozadí a převahu získali pohanokřesťané (křesťané z římských a řeckých pohanů) – tento proud zastával Pavel z Tarsu. K definitivnímu odloučení židů a křesťanů pak vedlo ustavení rabínského judaismu, který křesťanství odmítl.\n\n\n\n"}
{"id": "33716", "url": "https://cs.wikipedia.org/wiki?curid=33716", "title": "Povstání Bar Kochby", "text": "Povstání Bar Kochby\n\nPovstání Bar Kochby (též druhá židovská válka) bylo druhé celožidovské povstání proti římské nadvládě, které se odehrálo v letech 132–135 pod vedením Šimona bar Kochby. Stejně jako první židovské povstání bylo i toto povstání Římany po nemalém úsilí potlačeno.\n\nNa rozdíl od první židovské války, o které máme díky svědectví Iosepha Flavia dostatek informací, existuje k druhému židovskému povstání podstatně méně pramenů, takže mnohé okolnosti povstání nejsou známy. Důležitým pramenem jsou zejména zápisy Cassia Diona o římských dějinách (kniha 69) a archeologické nálezy v jeskyních v okolí Mrtvého moře, obzvláště ve Vádí Murabba'at, kde se židovští povstalci v poslední zoufalé fázi ukryli a zanechali po sobě kromě běžných nástrojů také své mince a množství hebrejských, aramejských a řeckých rukopisů (vzácné jsou zejména Bar Kochbovy vlastnoruční dopisy).\n\nPříčiny povstání nejsou zcela jasné, jednou z nich byl zřejmě plán císaře Hadriána na znovuvybudování zničeného Jeruzaléma v pohanské město Aelia Capitolina, ve kterém měl na místě zničeného chrámu stát Jovův chrám. Hadrián navíc zakázal Židům obřízku.\n\nDo čela povstání se postavil Šimon bar Kozeba, který díky podpoře rabiho Akivy získal podporu židovských předáků. Se Šimonem byly spojovány mesiášské představy a bylo mu dáno nové přízvisko \"bar Kochba\", což znamená „Syn hvězdy“. Když však byla rebelie Římany potlačena a mesiášské naděje zklamány, byl přejmenován na \"bar Koziba\", tj. „Syn lži“. Mesiášské představy na jednu stranu přinesly velké sepětí povstalců a jejich houževnatý odpor, na druhou stranu však zapříčinily, že křesťané se od tohoto povstání distancovali.\n\nZprvu byli Židé velmi úspěšní – podařilo se jim dobýt Jeruzalém a velkou část území Judska. O závažnosti povstání hovoří i to, že k jeho potlačení vyslal Hadrián svého nejlepšího vojevůdce Sexta Julia Severa, který v bojích ztratil celou jednu legii. Římanům se však nakonec podařilo oblast zpacifikovat, vytlačili povstalce do Judské pouště, kde je nakonec pobili.\n\nVýsledky války byly pro Židy hrozivé. Hadrián zakázal Židům jejich náboženství, popravoval jejich učence a zakázal vlastnit a užívat Tóru. Mnozí Židé byli odvedeni do otroctví. Na místě Jeruzaléma nechal postavit římské město Aelia Capitolina, do kterého byl Židům vstup zakázán a ve kterém byl vybudován chrám se dvěma sochami, jednou Jovovou, druhou vlastní, Hadriánovou. Judeu přejmenoval podle dávných Pelištejců na Palestinu, aby zahladil i sebemenší památku na židovské osídlení. Veškeré naděje, že Židé obnoví svůj stát, tak na dlouhá staletí vzaly za své.\n\n"}
{"id": "33719", "url": "https://cs.wikipedia.org/wiki?curid=33719", "title": "Jan Koukal (politik)", "text": "Jan Koukal (politik)\n\nJan Koukal (* 29. července 1951 Brno) je bývalý politik Občanské demokratické strany, primátor Prahy v letech 1993–1998, senátor v letech 1996–1998. V letech 2006–2012 byl velvyslancem České republiky v Rakousku.\n\nVystudoval teoretickou fyziku na Matematicko-fyzikální fakultě Univerzity Karlovy v Praze.\n\nJe ženatý (manželka Lucie) a má tři děti.\n\nV roce 1993 se stal pražským primátorem, kterým zůstal až do roku 1998. Magistrát v té době mimo jiné rozhodl o převzetí Royal Banky CS. Název společnosti byl v lednu 1995 změněn na První městská banka a Koukal se stal na několik let předsedou dozorčí rady.\n\nPři vzniku Senátu byl v roce 1996 hned v prvním kole ziskem 54,13 % hlasů zvolen na dva roky senátorem za obvod Praha 6. V senátních volbách roku 1998 byl ve druhém kole poražen svým bývalým spolustraníkem, předsedou Unie svobody Janem Rumlem, když získal 34,44 % hlasů. Přestože byl v roce 1998 leaderem komunální pražské kandidátky za ODS, neucházel se o post primátora v dalším období, když získal z kandidátů ODS ve svém volebním obvodě nejnižší počet hlasů, ale vlivem volebního systému byl i tak zvolen.\n\nV roce 2016 kandidoval ve volbách do Senátu PČR jako nestraník za Stranu soukromníků České republiky v obvodu č. 19 – Praha 11; se ziskem 2,89 % hlasů skončil na 9. místě a do druhého kola nepostoupil.\n\nPůsobil v dozorčích radách několika společností (Pražská plynárenská, Golf Praha) a soukromě podnikal.\n\nPo odchodu z politických funkcí začal pracovat ve firmě Eltodo. Od 1. února 1999 začal podle sdělení mluvčího Eltoda Jana Rafaje pracovat jako ředitel technického úseku, ač sám to popíral. Od 19. dubna 1999 se stal prvním ředitelem firmy ELTODO Dopravní systémy s. r. o., společného podniku firem Eltodo a Siemens, který „pokračuje v aktivitách v oblasti dopravních a tunelových systémů“.\n\nPůsobení Jana Koukala ve firmě Eltodo, která v době jeho primátorského působení získala od Prahy dlouhodobou zakázku na správu a údržbu veřejného osvětlení a hodin, bylo v médiích a ve výstupech sdružení bojujících proti korupci kritizováno, přestože firma Eltodo vyhrála v řádném výběrovém řízení. Firma Eltodo byla zmiňována také mezi údajnými sponzory Občanské demokratické strany, jejichž dary (řádově v desetitisících korun) v účetnictví ODS nefigurovaly. Prezident Eltoda Libor Hájek v červenci 1998 potvrdil, že Eltodo dělá pro ODS zadarmo různé práce (například ozvučení předvolebního mítinku ODS), ale o dva měsíce později to popřel.\n\nV letech 2004–2006 působil jako ředitel pražské agentury (Pražského domu) při Evropské unii v Bruselu.\n\nOd 28. listopadu 2006 do prosince 2012 byl velvyslancem České republiky v Rakousku; do této funkce ho navrhl v roce 2005 premiér Jiří Paroubek a o jmenování do této funkce se hovořilo již od srpna 2005.\n\n"}
{"id": "33721", "url": "https://cs.wikipedia.org/wiki?curid=33721", "title": "Edvard Outrata", "text": "Edvard Outrata\n\nEdvard Outrata (* 9. srpna 1936 Brno) je český politik. V letech 1993–1999 byl předsedou ČSÚ.\n\nJeho otec Eduard byl československý politik, účastník protinacistického odboje a ministr Československé exilové vlády v Londýně. Matka Emma, roz. Čepková, byla před svatbou v roce 1935 reprezentantkou ČSR v tenisu.\n\nEdvard Outrata vystudoval VŠE (1954–1959) a po vojenské službě pracoval ve Výzkumném ústavu matematických strojů v Praze na vývoji software. Po okupaci ČSSR v srpnu 1968 odešel se svou ženou do Vídně a pak do Kanady, kde od roku 1969 pracoval ve statistickém úřadu \"Statistics Canada / Statistique Canada\". Od roku 1984 byl šéfem odboru informatiky (a tím i členem vedení úřadu).\n\nV roce 1993 odešel do důchodu a s manželkou se vrátili do Prahy. Byl jmenován předsedou Českého statistického úřadu (ČSÚ), který se právě začal přizpůsobovat rozdělení Československa a vývoji tržní ekonomiky. Outrata zde zavedl postupy běžné v západních zemích (např. pravidelné zveřejňování statistických údajů v předem určené termíny, což omezuje možnost jejich využívání v politickém boji). Jako předseda ČSÚ se pravidelně účastnil zasedání vlády. O prázdninách 1999 rezignoval.\n\nNa podzim 2000 byl zvolen ve volebním obvodě 17 (Praha 12) senátorem jako bezpartijní za tehdejší Čtyřkoalici (navrhla US). Spoluzaložil senátorský Klub otevřené demokracie, jehož byl i předsedou. Po senátních volbách v roce 2004 byl 15. prosince zvolen jedním ze čtyř místopředsedů Senátu. Edvard Outrata byl řadu let rovněž předsedou Evropského hnutí v ČR a do roku 2010 byl rovněž místopředsedou Mezinárodního Evropského hnutí se sídlem v Bruselu. Je jedním z prvních politiků, kteří začali zveřejňovat všechny své příjmy (vedle platů kanadská penze a výnosy z restitucí), jak vyžaduje zákon.\n\nV databázi Archivu bezpečnostních složek abscr.cz je \"Outrata, Eduard, datum narození 9.8.1936\" uveden jako zaznamenán v \"Archivním protokolu agenturně operativních svazků\", \"zaveden dne 8.4.1968 registrujícím útvarem I. správa MV (15. odbor), pod registračním číslem 10380 (archivní číslo 12469), s krycím jménem \"Elliott\"\".\n\n"}
