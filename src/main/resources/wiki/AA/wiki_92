{"id": "71470", "url": "https://cs.wikipedia.org/wiki?curid=71470", "title": "Robin van Persie", "text": "Robin van Persie\n\nRobin van Persie [robin fan persí] (* 6. srpna 1983, Rotterdam, Nizozemsko) je nizozemský fotbalový útočník a reprezentant, od ledna 2018 hráč klubu Feyenoord Rotterdam.\n\nJe nejlepším kanonýrem Oranje. 11. října 2013 po kvalifikačním utkání s Maďarskem (výhra 8:1) překonal rekord Patricka Kluiverta v počtu nastřílených branek v nizozemském národním A-týmu (Kluivert 40). Je dvojnásobným nejlepším střelcem anglické Premier League.\n\nKariéru ukončil ve dresu Feyenoordu po sezóně 2018/19.\n\nRobin prošel mládežnickou akademií klubu SBV Excelsior, kde je po něm na stadionu Woudestein pojmenována jedna z tribun. Později přešel do Feyenoordu.\n\nV dresu Arsenalu získal ocenění Hráč roku Premier League (PFA Player of the Year) za sezónu 2011/12. K zisku ocenění mu pomohla i koruna střelců v anglické nejvyšší soutěži v tomto ročníku, nastřílel celkem 30 gólů. Dostal se i do Jedenáctky roku Premier League.\n\nV srpnu 2012 londýnský Arsenal FC na svých stránkách potvrdil, že dosáhl dohody s Manchesterem United ohledně přestupu klubového kapitána van Persieho. V novém působišti podepsal nejlepší střelec Premier League 2011/12 4letý kontrakt. První gól v dresu United si připsal ve 2. ligovém kole 25. srpna 2012 proti Fulhamu, domácí Manchester zvítězil 3:2. Ve třetím zápase v dresu Manchesteru United vstřelil hattrick a rozhodl tak o výhře nad nováčkem soutěže ze Southamptonu v poměru 2:3.. V prvním zápase proti svému bývalému klubu Arsenalu FC 3. listopadu 2012 dokázal Robin van Persie vstřelit branku už po 158 sekundách hry po chybě stopera Vermaelena a zaknihoval si tak desátou trefu za United. Manchester vyhrál ligový zápas 2:1. Ve 34. kole Premier League 20. dubna 2013 vstřelil hattrick Aston Ville, Manchester United zvítězil 3:0 a zajistil si tak v předstihu jubilejní 20. ligový titul. V závěru sezóny byl zařazen do Jedenáctky roku Premier League (Premier League Team of the Year) 2012/13, zopakoval si tak svou účast z loňské sezóny. 19. května 2013 v posledním ligovém kole Premier League 2012/13 se podílel jedním gólem na divoké remíze 5:5 v zápase proti West Bromwichi (po němž se mj. rozloučil s trenérskou kariérou sir Alex Ferguson). Manchester měl účast v Lize mistrů 2013/14 zajištěnu již dříve, v ročníku získal celkem 89 bodů. Robin se stal s 26 góly po roce opět králem střelců Premier League.\n\n19. března 2014 v odvetě osmifinále Ligy mistrů 2013/14 proti řeckému týmu Olympiakos Pireus FC vstřelil hattrick, Manchester tak odčinil porážku 0:2 z prvního duelu a postoupil do čtvrtfinále.\n\nV červenci 2015 opustil Anglii a posílil turecký popřední klub Fenerbahçe SK z asijské části Istanbulu.\n\nV lednu 2018 se po 14 letech vrátil jako volný hráč do rotterdamského Feyenoordu, kde podepsal smlouvu na 1,5 roku.\n\nPosledním zápasem v jeho aktivní kariéře se stal prohraný zápas doma proti ADO Den Haag (0:2).\nFeyenoord v tabulce obsadil konečné čtvrté místo.\n\nVan Persie reprezentoval Nizozemsko i v mládežnických kategoriích.\nZa A-mužstvo Nizozemska nastupuje od roku 2005.\n\nV kvalifikačním cyklu na MS 2014 v Brazílii vstřelil 26. března 2013 dva góly proti hostujícímu Rumunsku, Nizozemsko zvítězilo doma přesvědčivě 4:0 a z šesti zápasů neztratilo ani bod. 12. října 2013 vstřelil hattrick v kvalifikačním utkání s Maďarskem (výhra 8:1). Celkem v kvalifikaci na MS 2014 nastřílel 11 gólů, čímž výrazně přispěl k  postupu Nizozemska na mundial. Zároveň se stal nejlepším kanonýrem evropské kvalifikace a nejlepším kanonýrem tohoto kvalifikačního cyklu celkově (společně s belizským reprezentantem Deonem McCaulaym a Uruguaycem Luisem Suárezem).\n\nMistrovství Evropy 2012 v Polsku a na Ukrajině se Nizozemsku vůbec nezdařilo. Ačkoli bylo po suvérénní kvalifikaci považováno za jednoho z největších favoritů, prohrálo v základní skupině B všechny tři zápasy (v tzv. „skupině smrti“ postupně 0:1 s Dánskem, 1:2 s Německem a 1:2 s Portugalskem) a skončilo na posledním místě. Van Persie odehrál všechny tři zápasy v základní sestavě a proti Německu skóroval.\n\nTrenér Nizozemska Louis van Gaal jej vzal na Mistrovství světa 2014 v Brazílii a přidělil mu kapitánskou pásku. Van Persie se v prvním utkání proti Španělsku podílel na debaklu soupeře 5:1 dvěma góly, první dal z dlouhého centru krásnou rybičkou. Ve druhém zápase Nizozemska v základní skupině B proti Austrálii (výhra 3:2) vstřelil jeden gól. Ve čtvrtfinále s Kostarikou (0:0, 4:3 na penalty) proměnil stejně jako jeho tři spoluhráči v závěrečném penaltovém rozstřelu svůj pokus a Nizozemsko postoupilo mezi čtyři nejlepší celky turnaje. Nizozemci se po prohře na penalty v semifinále s Argentinou dostali do boje o třetí místo proti Brazílii, vyhráli 3:0 a získali bronzové medaile. Van Persie v něm skóroval z pokutového kopu.\n\n"}
{"id": "71471", "url": "https://cs.wikipedia.org/wiki?curid=71471", "title": "Space Shuttle External Tank", "text": "Space Shuttle External Tank\n\nSpace Shuttle External Tank (ET) je externí palivová nádrž raketoplánu Space Shuttle. V nádrži se skladují odděleně kapalný vodík a kapalný kyslík, které se dodávají do tří hlavních motorů raketoplánu Space Shuttle SSME. Nádrž je odhozena 15 až 18 sekund po vypnutí hlavních motorů raketoplánu, v době, kdy se sestava pohybuje po suborbitální dráze. Po opětovném vstupu do atmosféry z větší části shoří a její zbytky dopadají buď do Indického oceánu nebo Tichého oceánu. Není proto znovupoužitelná a jako jediná část se musí celá znovu vyrobit.\n\nOdhazovací nádrž ET vyvinula firma Martin Marietta (nyní Lockheed Martin) a je vyráběna v továrně Michoud Assembly Facility poblíže New Orleans, LA (USA).\n\nNádrž válcovitého tvaru se spodním sférickým dnem a zašpičatělou vejčitou přídí. Její celková délka činí 47,0 m a průměr 8,4 m. Ve skutečnosti se skládá ze dvou oddělených nádrží. Spodní o objemu 1515 m nese zásoby kapalného vodíku (102 600 kg), přední o objemu 554 m pak zásoby kapalného kyslíku (616 500 kg) pro motory SSME, ze stran k nádrži jsou připojeny rakety SRB.\n\nByla vyráběna ve třech základních modifikacích. První z nich, použitá při prvních sedmi startech raketoplánu, měla prázdnou hmotnost přibližně 35 tun. Náhradou některých dílů původně zhotovených z oceli za titanové a zeslabením některých částí stěn byla vyvinuta vylehčená verze, označovaná LWT (Lightweight Tank). Úpravami byla snížena prázdná hmotnost ET na přibližně 31 tun. Poslední z těchto nádrží byla použita během letu STS-107. Mezitím od roku 1998 byla pro lety k Mezinárodní vesmírné stanici (ISS) používána ještě více odlehčená ET, označovaná zkratkou SLWT (Super Lightweight Tank) o prázdné hmotnosti přibližně 30 tun. Snížení hmotnosti bylo dosaženo především použitím slitiny hliník-lithium místo běžných hliníkových slitin na stěny nádrží.\n\nKyslíková nádrž je během letu tlakována na provozní tlak 240 až 250 kPa. K turbočerpadlům motorů SSME v družicovém stupni je kyslík dopravován rychlostí 1264 kg/s (tj. 1,1 m/s) přívodním potrubím o vnitřní světlosti 380 mm. V potrubí jsou umístěna čtyři čidla předčasného spotřebování kyslíku před dosažením předepsané rychlosti; při detekci přerušení dodávky kyslíku nejméně dvěma čidly jsou motory SSME palubními počítači automaticky vypojeny.\n\nVodíková nádrž je během letu tlakována na provozní tlak 220 až 230 kPa. K turbočerpadlům motorů SSME je vodík dopravován rychlostí 211 kg/s (tj. 3,0 m/s) přívodním potrubím o vnitřní světlosti 430 mm. Ve spodní části nitra nádrže jsou umístěny příčky, zabraňující pohybu kapalného vodíku během letu („šplouchání“), aby se nenarušovala stabilita sestavy raketoplánu. Na těchto příčkách jsou také umístěna čtyři čidla předčasného spotřebování vodíku; při poklesu zásob vodíku pod tuto úroveň nejméně dvěma čidly jsou motory SSME palubními počítači automaticky vypojeny.\n\nKyslíková a vodíková nádrž jsou spojeny válcovou přechodovou částí z hliníkových slitin s ocelovými resp. titanovými výztuhami. \nNa horním konci vodíkové nádrže je z vnějšku připojena trojnohá trubková konstrukce, kterou je nádrž poutána ke spodku družicového stupně. Další dvě dvounohé konstrukce propojující ET s družicovým stupněm jsou umístěny při spodním konci vodíkové nádrže. V tomto prostoru jsou také ukončena přívodní potrubí kyslíku a vodíku a napojena na palivové rozvody v motorovém prostoru družicového stupně.\n\nPovrch nádrže ET je pokryt tepelnou izolací zrzavě hnědé barvy z pěnového polyuretanu plněného drceným korkem, která snižuje odpařování pohonných látek před startem, částečně zabraňuje tvorbě námrazy na povrchu nádrže a chrání obsah nádrže před aerodynamickým ohřevem během vzletu atmosférou. Některé části povrchu jsou chráněny proti aerodynamickému ohřevu ablačním materiálem z fenolových pryskyřic. Hmotnost této izolace činí 2,2 tuny. Při prvních dvou startech (STS-1 a STS-2) byl povrch izolace chráněn vrstvou bílého nátěru; nepoužitím nátěru při dalších letech raketoplánů bylo ušetřeno zhruba 500 kg mrtvé hmotnosti.\n\nOdpadnutí většího kusu této pěnové izolace a jeho náraz do náběžné hrany křídla raketoplánu Columbia, kterou poškodil, byl v závěru mise STS-107 příčinou jeho havárie.\n\nVe špičce ET jsou umístěny přetlakové ventily, zabraňující nadměrném vzrůstu tlaku při odpařování kryogenních kapalných pohonných látek v nádržích před startem.\n\nPřibližně 15 s po dosažení suborbitální dráhy a vypojení motorů SSME se přívodní potrubí rozpojí a výbušnými šrouby se oddělí propojovací konstrukce mezi ET a družicovým stupněm. Družicový stupeň manévrem motory OMS a RCS se odpoutá do bezpečné vzdálenosti. Odhozená nádrž ET pokračuje v letu po balistické suborbitální dráze a zaniká v atmosféře.\n\n\n"}
{"id": "71473", "url": "https://cs.wikipedia.org/wiki?curid=71473", "title": "Ósaka", "text": "Ósaka\n\nÓsaka (: 大阪市, \"Ósaka-ši\"; Ósaka ~ \"velký mys\") je hlavní město prefektury Ósaka a třetí největší město v Japonsku s počtem obyvatel 2,7 milionu. Leží v oblasti Kinki na ostrově Honšú v místě, kde řeka Jodo ústí do Ósackého zálivu.\n\nÓsaka byla v minulosti hlavním obchodním městem Japonska a i dnes je jedním z nejdůležitějších průmyslových center (a přístavů) v Japonsku. Je srdcem souměstí Ósaka-Kóbe-Kjóto (Keihanšin – jap.: 京阪神), které má celkem 18 644 000 obyvatel.\n\nDnes se tu soustřeďuje těžký a chemický průmysl, železárny, ocelárny, loděnice, petrochemie.\nNacházejí se tu archeologické nálezy z doby Džómon a Jajoi. Ósaka byla odedávna velký přístav, odkud se vyjíždělo do Asie.\n\nStarý název pro Ósaku zněl Naniwa (難波 ~ \"rychlé vlny\"). Naniwě se obecně říkalo „kuchyně říše“ (天下の台所, \"tenka no daidokoro\") a i dnes se ósacká jídla považují za chuťově nejlepší.\n\nZápad města leží u Ósackého zálivu a je obklopen více než deseti satelitními městy. Až na město Amagasaki, které patří do prefektury Hjógo, jsou všechna tato města součástí prefektury Ósaka. Území města tvoří 13% celé prefektury.\n\nMěsto se dělí na 24 částí (ku)\n\n\n"}
{"id": "71474", "url": "https://cs.wikipedia.org/wiki?curid=71474", "title": "Techno.cz", "text": "Techno.cz\n\nTechno.cz je český internetový server zaměřený na elektronickou taneční hudbu. Obsahuje informace o aktuálních parties a festivalech, reportáže, fotografie, recenze a informace o DJích. Záběr serveru je poměrně široký, věnuje se i souvisejícímu životnímu stylu (filmy, komiks, apod). Mimo oficiální taneční scénu se věnuje i undergroundovým proudům, mnoho článků věnoval například CzechTeku 2005.\n\nServer byl založen v roce 1996, kdy se stal prvním webem specializovaným na taneční scénu. Dodnes je vytvářen skupinou spřízněných nadšenců.\n\n"}
{"id": "71476", "url": "https://cs.wikipedia.org/wiki?curid=71476", "title": "Titrace", "text": "Titrace\n\nTitrace (volumetrie, odměrná analýza) je běžná laboratorní metoda kvantitativní analýzy.\n\nZakládá se na stanovení neznámé koncentrace známého objemu vzorku změřením objemu titračního standardu (o známé koncentraci nazývané titr), který jsme spotřebovali, aby látky právě a beze zbytku zreagovaly (tzv. bod ekvivalence).\n\nAby se jednoznačně a přesně zjistilo, kdy nastal bod ekvivalence, přidává se do titrovaného roztoku tzv. indikátor. Další metody určení bodu ekvivalence jsou tzv. instrumentální (např. spektroskopie, potenciometrie nebo konduktometrie).\n\nTitrace se obvykle provádí čtyřikrát, z toho poprvé je jen orientační.\n\nZpětná titrace měří, kolik zbylo ze známého množství přidané látky, s níž zreagoval měřený vzorek.\n\nPodle reakce rozlišujeme druhy titrace: acidobazické (indikátory: fenolftalein, methyloranž), redoxní (různé selektivní indikátory), komplexotvorné (indikátory: murexid apod.) a srážecí.\n\nPro acidobazické titrace je charakteristická titrační křivka (závislost pH na přidaném objemu titračního činidla), která v bodě ekvivalence prudce změní hodnotu (viz obrázek výše). Pro vícesytné kyseliny je takových „skoků“ více, každý odpovídá danému počtu vazeb.\n\nPro výpočet je vždy nutno znát příslušnou vyčíslenou rovnici.\ntitr: roztok NaOH, titrační standard: roztok HCl\n"}
{"id": "71478", "url": "https://cs.wikipedia.org/wiki?curid=71478", "title": "Vítězslav Lavička", "text": "Vítězslav Lavička\n\nVítězslav Lavička (* 30. dubna 1963, Plzeň) je český fotbalový trenér a bývalý profesionální hráč v současnosti působící jako hlavní trenér u české fotbalové reprezentace do 21 let. Vystudoval střední průmyslovou školu. Je ženatý, s manželkou Irenou má dvě děti – Terezu a Adélu.\n\nV letech 2006 a 2016 zvítězil v české anketě Fotbalista roku v kategorii Trenér roku.\nJako trenér Sparty Praha získal ocenění Trenér měsíce Gambrinus ligy za říjen 2012, březen 2013, říjen 2013 a duben 2014. \nS fotbalem začínal v Plzni, když mu bylo devět let. Od 16 hrál pravidelně 2. ligu za seniory a v 19 letech přestoupil do pražské Sparty. Jako hráč prošel kluby RH Cheb, SK Hradec Králové, Bohemians Praha a SK Chrudim. V současnosti příležitostným hráčem TJ Sokola Plasy.\n\nSvou trenérskou kariéru započal právě v Chrudimi. Dále působil jako asistent trenéra ve Spartě Praha, s níž získal čtyři ligové tituly. Ve Spartě byl hlavním trenérem v roce 2002, ale byl po nezískání titulu odvolán. Přesídlil tedy na Žižkov a s týmem Viktorky vybojoval v roce 2003 třetí místo v lize, ale již po šesti kolech byl v další sezóně odvolán. Dostal nabídku od Ivana Haška, který mu nabídl spolupráci v Japonsku, ale Lavička nakonec v lednu 2004 přijal místo trenéra v FC Slovan Liberec, se kterým získal v sezóně 2005/06 mistrovský titul. Po čtvrté příčce v sezóně následující, Lavička na post trenéra Liberce rezignoval.\nPo ukončení angažmá v Liberci se stal trenérem fotbalové reprezentace do 21 let. V polovině kvalifikačního cyklu přijal nabídku pražské Sparty a stal se hlavním trenérem letenského mužstva po Michalu Bílkovi. Dokázal postoupit přes moldavský FC Sheriff Tiraspol do třetího předkola Ligy mistrů, kde ale Spartu vyřadil Panathinaikos Atény.\nV lize se mu vcelku dařilo až do 8. kola, kdy Sparta prohrála v Liberci 3:0, poté přišla na řadu nepostupová remíza 3:3 doma s Dinamem Záhřeb v rámci 1. kola Poháru UEFA a vše vyvrcholilo domácí potupou v derby se Slavií Praha 1:4. Po této odvetě Vítězslav Lavička rezignoval na funkci trenéra Sparty. Jeho funkci převzal sportovní ředitel Sparty Jozef Chovanec.\n\nTrénoval také v Austrálii v Sydney Youth tým Sydney FC, který dovedl v sezoně 2009/10 k titulu mistra Austrálie. Poté se vrátil do České republiky a převzal fotbalový tým AC Sparta Praha. V sezóně 2012/13 skončila Sparta v dostizích o ligové prvenství pod jeho vedením na druhé příčce za Viktorií Plzeň, v sezóně 2013/14 slavil se Spartou Praha zisk ligového titulu již ve 27. kole 4. května 2014. Zároveň dovedl Spartu ke druhému double, 17. května 2014 po výhře 8:7 v penaltovém rozstřelu ve finále Poháru České pošty proti Viktorii Plzeň. Pro pražský klub to bylo druhé double od rozpadu federální ligy (první byl v roce 2007, tehdy Spartu trénoval Michal Bílek). Ze Sparty byl odvolán 15. dubna 2015 poté, co o den dříve vypadl pražský celek po porážce 0:2 od FK Baumit Jablonec z Poháru FAČR. Na lavičce jej nahradil Zdeněk Ščasný.\n\nPoté se stal v červenci 2015 opět hlavním trenérem české fotbalové reprezentace do 21 let (vedl ji již v letech 2007–2008), kterou dokázal dovést na Mistrovství Evropy 2017 v Polsku.\n\n\n\n\n"}
{"id": "71482", "url": "https://cs.wikipedia.org/wiki?curid=71482", "title": "Héra", "text": "Héra\n\nHéra (řecky Ἥρα) je nejvyšší starověká řecká bohyně, patřící do olympské dvanáctky. Je sestrou a zároveň manželkou Dia a patronkou manželství a zrození. Její otec Kronos ji snědl z obavy před povstáním svých dětí.\n\nJejí kult dosáhl největšího rozmachu přibližně v letech 800 př. n. l. až do všeobecného přijetí křesťanství. Její postavení je krajně netypické, zastupuje vlastně nejvyšší bohyni (ženské pohlaví), ale přitom její moc nikoli, stejně tak se nám mýty ukazují Héru jako velmi rozporuplnou osobnost. V římském pantheonu je jejím protějškem bohyně Juno. Mezi její schopnosti patřilo měnit podobu, viděla do budoucnosti. Vládla mlhám, bouřím a bleskům. Říká se, že vládla i počasí. Na starosti měla především manželství a právě k ní se modlily manželky. Byla zároveň také velice žárlivá na svého manžela a jeho četné milenky. Například nymfu Io musel Zeus proměnit v krávu, aby ji Héra nenašla. Když zase zjistila, že bohyně Létó čeká dítě s jejím mužem, zakázala všem ostrovům, aby ji dovolily zůstat a porodit na jejich půdě.\n\nZe třetí generace bohů se Rheie a Kronovi narodila jako první. Její bratr Zeus se podle mýtu proměnil v kukačku, svedl ji a poté si ji vzal. Porodila mu syna Aréa, toho však ani jeden z nich, stejně jako ostatní Olympané, neměli příliš v lásce. Dalším je Héfaistos, ale podle některých pověstí ho Héra zplodila sama, natruc Diovým záletům. Někdy se také zmiňuje bohyně věčného mládí Hébé a Eileithýia. O jejich otcovství není také zcela jasno. Mezi Héřiny vlastnosti rozhodně patřila žárlivost, která se projevovala k ženám, s kterými ji Zeus podvedl a pronásledovala také potomky manželova vzplanutí. Zvláště slavným se stalo její pronásledování Hérakla.\n\nZobrazována byla jako důstojná dáma či matka. Jejím emblémovým zvířetem byla kráva, páv, někdy kukačka a jeřáb. Mezi její atributy patřilo žezlo, obětní oheň, obětní miska, krb či granátové jablko.\n\nHeraia – novoroční slavnosti, kdy k jejímu chrámu přijížděli na voze, taženém voly.\nOhňové slavnosti v Boiótii, které připomínaly obětování Plataei, Diovy milenky (slavnosti se konaly každé čtyři roky pod Olympem).\n\n\n"}
{"id": "71484", "url": "https://cs.wikipedia.org/wiki?curid=71484", "title": "Nagoja", "text": "Nagoja\n\nNagoja (: 名古屋市; \"Nagoja-ši\") je čtvrté největší město v Japonsku. Leží na břehu Tichého oceánu v regionu Čúbu na ostrově Honšú. Je hlavním městem prefektury Aiči. K 1. srpnu 2007 měla Nagoja 2 235 103 obyvatel a celkovou rozlohu 326,45 km².\n\nRoku 1612 zde byl založen hrad pojmenovaný podle vládnoucího rodu. \n\nNagoja byla povýšena na město (市, \"ši\") 1. října 1889 a 1. září 1956 se stala „městem z titulu vládního nařízení“ (tzn., že je de facto postaveno na úroveň prefektury). V minulosti byl název města zapisován také jako 那古野 nebo 名護屋 (opět vyslovováno \"Nagoja\"), a protože město leží mezi Kjótem a Tokiem, bylo také známe jako \"Čúkjó\" (中京, „centrální hlavní město“). Etymologie názvu však není zcela jasná.\n\nPřímo v severní části Nagoje leží letiště Nagoja, které dříve bylo pro město nejdůležitějším letištěm s řadou mezinárodních letů. Od otevření mezinárodního letiště Čúbu ležícího třicet kilometrů jižně od Nagoji převzalo mezinárodní provoz ono.\n\nNagoja se skládá z 16 čtvrtí (区, \"ku\"):\n\n\n"}
{"id": "71485", "url": "https://cs.wikipedia.org/wiki?curid=71485", "title": "Alfa kanál", "text": "Alfa kanál\n\nAlfa kanál (angl. \"alpha channel\" nebo \"alpha transparency channel\") je složka pixelu udávající hodnotu průhlednosti tohoto pixelu. Typickým příkladem je barevný model RGBA, kde mimo barevných složek R (červená), G (zelená) a B (modrá) je složka A nesoucí informaci o průhlednosti. Průhlednost pixelu znamená, že pokud bitmapový obrázek s definovanou průhledností překrývá jiný obrázek, původní obrázek na pozadí bude zobrazen v daném bodě pixelu s intenzitou danou průhledností pixelu obrázku na popředí.\n\nBitové rozlišení alfa kanálu může být jen 1 bit, potom hovoříme o masce průhlednosti – pixel je buď 100% průhledný nebo neprůhledný. Jednobitová průhlednost může být použita například v obrázku ve formátu GIF. Pro vyšší bitové rozlišení lze již spočíst průhlednost pixelu, nejčastější bitové rozlišení je 8 bitů (model RGBA) a lze definovat 2 (= 256) úrovní průhlednosti pixelu.\n\nPro zpracování obrazu s průhledností nemusí být alfa kanál součástí bitmapového obrázku, ale může být jako samostatná bitmapa. Potom hovoříme o bitmapové masce obrázku.\n\nNejtypičtějším příkladem bitmapy s průhledností je obrázek použitý jako ukazatel polohy na obrazovce počítače (kurzor). Alfa kanál používá například grafický formát PNG.\n\nRGBA – Barevný model\n"}
{"id": "71487", "url": "https://cs.wikipedia.org/wiki?curid=71487", "title": "RGBA", "text": "RGBA\n\nBarevný model RGBA používá aditivní způsob míchání barev a vychází z modelu RGB, který je rozšířen o tzv. alfa kanál A s informací o průhlednosti konkrétního pixelu. Alfa kanál má vždy týž počet polotónů, jako každý z kanálů R/G/B (je-li sytost R/G/B určena 1 Bytem = 8 bity (= 2 = 256 úrovní sytosti), pak je alfa kanál určen rovněž 8 bity (připouští 256 stupňů průhlednosti).\n\nTento barevný model je využit u obrázků ve formátu PNG.\nPrvní tři parametry (v rozsahu codice_2) jsou intensity červené (codice_3), zelené (codice_4) a modré (codice_5) barvy. Čtvrtý parametr je \"alpha\" — průhlednost. Průhlednost se zadává v rozmezí codice_6, nulu před desetinnou tečkou je možné vypustit, tj. „codice_7“ je totéž co „codice_8“.\nTento způsob nastavování barvy funguje od IE 9, pro starší prohlížeče existuje jednoduchý \"fallback\", kdy se podobná barva, ale bez průhlednosti, zadá před tu průhlednou.\nKromě vytváření průhledného obsahu existuje ještě jeden důvod. Vhodným kombinováním:\n\n\nJe možné vytvořit barvy typu „o trochu tmavší/světlejší“. Celá stránka potom jde \"přebarvit\" na jednom místě – na pozadí. Ostatní elementy se relativně přizpůsobí.\nPro podporu v IE 8 a starších je možné použít například gradient filtr (se stejnou počáteční i koncovou barvou), kterému se dá nastavit průhlednost (určují ji první dva znaky barvy).\n\n codice_12\n\n codice_13\nNesmí se zapomenout, že IE 9 podporuje filtry i codice_14, takže by se efekt při současném použití zdvojil. Nabízí se tedy průhledný filtr připojit s využitím podmíněných komentářů jen pro IE 8.\n"}
{"id": "71488", "url": "https://cs.wikipedia.org/wiki?curid=71488", "title": "Nepřímá úměrnost", "text": "Nepřímá úměrnost\n\nNepřímou úměrností se nazývá každá funkce daná rovnicí formula_1, kde formula_2 představuje reálné číslo různé od nuly. Definiční obor této funkce je množina všech reálných čísel různých od nuly. Grafem nepřímé úměrnosti v ortonormální souřadnicové soustavě je rovnoosá hyperbola. Osy \"x \"a \"y \"jsou asymptoty grafu této funkce.\n\nPříkladem může být závislost času potřebného k překonání určité vzdálenosti na rychlosti. Čím vyšší rychlostí jedu, tím kratší dobu mi trvá někam dojet.\nDalší situací může být závislost času potřebného k dokončení určitého úkolu v závislosti na počtu osob či strojů, které daný úkol zpracovávají. Čím více pracovníků, tím rychleji je práce hotova.\n\nformula_1 je na intervalech formula_4 a formula_5 klesající pro formula_6 a naopak rostoucí pro formula_7.\n\nNěkdy se také za nepřímou úměrnost chybně považuje i situace, kdy se nejedná o přísně přímou úměrnost. Jedná se o případy, kdy hodnota obou veličin stoupá, ale ne stejně „rychle“. Příkladem může být délka strany čtverce a jeho obsah. Jestliže se délka strany čtverce \"dvakrát\" zvětší, obsah čtverce se zvětší \"čtyřikrát\".\nPak se ale jedná o prostou úměrnost.\n\n"}
{"id": "71489", "url": "https://cs.wikipedia.org/wiki?curid=71489", "title": "Přímá úměrnost", "text": "Přímá úměrnost\n\nPřímá úměrnost je taková závislost jedné veličiny na druhé, kdy se při zvýšení hodnoty jedné veličiny zvýší i hodnota druhé veličiny. Obecně lze takovou závislost popsat vzorcem formula_1, kde formula_2 je koeficient přímé úměrnosti či konstanta úměrnosti.\n\nPříkladem může být závislost ceny určitého množství (nebo hmotnosti) jablek na daném množství jablek. Čím více jablek koupím, tím více peněz za nákup zaplatím.\n\nU přímé úměrnosti se také předpokládá, že pokud se hodnota jedné veličiny \"X\" změní \"K\"-násobně, potom se \"K\"-násobně změní i hodnota druhé veličiny \"Y\". (Například koupím-li dvakrát více jablek, zaplatím dvakrát více peněz.)\n\nGrafem přímé úměrnosti je přímka procházející bodem [0;0]\n\n"}
{"id": "71493", "url": "https://cs.wikipedia.org/wiki?curid=71493", "title": "Evropská jižní observatoř", "text": "Evropská jižní observatoř\n\nEvropská jižní observatoř (European Organisation for Astronomical Research in the Southern Hemisphere – ESO) je společná astronomická organizace evropských států. Provozuje několik pozemních astronomických observatoří umístěných ve vysokých nadmořských výškách v Jižní Americe v Chile. Jejím současným ředitelem je Xavier Barcons.\n\nČleny Evropské jižní observatoře je většina vyspělých evropských zemí. Od roku 2007 je jím i Česká republika.\n\nEvropskou jižní observatoř založily v 50. letech 20. století Německo, Francie, Nizozemsko, Belgie a Švédsko. Cílem projektu je umožnit evropským vědcům pozorování vesmíru z jižní polokoule v co nejlepších klimatických podmínkách (výhodou observatoře v jižních zeměpisných šířkách je například možnost pozorování středu Mléčné dráhy). Původně bylo vybíráno více lokalit, mj. i Jihoafrická republika, nakonec bylo vybráno místo v Chile, v poušti Atacama. První observatoř vyrostla na hoře La Sila v jižní části pouště, další – Observatoř Paranal a Observatoř Chajnantor – pak v severní části.\n\nPočet členských zemí ESO se postupně zvýšil na šestnáct (15 evropských zemí a Chile se zvláštním statusem). V roce 2011 podepsala smlouvu s ESO i Brazílie, ale činnosti se neúčastnila a smlouvu nakonec neratifikovala. Naopak smlouvu podepsalo Irsko a 28. září 2018 se stalo plnoprávným členem.\n\nPodle smlouvy platné od 1. ledna 2007 se v pořadí 13. členem stala i Česká republika. Na provoz observatoře přispívá 1,02 % celkového rozpočtu, který v roce 2017 činil 198 milionů eur.\n\nEvropská jižní observatoř zaměstnává okolo 730 pracovníků. Její ústředí sídlí v Garchingu u Mnichova (společně s centrálou ESA pro využití vesmírného teleskopu HST).\nV Chile má ESO kancelář v Santiagu de Chile, tzv. ESO Vitacura office, která je centrem především administrativním. V Santiagu se nachází i ESO Guesthouse, přechodné ubytování pro astronomy, kteří se osobně účastní vlastních pozorování, nebo pro jiné návštěvy.\n\nMalé administrativní centrum je umístěno i v Antofagastě. Další ubytovací a servisní centra jsou na jednotlivých observatořích.\n\nV ESO je praktikován velmi efektivní způsob práce spočívající v tom, že kdokoliv z jakékoliv země světa může předložit svůj návrh komisi složené ze zástupců členských států. Pokud ho komise vybere, buď půjde koordinovat své pozorování přímo na observatoř, nebo bude pozorování probíhat v tzv. servisním módu, kdy astronom pouze předloží své požadavky a astronomové na observatořích je splní. Práce v ESO je velmi náročná, je třeba plnit velmi přísné výkonnostní limity a přestěhovat se na několik let do Chile není často jednoduché.\n\nEvropská jižní observatoř se také stará o vzdělávání, od studentských stáží po soutěže jako \"Catch a Star!\" pro středoškoláky či výtvarné soutěže. ESO je také přínosem ekonomice členských států, neboť ty se podílejí na dodávkách náročných konstrukcí dalekohledů. Žádný stát s výjimkou Chile (10 % pozorovacího času na VLT) nemá zaručený pozorovací čas; záleží na aktivitě národních astronomů a kvalitě jejich projektů.\n\nESO je velmi nákladná organizace, v mnoha členských státech proto dochází k rušení místních méně výkonných observatoří a přesouvání peněz do ESO. Probíhající projekty jako ELT (Extremely Large Telescop) s průměrem primárního zrcadla 39 m budou však velkým přínosem světové astronomii a patří k nejnadějnějším.\n\nEvropskou jižní observatoř založily v roce 1962 Německo, Francie, Belgie, Nizozemsko a Švédsko (členy se formálně staly v roce 1964). V roce 1967 se připojilo Dánsko, v roce 1981 Švýcarsko a o rok později Itálie. Další rozšiřování pokračovalo až v 21. století: v roce 2000 se připojilo Portugalsko, v roce 2002 Spojené království, v roce 2004 Finsko a v roce 2006 Španělsko. Jako 13. člen se k ESO připojila jako první z postkomunistických zemí v roce 2007 Česká republika, o rok po ní Rakousko a v roce 2014 Polsko.\n\nV roce 2017 uzavřela s ESO strategické partnerství Austrálie. Tato dohoda umožní australským astronomům podílet se na veškerých aktivitách vztahujících se k činnosti observatoří La Silla a Paranal.\n\nKoncem 80. let bylo rozhodnuto postavit tzv. Very Large Telescope (VLT) se čtyřmi dalekohledy UT (Antu, Kueyen, Melipal, Yepun) vybavenými zrcadly o průměru 8,2 metru. Na observatoři Paranal jsou tak dalekohledy AT s průměrem hl. zrcadla 1,8 m, které doplňují UT pro pozorování VLTI (VLT interferometrem). Dále je zde britský dalekohled VISTA a několik menších přístrojů.\n\n1. dubna 1999 prošlo dalekohledem Antu první světlo. Paranal stojí na stejnojmenné hoře v poušti Atacama, daleko od jakéhokoliv světelného znečištění (nejbližší město Antofagasta je vzdáleno více než 100 km).\n\nNa hoře Cerro Armazones, vzdálené 22 km západně, staví Evropská jižní observatoř Extrémně velký dalekohled (ELT) – největší připravovovaný dalekohled na světě o průměru zrcadla 39 m. Tento dalekohled bude částečně využívat zázemí na observatoři Paranal.\n\nNa observatoři Chajnantor, která se nachází ve výšce 5 062 m nad mořem v poušti Atacama, se nachází radioteleskop APEX (Atacama Pathfinder EXperiment) a především síť radioteleskopů ALMA (Atacama Large Millimeter/submillimeter Array), na nichž ESO spolupracuje i s dalšími státy.\n\nLa Sila observatory byla uvedena do provozu v 70. letech. Nachází se ve výšce 2 400 m nad mořem v jižní části pouště Atacama v Chile. Na observatoři je 18 dalekohledů, z toho 9 patří ESO. Některé dalekohledy již nejsou v provozu, a proto observatoř dnes již není vzhledem k vysokým nákladům velkým přínosem. Na této observatoři je mnoho dalekohledů, které si postavily jednotlivé členské země – v současné době však ESO jde u velkých přístrojů hlavně směrem společných projektů.\n\nJedním ze stále ještě používaných dalekohledů je i NTT, na němž byla použita technologie adaptivní optiky, později využitá i pro VLT. nejnovějším zařízením je v r. 2017 zprovozněná MASCARA (Multi-site All-Sky CAmeRA) pro detekci extrasolárních planet.\n\n"}
{"id": "71494", "url": "https://cs.wikipedia.org/wiki?curid=71494", "title": "Eso", "text": "Eso\n\nSlovo eso může označovat více věcí:\n\n"}
{"id": "71496", "url": "https://cs.wikipedia.org/wiki?curid=71496", "title": "Barevný model", "text": "Barevný model\n\nBarevný model je matematický model popisující barvy na základě podílu jednotlivých složek, kterými mohou být vybrané základní barvy nebo jiné parametry. Množina barev definovaná daným barevným modelem se nazývá barevný prostor. Nejznámější barevný model je RGB používaný například v digitální fotografii a CMYK používaný pro barevný tisk.\n\nFyzikálně je barva vlastnost světla a je dána podílem jednotlivých vlnových délek daného světla v rámci barevného spektra. Barevné modely popis barvy zjednodušují a přizpůsobují lidskému vnímání barev a technickým a dalším potřebám. Definice barev je relativní a záleží na určení neutrální barvy (neutrální šedá, viz vyvážení bílé).\n\nKromě modelů RGB a CMYK založených na míchání barev existují i jiné modely pracující jasem a dalšími parametry, např. HSV nebo Lab.\n\nJednotlivé složky barev se sčítají a výsledek je světlo větší intenzity. Aditivní skládání barev pracuje se třemi základními barvami: červenou, zelenou a modrou. Podobá se skládání barevného světla - odpovídá vzájemnému prolínání tří světelných kuželů, které mají filtr odpovídající základní barvě. Tento způsob používají například monitory a displeje (např. monitor nebo projektor - RGB).Ve zkratce využívají světelné zdroje.\n\nS každou přidanou barvou se ubírá část původního světla - světlo prochází jednotlivými barevnými vrstvami a je stále více pohlcováno. Výslednou barvu pak tvoří zbylé vlnové délky. Odpovídá míchání pigmentových barev. Základní barvy jsou azurová, purpurová a žlutá; smícháním všech těchto barev vznikne černá. Subtraktivní způsob míchání barev používají například tiskárny (např. různé druhy tiskových technik, viz tiskárna - CMYK).Ve zkratce využívají odraz světla.\n\nRGB (Red, Green, Blue) je aditivní barevný model založený na faktu, že lidské oko je citlivé na tři barvy - červenou, zelenou a modrou. Ostatní barvy jsou dány sytostí těchto barev.\n\nModel lze vyjádřit pomocí krychle, ve které jednotlivé osy (x,y,z) odpovídají modrému, červenému a zelenému světlu. Kombinací těchto barev lze získat téměř všechny barvy barevného spektra.\n\nVariantou RGB je RGBA (Red, Green, Blue, Alpha), kde je navíc přidán alfa kanál, který nese informaci o průhlednosti.\n\nsRGB je standardní barevný prostor odpovídající možnostem zobrazení většiny monitorů. Jsou v něm definovány základní RGB barvy, hodnota gamma a teplota bílé barvy.\n\nDalší variantou je Adobe RGB, který v roce 1998 vyvinula firma Adobe. Má o něco větší gamut než sRGB, o to hlavně v oblasti zeleno-azurové barvy.\n\nCMYK je barevný model založený na subtraktivním míchání barev. Používá se hlavně u reprodukčních zařízení, která barvy tvoří mícháním pigmentů. Model CMY obsahuje tři základní barvy - azurovou (Cyan), purpurovou (Magenta) a žlutou (Yellow). Jejich složením by měla vzniknout černá, ale při použití běžných tiskových barev není takto vzniklá černá příliš kvalitní. Proto se používá model CMYK, kde je navíc čtvrtá barva - černá (Key black). Jejím přidáním se navíc snižují náklady na tisk (černý pigment je levnější než barevný).\n\nVšechny barvy vyjádřené v RGB nelze zobrazit v CMYK a naopak. Důvodem jsou rozdílné barevné trojúhelníky (gamuty). Nastává tedy problém s tiskem fotografií, hlavně se ztrátou brilance barev - barvy na monitoru budou vypadat jinak, než barvy na papíře.\n\nHSV (Hue, Saturation, Value), někdy také HSB (Hue, Saturation, Balance) je barevný model odpovídající lidskému intuitivnímu popisu barev. Má tři základní parametry: tón (odstín), sytost (saturace) a jas. \n\nPro zobrazení modelu HSV se používá šestiboký jehlan umístěný do souřadnicového systému. Vrchol jehlanu se nachází v počátku a osa jehlanu je shodná se svislou osou, která znázorňuje změny jasu. Sytost je umístěna na vodorovné ose a mění se v intervalu formula_1. Barevný tón je definován jako velikost úhlu od vodorovné osy (sytosti). Z této reprezentace plyne několik nedostatků - přechod mezi černou a bílou a změna barevného tónu nejsou plynulé.\n\nTento model se nepoužívá pro ukládání fotografií, ale má dobré uplatnění při jejich editaci. Podle HSV se zadávají barvy, ovládá se saturace a přebarvuje obraz.\n\nModel HSL (Hue, Saturation, Lightness) je velmi podobný HSV. Zavedla jej firma Tektronix a podařilo se jí odstranit některé nedostatky HSV. Sytost leží na vodorovné ose, světlost na svislé ose a barevný tón představuje úhlová hodnota. Tvar modelu odpovídá skutečnosti - schopnost rozlišování barevných odstínů skutečně klesá se ztmavováním a zesvětlováním základní čisté barvy, zvyšování a snižování světlosti barvy skutečně spočívá v přidávání světlého nebo tmavého pigmentu.\n\nModel YUV se používá v televizním vysílání v normě PAL i HDTV. Y označuje jasovou složku a UV chrominanci - barevnou složku. Vznikl, když bylo potřeba vytvořit způsob přenosu barevného signálu, který by byl kompatibilní s černobílým vysíláním. K stávající jasové složce byla přidána složka barevná. Výhodou YUV je oddělení jasové složky, kterou člověk přesněji vnímá. Pak je možné vyhradit pro chromatickou složku menší šířku přenosového pásma.\n\n"}
{"id": "71497", "url": "https://cs.wikipedia.org/wiki?curid=71497", "title": "Ain (hvězda)", "text": "Ain (hvězda)\n\nAin je jméno hvězdy ε (epsilon) Tauri v souhvězdí Býka.\n\nAin patří ke spektrální třídě K<nowiki>0</nowiki>III a má zdánlivou hvězdnou velikost +3,6. Od Slunce je vzdálen 147 světelných let.\nAin může jako hvězda poblíž ekliptiky být zakryt Měsícem a (velice zřídka) planetou.\n"}
{"id": "71498", "url": "https://cs.wikipedia.org/wiki?curid=71498", "title": "Ain", "text": "Ain\n\nAin může znamenat:\n"}
{"id": "71499", "url": "https://cs.wikipedia.org/wiki?curid=71499", "title": "Valentin Arnold", "text": "Valentin Arnold\n\nValentin Arnold († 15. října 1625, České Budějovice) byl významný německý zvonař a kovolijec, působící v Českých Budějovicích. Jeho původním působištěm byla Fulda v Hessensku, odkud ho do Čech přivedla zakázka na čerpací zařízení pro Rudolfovské doly. Od roku 1606 byl měšťanem v Českých Budějovicích. Vyráběl zde vodní čerpadla a zvony pro celé jižní Čechy a okolí, pro Petra Voka z Rožmberka a císařskou armádu pak odléval i děla. V letech 1624–1625 zasedal v městské radě. V rodinné tradici pokračoval jeho syn, Vojtěch Arnold.\n\nZvonařský rod Arnoldů původem pocházel z Lotrinska.\n\nV nápisech na zvonech Valentin Arnold užívá němčinu, češtinu i latinu. \n\nNa nádvoří zámku v Českém Krumlově jsou dochována dvě děla s německými nápisy, která si u Valentina Arnolda objednal Petr Vok z Rožmberka:\n\ndělo Slavík z roku 1608 se symbolem slavíka a s nápisem: \"\"Když nikdo nezpívá, zpívám já, nad kopci a údolími se nese můj zpěv\"\"\n\ndělo Dvojitý falkonet (sokolnice) z téhož roku 1608 s nápisem: \"\"Dvojitým Falkonetem mě nazývají, k poctě Domu Růží stvořen jsem\"\".\n\nNa obou hlavních je ulita i zkratka: P.W.V.D.R. (Petrus Wok Urso Domus Rosenberg)\n\n\n"}
{"id": "71503", "url": "https://cs.wikipedia.org/wiki?curid=71503", "title": "Vojtěch Arnold", "text": "Vojtěch Arnold\n\nVojtěch Arnold (zemřel po roce 1639) byl německý zvonař a kovolijec, působící v Českých Budějovicích a Praze. Roku 1629 se ujal zvonařského řemesla po svém otci Valentinu Arnoldovi, krom toho podnikal i v jiných oblastech (lil děla a provozoval hostince). V roce 1632 se přestěhoval do Prahy, kde sléval děla pro císařskou armádu. Na jaře roku 1639 byl obviněn z machinací s kovem a uvězněn.\n\n"}
{"id": "71504", "url": "https://cs.wikipedia.org/wiki?curid=71504", "title": "Čiba", "text": "Čiba\n\nČiba (: 千葉市, \"Čiba-ši\") je hlavním městem japonské prefektury Čiba. Leží na 40 km na východo-jihovýchod od Tokia na pobřeží Tokijského zálivu.\n\nMěsto Čiba je jedním z hlavních přístavů regionu Kantó. Většina města má rezidenční charakter, pouze při pobřeží jsou továrny a sklady. Nejméně urbanizované jsou čtvrti Wakaba a Midori, kde je nejvíce lesů a krajiny zemědělského typu. Ve čtvrti Midori se nachází nejvyšší bod města 103,6 m n. m.\n\nMěsto bylo založeno 1. ledna 1921 a 1. dubna 1992 se stalo „městem z titulu vládního nařízení“ (tzn., že je de facto postaveno na úroveň prefektury).\n\nBěhem druhé světové války bylo město v období června a července 1945 bombardováno letadly United States Army Air Forces (USAAF). Největší škody způsobil kobercový nálet s použitím napalmových pum 6. července 1945. Zničeno bylo téměř 44 % území města a zemřelo 1530 lidí.\n\nČiba má 6 městských čtvrtí/městských obvodů (\"ku\"):\n\nVe městě jsou 3 veřejné vysoké školy:\nMezi významnější patří:\nPodle odhadu z 1. prosince 2015 má město 968 883 obyvatel a hustotu zalidnění 3 565 ob./km². Celková rozloha je 271,76 km².\n\nMěsto a prefektura odvozují svůj název od mocného klanu Čiba (千葉氏 [Čiba-ši]), který sám je větví ještě významnějšího klanu Taira (平氏/平家 - [Heiši/Heike]) a který od počátku 12. století (moc tohoto klanu zprvu stoupala, ale definitivně byla oslabena v období Muromači; potomci tohoto rodu zde žijí dodnes) tuto oblast, která se tehdy nazývala Šimósa, ovládala. Samotné rodové jméno se skládá ze znaků 千 [či] - tisíc a 葉 [ha] - lístků.\n\n\n\n"}
{"id": "71508", "url": "https://cs.wikipedia.org/wiki?curid=71508", "title": "Citrátový cyklus", "text": "Citrátový cyklus\n\nCitrátový cyklus (cyklus kyseliny citrónové, cyklus trikarboxylových kyselin, Krebsův cyklus) je řada reakcí, které tvoří společnou metabolickou dráhu při aerobní oxidaci sacharidů, lipidů a proteinů.\n\nPostupnou dekarboxylací a oxidací šestiuhlíkaté kyseliny citrónové uvolňuje redukční ekvivalenty, které jsou použity při oxidativní fosforylaci k syntéze ATP, hlavního energetického zdroje buňky. Citrátový cyklus hraje klíčovou roli i v dalších metabolických dějích, jako je glukoneogeneze, transaminace, deaminace nebo lipogeneze. Některé reakce cyklu proto probíhají i v buňkách, které nemají aerobní metabolismus. V prokaryotických buňkách probíhá v cytosolu, u eukaryot se enzymy citrátového cyklu vyskytují v mitochondriích a to buď volně v mitochondriálním matrixu, nebo zakotvené k vnitřnímu povrchu vnitřní mitochondriální membrány.\n\nCitrátový cyklus se také nazývá cyklus Krebsův, na počest sira Hanse Adolfa Krebse (1900–1981). Ten již v roce 1932 objevil močovinový cyklus a dobře si tedy uvědomoval, že biochemické děje v těle často pracují v cyklech. V Krebsově době bylo známo, že se glukóza před svým rozkladem na oxid uhličitý mění na pyruvát, ale další sled reakcí byl neznámý. Měl k dispozici čerstvou holubičí svalovou tkáň, do které aplikoval různé organické látky a sledoval, zda se spalují na CO. Ve třicátých letech na tomto tématu pracovali další vědci a objasňovali dokonce některé dílčí metabolické kroky. Až Krebse však napadlo, že by se mohl oxalacetát regenerovat vazbou na nějaký produkt rozkladu potravy a kondenzovat s ním na citrát, čímž by se uzavřel cyklus. Jeho práci však odmítl renomovaný časopis Nature, nicméně nakonec svou revoluční teorii v roce 1937 publikoval. Jeho žáci v několika dalších letech Krebsovu teorii prokázali pomocí radioaktivně značeného uhlíku. V padesátých letech byl cyklus upřesněn o acetylkoenzym A a v roce 1953 byla Krebsovi za objev citrátového cyklu udělena Nobelova cena za fyziologii a medicínu.\n\nProduktem katabolismu živin je acetyl-CoA, acetylový (dvouuhlíkatý) zbytek navázaný na koenzym A. K syntéze koenzymu A je potřeba vitamín B, kyselina pantothenová.\n\nProtony nesené redukovanými koenzymy jsou použity v dýchacím řetězci, kdy oxidativní fosforylací dochází k syntéze ATP, molekuly, která je hlavním zdrojem energie pro veškeré endotermní reakce probíhající v buňce.\n\nCitrátový cyklus se dá rozdělit do několika fází, například takto:\n\n1. acetyl-CoA + oxalacetát + HO → citrát + CoA-SH\nedná se o kondenzační reakci, kterou katalyzuje enzym citrátsyntáza. Acetylový zbytek navázaný na CoA a čtyřuhlíkatý oxalacetát dávají vzniknout šestiuhlíkatému citroyl-CoA. Hydrolýza vazby mezi koenzymem A a citrátem uvolní značné množství energie jako teplo.\n\n2. citrát ↔ cis-akonitát ↔ isocitrátCitrát je přeměňován na isocitrát, reakce je katalyzována enzymem akonitázou. Akonitáza obsahuje nehemové železo ve stavu Fe a síru. Citrát je nejprve dehydratován na cis-akonitát a pak rehydratován na isocitrát. Reakce je inhibována fluoracetátem, který kondenzuje jako fluoracetyl-CoA s oxalacetátem za vzniku fluorcitrátu, který působí na akonitázu inhibičně.\n\n3. isocitrát + NAD ↔ oxalsukcinát ↔ α-ketoglutarát + CO + NADH+HDehydrogenace isocitrátu za vzniku oxalsukcinátu je katalyzována isocitrátdehydrogenázou. Jsou známy tři různé isocitrátdehydrogenázy. NAD specifická dehydrogenasa je přítomna v mitochodriích, ostatní dvě, které jsou NADP specifické, se vyskytují v mitochondriích i v cytosolu. Oxidace isocitrátu pro dýchací řetězec je katalyzována výhradně NAD specifickou dehydrogenázou. Oxalsukcinát je následně dekarboxylován na α-ketoglutarát. Tuto reakci také katalyzuje isocitrátdehydrogenáza. Důležitými složkami dekarboxylační reakce je Mn nebo Mg. Koenzym NAD se při reakci redukuje na NADH+H. Protony nesené koenzymem jsou použity v dýchacím řetězci k syntéze 3 ATP.\n\n4. α-ketoglutarát + NAD + CoA-SH → sukcinyl-CoA + CO + NADH+HV dalším kroku dochází k dekarboxylaci α-ketoglutarátu. Enzymy katalyzující reakci se sdružují do α-ketoglutarátdehydrogenázového komplexu. K reakci jsou potřebné kofaktory thiamindifosfát, kyselina lipoová, NAD, FAD a koenzym A. Reakce je inhibována arsenitanem.\n\n5. sukcinyl-CoA + P + GDP ↔ sukcinát + GTP + CoA-SHEnzym sukcinátthiokinasa (sukcinyl-CoA-synthetasa) katalyzuje přeměnu sukcinyl-CoA na sukcinát. Uvolněná energie je použita k vytvoření makroergní vazby mezi fosfátem a GDP za vzniku jedné molekuly GTP. Díky GTP nakonec vzniká ATP. Reakci, při které vznikne ATP mimo dýchací řetězec, se říká substrátová fosforylace.\n\n6. sukcinát + FAD ↔ fumarát + FADHSukcinát je dehydrogenován na fumarát. Enzym sukcinátdehydrogenáza, který katalyzuje tuto reakci, je vázán na vnitřní povrch vnitřní membrány mitochondrie. Je to jediný enzym citrátového cyklu, který přenáší protony na flavoprotein, bez účasti NAD. Malonát a oxalacetát kompetitivně inhibují sukcinádehydrogenázu. Redukovaný koenzym FADH přenáší redukční ekvivalenty do dýchacího řetězce. Na rozdíl od NADH ale vytvoří jen 2 molekuly ATP.\n\n7. fumarát + HO ↔ malátAdicí vody na fumarát vznikne malát. Reakce je katalyzována enzymem fumarázou (fumaráthydratasa). Je specifická pro isomer malátu.\n\n8. malát + NAD ↔ oxalacetát + NADH+HV poslední reakci je malát dehydrogenován enzymem malátdehydrogenázou zpět na oxalacetát.\n\nBěhem jedné otáčky vznikne při substrátové fosforylaci 1 molekula ATP. Při oxidaci acetyl-CoA se při každé otáčce cyklu vytvoří 3 molekuly NADH+H a jedna molekula FADH. Při oxidativní fosforylaci v dýchacím řetězci se při oxidaci NADH+H na NAD vytváří 3 molekuly ATP, při oxidaci FADH se tvoří 2 molekuly ATP. Oxidací jedné molekuly acetyl-CoA by tedy mělo vzniknout 12 molekul ATP. Ve skutečnosti se ale vytvoří asi 10 ATP.\n\nCitrátsynthasa, isocitrátdehydrogenasa a α-ketoglutarátdehydrogenásový komplex jsou enzymy, které jsou alostericky inhibované vysokou koncentrací ATP. To zabraňuje nadměrné spotřebě acetyl-CoA.\n\nNěkteré enzymy jsou inhibovány, pokud je v mitochondrii velké množství redukovaných koenzymů. Rychlost zpětné oxidace koenzymů je závislá na dýchacím řetězci, tedy i na dostupnosti kyslíku. Nepřítomnost nebo částečný nedostatek O způsobí úplnou nebo částečnou inhibici cyklu. Naopak zvýšená rychlost respirace, ke které dochází při zvýšené potřebě ATP, zvyšuje i aktivitu citrátového cyklu.\n\nCitrátový cyklus nemusí proběhnout celý, některé jeho meziprodukty mohou být substrátem pro jiné metabolické dráhy, naopak jiné dráhy končí v některé součásti cyklu. Citrátový cyklus plní funkci v oxidativních i syntetických pochodech, je tzv. amfibolický. Oxalacetát může být přeměněn na pyruvát a použit ke glukoneogenezi, tzn. pro syntézu sacharidů. Cyklus může sloužit také jako zdroj uhlíkových koster k syntéze postradatelných aminokyselin. Naopak po transaminaci a deaminaci mohou aminokyseliny do cyklu vstupovat:\n\nGlycin, alanin, cystein, hydroxyprolin, serin, threonin a tryptofan tvoří pyruvát, ze kterého je syntetizován acetyl-CoA; arginin, histidin, glutamin a prolin jsou substrátem pro tvorbu α-ketoglutarátu, isoleucin, methionin a valin tvoří sukcinyl-CoA, tyrosin a fenylalanin tvoří fumarát.\n\nAcetyl-CoA je hlavním substrátem pro syntézu mastných kyselin.\n\nČtyři vitamíny, patřící do B-komplexu, mají nezastupitelnou úlohu v citrátovém cyklu.\n\n\n"}
{"id": "71515", "url": "https://cs.wikipedia.org/wiki?curid=71515", "title": "Zdeňka Bezděková", "text": "Zdeňka Bezděková\n\nZdeňka Bezděková, rozená Vondrušková, poprvé provdaná Bezděková, podruhé Pavlíková (19. dubna 1907, České Budějovice – 12. srpna 1999, České Budějovice) byla česká spisovatelka, filoložka a překladatelka.\n\nVystudovala dívčí reálné gymnázium v Českých Budějovicích a poté studovala filosofii a literaturu v Praze a Paříži. Promována byla v roce 1931.\n\nPoprvé se provdala dne 22. června 1929 se v Praze, za gymnaziálního profesora Františka Bezděka (1896–??). Toto manželství bylo rozvedeno v roce 1930 a prohlášeno za rozloučené roku 1932.\n\nOd roku 1933 učila, nejprve na měšťanské škole, později na gymnáziu v Českých Budějovicích. Po válce byla učitelkou Sušici a Praze, od roku 1949 učila českou literaturu na Pedagogické fakultě v Českých Budějovicích, kde posléze vedla katedru filologie. Do důchodu odešla v roce 1962.\n\n\nNejčastěji vydávaným dílem Bezděkové je kniha pro děti a mládež \"Říkali mi Leni\". V roce 1983 též knihu vydalo nakladatelství Práce jako četbu pro žáky základních škol. Kniha byla mnohokrát upravována a přeložena do několika jazyků, například do ruštiny, angličtiny, slovenštiny či švédštiny. V poutavém a dobře vykresleném příběhu se rozvíjí osudy dívky, která byla za druhé světové války odebrána českým rodičům a zavlečena do Německa na převychování. \nDesetileté děvčátko Leni prožívá nepříliš radostné dětství v rodině Freiwaldových v malém městečku v poválečném západním Německu. Ovdovělá matka Rosa, zapálená fašistka, se k tiché, citlivé a samotářské dcerce chová chladně a odtažitě, starší bratr Raul ji trápí a ubližuje jí jak jen to jde. I ve škole je Leni vystavena neustálému ponižování ze strany spolužaček. Jedinou oporou je jí laskavá babička Matylda a kamarádka Toni, které se svěřuje se svými trápeními. Leni si matně vzpomíná i na lepší časy: na milujícího tatínka, který ji učil dětské říkanky a na láskyplnou maminku, jíž se necitelná Rosa ani v nejmenším nepodobá. Byla to skutečnost, nebo jen pouhý sen? \n\nPostupně se před dívenkou kupí indicie napovídající, že všechno je jinak, než se na první pohled zdálo a celý její dosavadní život byl jedna velká lež. Díky tomu Leni postupně zjišťuje, že byla v útlém věku adoptovaná a její starý kufřík dobře schovaný na půdě napovídá, že dokonce ani není Němka, její pravou vlastí je Československo. S pomocí učitele Bauma a amerických vojáků pak zjišťuje svou pravou totožnost – je Alena Sýkorová, dcera českého učitele, kterého za války popravili nacisté a jeho tehdy tříletou dcerku odvlekli do Německa na převychování. Leni/Alenka se vrací domů do Čech a setkává se po mnoha letech znovu se svou skutečnou maminkou. \n\n"}
{"id": "71517", "url": "https://cs.wikipedia.org/wiki?curid=71517", "title": "Don", "text": "Don\n\nDon ( , starořecky \"Tanaïs\") je řeka v Tulské, v Lipecké, ve Voroněžské, ve Volgogradské a v Rostovské oblasti v Rusku. Je dlouhá 1870 km. Povodí řeky činí 422 000 km². Jde o pátou nejdelší evropskou řekou a současně nejdelší přítok Azovského moře. Název řeky je zmíněn ve druhé sloce písně, z níž se stala ukrajinská hymna.\n\nPramení ve městě Novomoskovsku v Tulské oblasti na východních svazích Středoruské vysočiny. Na horním toku nad ústím Tiché Sosny teče v relativně úzké dolině. Pravý břeh je vysoký místy až 90 m a silně zbrázděn stržemi, zatímco levý břeh je pozvolný. Koryto je členité a je v něm mnoho peřejí.\n\nNa středním toku pod městem Kalač na Donu se údolí znatelně rozšiřuje a dolina řeky dosahuje u Serafimovičů šířky až 6 km. Pravý břeh se i zde vyznačuje větší výškou. Střední tok zakončuje rozsáhlá Cimljanská přehrada jež zvedla hladinu řeky o 26 m a umožnila stavbu Volžsko-donské vodní cesty.\n\nPod přehradou teče řeka v dolině široké 20 až 30 km. Hloubka dosahuje místy až 20 m. Pod Rostovem na Donu začíná delta, jež má rozlohu 340 km² a ústí do Taganrogského zálivu Azovského moře.\n\n\nZdrojem vody jsou převážně sněhové srážky. 70 % ročního odtoku připadá na měsíce březen, duben a květen. Povodí Donu neoplývá velkým množstvím vody. Celkový odtok bez započtení vody na zavlažování představoval 29,5 km³, což odpovídalo průměrnému průtoku 935 m³/s. Ten se po postavení Cimljanské přehrady a vybudování zavlažovacích systémů na dolních přítocích zmenšil o cca 200 - 250 m³/s. Na horním toku řeka zamrzá na začátku listopadu a rozmrzá v polovině dubna. Na dolním toku zamrzá v první třetině prosince a rozmrzá v poslední třetině března. Běžně se však ledy lámou i několikrát během zimy. Každý rok řeka odnese až 14 Mt pevných částic a 6,2 Mt rozpuštěných minerálních látek. Nízký sklon na dolním toku je příčinou velmi pomalého toku, což dalo za vznik pojmenování „Tichý Don“.\n\nVodní doprava je možná od ústí k městu Liski v délce 1355 km a na jaře až do vesnice Chlevnoje ještě dalších 235 km. Důležitými přístavy jsou Liski, Kalač na Donu, Volgodonsk (na Cimljanské přehradě), Rostov na Donu, Azov. S Volhou je řeka spojena Volžsko-donským kanálem, který je dlouhý 105 km a díky němu je řeka spojena s Baltským, Bílým a Kaspickým mořem.\n\nCimljanská vodní elektrárna o stanoveném výkonu 212 MW poskytuje Rostovské oblasti ročně přes 500 milionu kWh.\n\n\nNa řece je rozvinuté rybářství. Průmyslově se zpracovávají candáti, cejni, kapři, ostruchy, placky, jeseter ruský a hvězdnatý (především na dolním toku a v ústí).\n\nUž v 1. tisíciletí př. n. l. byla řeka důležitou dopravní cestou mezi centrálními oblastmi současného Ruska včetně Povolží a pobřežím Azovské moře. Ve 4. až 3. století př. n. l. vznikla v ústí řeky řecká kolonie Tanaïs. Po řece probíhal obchod s antickými koloniemi na Krymu a na Tamanském poloostrově. Na začátku 1. tisíciletí územím dolního toku procházela cesta kudy pronikaly hordy Hunů a Bulharů, po jejichž ústupu bylo území osídleno Východními Slovany. V 7. až 9. století obydleli dolní a střední tok Chazarové. Nájezdy Maďarů a Pečeněgů vytlačily slovanské obyvatelstvo z povodí horního toku. V 11. století dolní tok obývali kočovní Polovci a od 13. století byl pod vládou mongolsko-tatarské Zlaté Hordy a pustnul. Ve 14. až 16. století se řeka stává tržní cestou mezi Ruskem a janovskými koloniemi na Krymu, přičemž v ústí řeky se nacházela kolonie Tana. V 15. století na řece začínají vznikat sídla svobodných lidí - kozáků a o století později vzniká Donské kozácké vojsko. V 17. století byla řeka opěrnou základnou rolnického povstání pod vedením Stěnky Razina a v letech 1707-09 došlo k velkému Bulavinskému povstání. V 18. století prudce stoupá hustota osídlení v souvislosti s přechodem kozáků k zemědělství a přílivem Rolníků. S rozvojem kapitalismu vzniká průmyslová oblast Donbas. V jeho povodí probíhaly velmi těžké boje v letech jak 1918-1920 v rámci občanské války v Rusku tak i v letech 1941-1945 v rámci velké vlastenecké války.\n"}
{"id": "71524", "url": "https://cs.wikipedia.org/wiki?curid=71524", "title": "Basionym", "text": "Basionym\n\nBasionym je taxonomický pojem označující vědecké (latinské) jméno, pod nímž byl určitý taxon poprvé v literatuře platně (validně) popsán. Tento pojem má své oprávnění pouze tehdy, když hovoříme v vzájemném vztahu dvou vědeckých jmen určitého taxonu.\n\nPlatný popis musí být vždy založen na určitém typu, kterým je pro druh a vnitrodruhové taxony (poddruh, varieta atp.) vzorek příslušného organismu (např. herbářová položka, exsikát, konzervovaný vzorek, či položka v entomologické sbírce) spolu s údaji o místě a době získání příslušného vzorku a údaje o osobě, která vzorek organismu získala. U vyšších taxonů je typem taxon nejbližší nižší základní úrovně, např. pro rod je to jeden z druhů tohoto rodu, u čeledi je jím jeden z rodů zařazených do této čeledi. \n\nV botanice, mykologii a bakteriologii se podle nomenklatorických pravidel jméno autora tohoto popisu (nebo dohodnutá zkratka jeho jména) při změně systematického zařazení tohoto taxonu píše za novým jménem do kulatých závorek a obvykle se doprovází i letopočtem, v němž tento první popis byl učiněn. Za touto závorkou se pak uvádí jméno (zkratka jména) autora, který popsal tento taxon v jiném systematickém zařazení, a letopočet, v němž bylo toto nové systematické zařazení publikováno.\n\nV zoologii jsou nomenklatorická pravidla poněkud odlišná; při změně názvu se uvádí vždy pouze jméno (zkratka jména) autora basionymu, ale pro odlišení se spolu s uvedením letopočtu uzavírá do závorek, zatímco u basionymu jsou jméno (zkratka) autora a letopočet psány bez závorek.\n\nUvádění autora a letopočtu prvního popisu má značný význam, neboť umožňuje či usnadňuje vysledovat historii změn vědeckého jména taxonu, založeného na stejném nomenklatorickém typu, tedy o jeho synonymech. V případě, že se jedná právě takováto synonyma, nazývají se \"homotypická synonyma\" (dříve též \"nomenklatorická synonyma\").\n\nExistují dva základní způsoby, kdy se princip basionymu užívá:\n\nPrvním je používání druhového epiteta (přívlastku), pokud je zapotřebí určitý druh přesunout z jednoho rodu do jiného rodu. V takovém případě je podle pravidel nomenklatury povinnost použít v novém binomickém názvu stejný přívlastek (povolena je pouze případná gramatická změna, pokud jméno nového rodu je v jiném gramatickém rodu než u basionymu), pokud tomu nebrání důvod, že v novém rodě už existuje stejné binární jméno. Tento postup se nazývá \"nová kombinace\" a při popisu se tato okolnost zdůrazní uvedením zkratky \"comb. nov.\" v závorkách za novým jménem. \n\nNapř. Linné popsal v roce 1753 v svém díle Species Plantarum smrk ztepilý latinským názvem \"Pinus abies\" a zařadil jej do rodu borovice (\"Pinus\"). Proto plné jméno je třeba psát \"Pinus abies\" L., 1753. Avšak v roce 1881 německý botanik Gustav Karl Wilhelm Hermann Karsten přeřadil tento taxon do rodu smrk (\"Picea\") a publikoval to ve svém díle Deutsche Flora. V tomto systematickém zařazení je jej třeba psát \"Picea abies\" (L., 1753) Karsten, 1881. Říkáme pak, že basionymem \"Picea abies\" je \"Pinus abies\".\n\nPřípad, kdy dojde ke změně tvaru přívlastku, můžeme demonstrovat na příkladu jednoho ze synonym houby anýzovníku vonného a to \"Trametes odorata\" (Wulfen, 1788) Fr., 1838. Basionymem tohoto jména je \"Boletus odoratus\" Wulfen 1788 ex Fr., 1821. Protože v latině je „boletus“ rodu mužského, zatímco „trametes“ bylo prohlášeno za rod ženský, musela se odpovídajícím způsobem změnit koncovka druhového přívlastku.\n\nDruhý případ je spojen se změnou zařazení určitého taxonu do taxonomické kategorie, např. z formy se povýší na úroveň poddruhu (subspecies). I v tomto případě se použije původního přívlastku (epiteta), původně určujícího formu, a pokud tomu nic nebrání, použije se jako přívlastek poddruhový. V tomto případě jde o změnu \"statusu taxonu\" a vyznačuje se to při první publikaci zkratkou \"stat. nov.\" v závorkách. Pokud při změně statusu dojde i ke změně zařazení, označuje se to zkratkou \"comb. et stat. nov.\".\n\nNapř. německý botanik Heinrich Mayr jako první popsal douglasku sivou jako \"Pseudotsuga glauca\" Mayr, 1901. V roce 1923 jiný německý botanik Fritz Kurt von Schwerin usoudil, že se jedná o pouhý poddruh douglasky tisolisté a vytvořil novou kombinaci se změnou statusu, kterou nazval \"Pseudotsuga taxifolia\" (Poir., 1804) Britton, 1889 subsp. \"glauca\" (Mayr, 1901), Schwer., 1932. Všimněte si, že i u názvu druhu i v tomto případě došlo ke změně kombinace a to z původního zařazení \"Abies taxifolia\" Poir., 1804 při přeřazení z rodu jedle do rodu douglaska.\n\n"}
{"id": "71527", "url": "https://cs.wikipedia.org/wiki?curid=71527", "title": "Kitakjúšú", "text": "Kitakjúšú\n\nKitakjúšú (: 北九州市; \"Kitakjúšú-ši\"), doslova „Sever devíti provincií“, je město v prefektuře Fukuoka na ostrově Kjúšú, Japonsko. Má asi 1 milion obyvatel.\n\nKitakjúšú vzniklo 10. února 1963 spojením pěti měst – Modži, Kokura, Tobata, Jahata a Wakamacu – kolem starobylého města Kokura. 1. dubna 1963 se stalo „městem z titulu vládního nařízení“ (tzn., že je de facto postaveno na úroveň prefektury).\n\n9. srpna 1945 byla Kokura primárním cílem pro shoz jaderné bomby „Fat Man“. Ale protože bylo město zahaleno mraky, rozhodl se major Charles Sweeney shodit bombu na náhradní cíl – Nagasaki. Od té doby se v Japonsku používá výraz „štěstí jako v Kokuře“.\n\n\n\n"}
{"id": "71533", "url": "https://cs.wikipedia.org/wiki?curid=71533", "title": "Chlorid zlatitý", "text": "Chlorid zlatitý\n\nChlorid zlatitý (chemický vzorec AuCl) je nejběžnější sloučeninou zlata. Z českého chemického názvosloví vyplývá, že je zlato v této sloučenině v oxidačním čísle III+. Existují ještě dvě sloučeniny zlata s chlorem, chlorid zlatný a kyselina chlorozlatitá.\n\nChlorid zlatitý se nejčastěji připravuje přímou chlorací čistého zlata za vysokých teplot:\n\n2Au + 3Cl → 2AuCl\n\nBezvodý chlorid zlatitý se již za teploty okolo 160 °C rozkládá v chlorid zlatný. Touto reakcí se dá připravovat čisté zlato, protože chlorid zlatný se následně za teploty okolo 420 °C rozkládá na zlato a zpět na chlorid zlatitý (dochází k disproporcionaci):\n\nAuCl → AuCl + Cl\n\n3AuCl → AuCl + 2Au\n\nReakcí s vodným roztokem kyseliny chlorovodíkové vzniká komplexní sloučenina nazývaná kyselina chlorozlatitá:\n\nHCl (aq) + AuCl (aq) → HAuCl (aq)\n\nObdobně probíhá reakce chloridu zlatitého s chloridy, produktem jsou poté příslušné chlorozlatitany.\n\nChlorid zlatitý existuje, podobně jako bromid zlatitý, jako dimer. To znamená, že jeho molekula vypadá takto:\n\nChlorid zlatitý je nejběžnější chemickou sloučeninou zlata, pro přípravu ostatních sloučenin zlata bývá výchozí látkou. Připravuje se z něj např. komplexní sloučenina tetrakyanozlatitan draselný:\n\nAuCl + 4KCN → K[Au(CN)] + 3KCl\n\nChlorozlatité soli, hlavně tetrachlorozlatitan sodný, vznikající reakcí chloridu zlatitého a chloridu sodného, se používají jako katalyzátor při reakcích.\n\nVe fotografii se používá jako tónovací lázeň.\n\n"}
{"id": "71534", "url": "https://cs.wikipedia.org/wiki?curid=71534", "title": "Pisivky", "text": "Pisivky\n\nPisivky (Psocoptera) jsou řád drobného, okřídleného nebo bezkřídlého hmyzu, zahrnující v 35 čeledích asi 3000 druhů.\n\nKousací ústní orgány jsou speciálně upraveny k úplnému rozmělnění potravy, protože jim chybí předžaludek. Část spodního pysku je přeměněna ve snovací aparát. Ústní ústrojí kousací s mohutnými kusadly krytými velkým horním pyskem.\n\nJsou drobní, málo sklerotizovaní. Dva páry průhledných křídel u makropterních druhů vždy delší než zadeček, v klidu jsou křídla složena střechovitě nad tělem. Časté druhy brachypterní, mikropterní i apterní.\n\nZbarvení žlutavé či hnědavé, drobné a měkké tělo, velká a pohyblivá hlava, nitkovitá tykadla, nesouměrná kusadla, čelisti s dlátovitou vnitřní sanicí, blanitá křídla s redukovanou žilnatinou (často jsou zakrnělá nebo chybějí).\n\nJsou vesměs býložravé. Živí se hlavně řasami, lišejníky, plísněmi, humusem, pylem, příležitostně i ústrojnými zbytky. Žijí jednotlivě nebo ve skupinách, často i se svými larvami.\n\nNajdeme je na rozmanitém podkladu: na stromech a křovinách, v hrabance, na skalách, v hnízdech ptáků a savců, několik druhů při přemnožení může škodit na potravinách, starém nábytku, knihách, v herbářích a zoologických sbírkách. Častá je vazba na řasy, houby, plísně. Přezimují v různých stadiích, hlavně jako vajíčka nebo larvy.\n\nProměna je nedokonalá. Páření často předchází přípravná fáze, bezkřídlé samice některých druhů lákají samce klepavými zvuky – tlučením zadečku o podklad. Některé druhy přikrývají snůšku tvrdnoucím sekretem smíšeným s detritem, jiné nad ní tkají síťku. Dospělcům podobné larvy prokusují vaječný obal vaječným zubem. Celkem 5–6krát se svlékají a většina druhů má do roka jednu generaci.\n\nPisivka knižní (\"Liposcelis divinatorius\")\nDélka těla je asi 1 mm. Rozšíření je kosmopolitní. Je známým synantropním druhem, který se za příznivých podmínek dokáže masově přemnožit.\n\nPůvodní názor na ni byl, že je škodlivá, což se ale ukázalo jako neopodstatněný omyl. Tento druh se totiž živí hlavně plísněmi, které ve vlhku a teplu bují na knihařském klihu a samy poškozují vazbu. Pisivka knižní je tedy spíš pomocníkem než škůdcem. Podrobné studie ukázaly, že pod tímto druhem se ve skutečnosti skrývá okolo 20 vzájemně si velice podobných (i pro odborníky obtížně rozpoznatelných) druhů.\n\nPisivka bledá (\"Trogium pulsatorium\")\n\nTato asi 2 mm velká bezkřídlá pisivka se vyskytuje v bytech, stodolách, sklepích, včelínech apod. Živí se ústrojnými látkami a pří přemnožení způsobuje škody hlavně v hmyzích sbírkách a herbářích. Samice při lákání samců vydávají klepánim zadečku o podklad klepavé zvuky.\n\nPisivka skleníková (\"Ectopsocus briggsi\")\n\nJe zástupcem okřídlených druhů, který se kromě skleníků vyskytuje i ve volné přírodě na různých dřevinách. Vyskytuje se i v Česku.\n\n"}
{"id": "71536", "url": "https://cs.wikipedia.org/wiki?curid=71536", "title": "Meningitida", "text": "Meningitida\n\nMeningitida čili zánět mozkových blan je zánět ochranných membrán pokrývajících mozek a míchu, známých pod souhrnným názvem mozkomíšní pleny. Zánět je vyvoláván viry, bakteriemi či jinými mikroorganismy, méně často pak vlivem některých léků. Meningitida (zvláště bakteriální) může ohrozit život člověka, k zánětu dochází v oblasti mozku a míchy; při bakteriální meningitidě je vývoj příznaků v řádu hodin. Proto je nemoc řazena mezi urgentní stavy.\n\nK nejčastějším symptomům meningitidy patří bolesti hlavy a ztuhlost šíje (postižení velmi často nejsou schopni dotknout se bradou vrchní části hrudníku) spojené s horečkou, zmateností nebo poruchami vědomí, zvracením a neschopností snášet světlo (fotofobie) či hlasité zvuky (fonofobie). U dětí se často vyskytují pouze nespecifické symptomy, jako je podrážděnost a ospalost. Pokud se objeví vyrážka, může být znamením specifické příčiny meningitidy; charakteristická vyrážka doprovází například meningitidu způsobenou bakteriemi Neisseria meningitidis.\n\nDiagnózu meningitidy potvrdí nebo vyvrátí lumbální punkce. Do páteřního kanálu lékař vpraví injekční jehlu a odebere vzorek mozkomíšního moku, který obklopuje mozek a míchu. Mozkomíšní mok je pak podroben zkoumání v laboratoři. Prvním krokem v léčbě akutní meningitidy je okamžité nasazení antibiotik a někdy i antivirotik. Pro prevenci komplikací z rozsáhlého zánětu lze použít kortikosteroidy. Meningitida může vést k závažným dlouhodobým důsledkům, jako je například ztráta sluchu, epilepsie, hydrocefalus a kognitivní poruchy, a to zejména není-li léčba zahájena urychleně. Některým formám meningitidy (například těm spojeným s infekcí meningokoky, bakterií \"Haemophilus influenzae\" typu B, pneumokoky nebo virem příušnic) lze předejít imunizací.\n\nU dospělých je nejběžnějším příznakem meningitidy prudká bolest hlavy, k níž dochází v téměř 90 % případů bakteriální meningitidy, a opozice šíje (neschopnost ohnout krk pasivně vpřed v důsledku zvýšení svalového napětí a ztuhlosti šíje). Klasické trio diagnostických příznaků zahrnuje ztuhlost šíje, náhlou horečku a změny vědomí; všechny tyto tři prvky jsou však přítomny u cca 44–46 % případů bakteriální meningitidy. Pokud se u nemocného neobjevil ani jeden z uvedených tří příznaků, meningitida je vysoce nepravděpodobná. Další symptomy běžně se u meningitidy vyskytující zahrnují fotofobii (nesnášenlivost jasného světla) a fonofobii (nesnášenlivost hlasitých zvuků). U malých dětí se výše uvedené příznaky často nevyskytují; patrná u nich může být pouze podrážděnost a nezdravý vzhled. U kojenců mladších 6 měsíců může dojít k výduti fontanely (měkké místo na vrcholku hlavy dítěte). K dalším rysům, které odlišují meningitidu u malých dětí od jiných, méně závažných nemocí, patří bolesti nohou, studené končetiny a abnormální barva kůže.\n\nKe ztuhnutí šíje u dospělých dochází v 70 % případů bakteriální meningitidy. Dalšími symptomy meningismu jsou pozitivní Kernigův příznak či Brudzińského příznak. Kernigův příznak je posuzován u osoby ležící naznak s kyčlemi a koleny ohnutými v úhlu 90 stupňů. U osoby s pozitivním Kernigovým příznakem není kvůli bolesti možné pasivní natažení kolene. Brudzińského příznak je pozitivní, když ohnutí šíje působí mimovolní ohnutí kolene a kyčle. Přestože se Kernigův a Brudzińského příznak pro kontrolu výskytu meningitidy používají, senzitivita obou testů je omezená. Pro meningitidu však mají oba testy velmi vysokou specificitu – uvedené symptomy se u jiných chorob vyskytují jen zřídka. Jiný test, zvaný „jolt accentuation maneuver“, pomáhá určit, zda osoba, u níž se vyskytla horečka a bolesti hlavy, trpí meningitidou. Dotyčný je požádán, aby rychle v horizontálním směru otáčel hlavou – pokud to nevede ke zhoršení bolesti, meningitida není pravděpodobná.\n\nMeningitida způsobená bakterií \"Neisseria meningitidis\" (známá jako meningokoková meningitida) může být od meningitidy způsobené jinými činiteli odlišena díky rychle se šířící petechiální vyrážce, která může předcházet dalším symptomům. Vyrážku tvoří velký počet malých, nepravidelných fialových nebo červených skvrnek (petechií) na trupu, dolních končetinách, sliznicích, spojivkách a (občas) na dlaních rukou nebo ploskách chodidel. Vyrážka obvykle přetrvává i po zatlačení na místo výskytu – červené skvrny nemizí ani při tlaku prstem či sklenicí. Přestože se tato vyrážka nemusí nutně u meningokokové meningitidy objevit, je pro tuto chorobu relativně specifická; občas se ale vyskytne i u meningitidy způsobené jinými bakteriemi. O příčinách meningitidy mohou dále svědčit i další kožní projevy, například nemoc rukou, nohou a úst nebo genitální herpes; oba symptomy souvisí s různými formami virové meningitidy.\n\nV raných fázích nemoci se mohou vyskytnout další potíže. Ty mohou vyžadovat specifickou léčbu a někdy jsou znakem toho, že choroba je velmi závažná nebo že prognóza není příliš dobrá. Infekce může zapříčinit sepsi, syndrom systémové zánětové odpovědi nebo pokles krevního tlaku, zrychlenou srdeční frekvenci, vysokou či abnormálně nízkou teplotu a zrychlené dýchání. V počáteční fázi může krevní tlak značně poklesnout, zejména, ne ale výhradně, u meningokokové meningitidy; to může být příčinou nedostatečného přísunu krve dalším orgánům. Diseminovaná intravaskulární koagulace, nadměrná aktivace srážení krve, může být překážkou průtoku krve do orgánů a paradoxně zvýšit riziko krvácení. U meningokokových onemocnění může dojít i ke gangréně končetin. Závažné meningokokové a pneumokokové infekce mohou vést ke krvácení do nadledvin, jež může být příčinou Waterhousova-Friderichsenova syndromu, často způsobujícího úmrtí.\n\nDojít může rovněž k otoku mozkové tkáně, zvýšení tlaku uvnitř lebky a následkem toho k vyhřeznutí oteklého mozku spodinou lebeční. To se může projevit ve snížené úrovni vědomí, absenci zornicového reflexu a abnormálním držení těla. Zánět mozkové tkáně může také bránit normálnímu průtoku mozkomíšního moku v okolí mozku (hydrocefalus). Z různých příčin se mohou objevit i záchvaty; u dětí v raných stadiích meningitidy jsou však běžné (ve 30 % případů) a nemusí nutně naznačovat příčinu onemocnění. Dojít k nim může v důsledku zvýšeného tlaku a vlivem zanícených oblastí mozkové tkáně. Fokální záchvaty (záchvaty postihující jednu končetinu či část těla), přetrvávající záchvaty, záchvaty s pozdním nástupem a ty, které jsou i při užití léků těžko kontrolovatelné, signalizují nepříliš dobrý dlouhodobý výhled.\n\nZánět mozkomíšních plen může vést k anomáliím kraniálních nervů, skupiny nervů vedoucích z mozkového kmene do hlavy a oblasti šíje, které mimo jiné kontrolují pohyby očí, obličejové svaly a sluch. Potíže s viděním a ztráta sluchu mohou přetrvat i po skončení meningitidy. Zánět mozku (encefalitida) nebo mozkových krevních cév (cerebrální vaskulitida), stejně jako vznik krevních sraženin v cévách (mozková žilní trombóza), mohou způsobit slabost, ztrátu citlivosti či abnormální pohyb nebo funkci části těla řízené postiženou oblastí mozku.\n\nMeningitida je obvykle způsobena infekcí přenesenou mikroorganismy. Většinu infekcí zapříčiňují viry; bakterie, plísně a prvoci jsou pak další častou příčinou. Onemocnění může být v mnoha případech i neinfekčního původu. Pojem aseptická (nehnisavá) meningitida označuje ty případy nemoci, u nichž nebyla prokázána bakteriální infekce. Tento typ meningitidy obvykle působí viry, může však vzniknout i po prodělané bakteriální infekci, jež byla již částečně vyléčena, když bakterie z mozkomíšních plen zmizely; patogenní látky mohou také infikovat prostor kolem mozkomíšních plen (například při sinusitidě). Příčinou aseptické meningitidy může být i endokarditida (zánět srdečních chlopní), v jehož průběhu dochází k rozsévání malých shluků bakterií v krevním řečišti). Aseptická meningitida může vzniknout také z infekce vyvolané spirochetami, jistým typem bakterií, k nimž patří například \"Treponema pallidum\" (příčina syfilidy) a \"Borrelia burgdorferi\" (známá jako příčina lymské boreliózy). Meningitida může souviset s cerebrální malárií (malárie zasahující mozek) či amébovou meningitidou, způsobenou infekcí amébami, jako je například \"Naegleria fowleri\", jíž se lze nakazit vodou ze sladkovodních zdrojů.\n\nTypy bakterií způsobujících bakteriální meningitidu se liší v závislosti na věkové skupině infikovaného jedince.\n\nV důsledku nedávno prodělaného poranění lebky může potenciálně dojít k proniknutí bakterií dutiny nosní do meningeálního prostoru. Podobně je zvýšené riziko meningitidy spojeno s užíváním přístrojů, jako je mozkový shunt, externí ventrikulární drén či Ommaya rezervoár, které jsou zaváděny do mozku a okolí mozkomíšních plen. V takových případech je pravděpodobnější, že nemocní budou nakaženi stafylokokem, pseudomonádami nebo jinými gramnegativními bakteriemi. Tyto patogeny také souvisí s meningitidou u osob s poškozeným imunitním systémem. U malého počtu lidí může k meningitidě vést infekce v oblasti hlavy a krku, jako je zánět středního ucha nebo mastoiditida. Pro uživatele kochleárních implantátů, užívaných osobami s postižením sluchu, představuje vyšší riziko pneumokoková meningitida.\n\nTuberkulózní meningitida, což je meningitida způsobená bakterií \"Mycobacterium tuberculosis\", je častější u lidí žijících v zemích, kde má tuberkulóza endemický charakter, setkáváme se s ní však i u osob s imunitními problémy, jako je například AIDS.\n\nOpakující se bakteriální meningitida může být způsobena přetrvávajícím anatomickým defektem, buď vrozeným nebo získaným, či poruchami imunitního systému. Anatomické defekty způsobují průchodnost mezi vnějším prostředím a nervovým systémem. Nejběžnější příčinou opakující se meningitidy jsou fraktury lebky, a to zejména takové, které zasahují spodinu lebeční nebo dutiny a skalní kosti. Přibližně 59 % případů opakující se meningitidy vzniká na základě podobných anatomických anomálií, 36 % v důsledku imunitní nedostatečnosti (jako je například deficit komplementu způsobující náchylnost zvláště k opakující se meningokokové meningitidě) a 5 % v důsledku probíhajících zánětů v okolí mozkomíšních plen.\n\nK virům způsobujícím meningitidu patří enteroviry, virus Herpes simplex typu 2 (a méně často typu 1), virus Varicella zoster (známý jako příčina planých neštovic a pásového oparu), příušnice, HIV a LCM.\n\nVzniku fungální meningitidy napomáhá řada rizikových faktorů – například užívání imunosupresiv (mimo jiné po transplantaci orgánu), při HIV/AIDS či ztrátě imunity spojené s věkem. U osob s normálně fungujícím imunitním systémem se objevuje zřídka, došlo k ní ale při kontaminaci léků. Příznaky se obvykle rozvíjejí postupně – bolesti hlavy a horečka mohou přetrvávat po dobu nejméně dvou týdnů, než dojde ke stanovení diagnózy. Nejčastější formou fungální meningitidy je kryptokoková meningitida způsobená kvasinkou \"Cryptococcus neoformans\". Odhaduje se, že v Africe je kryptokoková meningitida nejběžnější příčinou meningitidy a stojí za 20–25 % úmrtí souvisejících s AIDS na tomto kontinentě. K dalším častým fungálním příčinám meningitidy patří patogenní houba \"Histoplasma capsulatum\", \"Coccidioides immitis\", dimorfní houba \"Blastomyces dermatitidis\" a představitelé rodu \"Candida\".\n\nPokud je v mozkomíšním moku potvrzena převaha eozinofilů (druh bílých krvinek), často se předpokládá, že meningitida byla způsobena parazity. Nejčastěji implikovanými parazity jsou hlístice \"Angiostrongylus cantonensis\", \"Gnathostoma spinigerum\" a \"krevnička střevní\", a dále také nemoci způsobené parazity – cysticerkóza, toxokaróza, nemoc způsobená škrkavkou \"Baylisascariasis\", paragonimóza a celá řada vzácných onemocnění a neinfekčních chorob.\n\nK meningitidě může dojít v důsledku řady neinfekčních příčin – rozšíření rakoviny na mozkomíšní pleny (maligní neboli neoplastická meningitida) či působení některých léků (zejména nesteroidních protizánětlivých léků, antibiotik a nitrožilních imunoglobulinů). Na vině mohou být také další zánětlivá onemocnění, například sarkoidóza (jež se pak nazývá neurosarkoidóza), choroby pojivových tkání jako systémový lupus erythematodes a některé formy vaskulitidy (zánětlivé onemocnění stěn krevních cév), jako například Behçetova choroba. Příčinou meningitidy mohou být i epidermoidní cysty a dermoidní cysty, a to kvůli uvolňování dráždivých látek do subarachnoidálního prostoru. Mollaretova meningitida je syndromem opakujících se epizod aseptické meningitidy; existují domněnky, že je způsobena virem Herpes simplex typu 2. Vzácně může být příčinou meningitidy migréna, diagnóza však bývá stanovena až poté, kdy byly další příčiny vyloučeny.\n\nMozkomíšní pleny jsou tvořeny třemi membránami, které společně s mozkomíšním mokem obalují a chrání mozek a míchu (centrální nervový systém). Měkká plena mozková je velmi jemná nepropustná membrána, která přiléhá pevně k povrchu mozku a kopíruje všechny jeho obrysy a tvary. Pavučnice (nazývaná takto kvůli své podobnosti s pavučinou) je pak jakýsi měchýř přiléhající volně na povrch měkké pleny mozkové. Subarachnoidální prostor odděluje pavučnici a měkkou plenu mozkovou a je vyplněn mozkomíšním mokem. Vnější membrána, tzv. tvrdá plena mozková, je silná odolná membrána spojená s pavučnicí i lebkou.\n\nPři bakteriální meningitidě se bakterie k mozkomíšním plenám mohou dostat dvěma hlavními cestami: krevním řečištěm nebo přímým kontaktem mozkomíšních plen buď s dutinou nosní nebo s pokožkou. Ve většině případů meningitida následuje po invazi organismů přežívajících na sliznicích, jako je dutina nosní, do krevního řečiště. Tomu často předchází virová infekce, která přirozenou bariéru mezi vnějším prostředím a organismem, jíž sliznice jsou, naruší. Jakmile se bakterie dostanou do krevního oběhu, vstoupí do subarachnoidálního prostoru v místech, kde je krevně mozková bariéra zranitelná—například v místě choroidního plexu. K meningitidě dochází u 25 % novorozenců s infekcí krevního oběhu způsobenou streptokokem skupiny B; u dospělých je tento jev méně častý. Přímá infekce mozkomíšního moku může být způsobena i přístroji zavedenými do organismu, zlomeninami kostí lebečních nebo infekcí nosohltanu či dutin nosních, jejichž prostřednictvím došlo k propojení se subarachnoidálním prostorem (viz výše); občas mohou být na vině vrozené vady tvrdé pleny mozkové.\n\nRozsáhlý zánět, k němuž dochází v subarachnoidálním prostoru v průběhu meningitidy, není přímým následkem bakteriální infekce, nýbrž reakcí imunitního systému na vniknutí bakterií do centrálního nervového systému. Když imunitní buňky mozku (astrocyty a mikroglie) identifikují složky bakteriálních buněčných membrán, reagují pak uvolňováním značného množství cytokinů, hormonům podobných mediátorů, které aktivují další imunitní buňky a tkáně, aby posílily imunitní odpověď organismu. Krevně mozková bariéra je pak prostupnější, což vede k vazogennímu edému mozku (otok mozku v důsledku úniku tekutiny z krevních cév). Vysoký počet bílých krvinek proniká do mozkomíšního moku, dochází k zánětu mozkomíšních plen a následně k intersticiálnímu edému (otok vzniklý na základě množství tekutiny mezi buňkami). Navíc se mohou zanítit i stěny krevních cév (cerebrální vaskulitida), což je příčinou sníženého průtoku krve a třetího typu otoku, cytotoxického edému. Všechny tři zmíněné formy cerebrálního edému vedou ke zvýšení nitrolebního tlaku; to společně se sníženým krevním tlakem často se vyskytujícím při akutních infekcích znamená, že krev se dostává do mozku mnohem obtížněji, následkem čehož trpí mozkové buňky nedostatkem kyslíku a dochází u nich k apoptóze (programovaná buněčná smrt).\n\nPřipouští se, že krátce po podání antibiotik může dojít ke zhoršení výše popsaného procesu, neboť z buněčných membrán rozkládajících se bakterií se uvolňuje zvýšené množství škodlivých látek. Některé léčebné postupy, jako je například podávání kortikosteroidů, mají za úkol utlumit reakci imunitního systému na tento jev.\n\nOsobám, u nichž existuje podezření na meningitidu, se provádí krevní testy na zjištění markerů zánětu (například C-reaktivní protein, krevní obraz) nebo hemokultura.\n\nNejdůležitějším testem, jenž může meningitidu prokázat nebo vyvrátit, je však analýza mozkomíšního moku získaného lumbální punkcí (LP). Ta je nicméně kontraindikována při nahromadění tkáně v mozku (tumor nebo absces) či při zvýšeném nitrolebním tlaku, kdy by mohlo dojít k vyhřeznutí mozku. Pokud u pacienta existuje riziko nahromadění tkáně nebo zvýšeného nitrolebního tlaku (v důsledku nedávného poranění hlavy, diagnostikovaných poruch imunitního systému, lokalizačních neurologických symptomů nebo průkazně zvýšeného nitrolebního tlaku), doporučuje se před lumbální punkcí provést CT nebo MR vyšetření. Toto se týká 45 % všech případů u dospělých. Pokud je před LP nutno provést CT nebo MR vyšetření či pokud je obtížné LP uskutečnit, podle odborných směrnic by měla být co nejrychleji podána antibiotika, aby se zabránilo opoždění účinků léčby, zejména jedná-li se o dobu delší než 30 minut. MR nebo CT sken se často provádí v pozdějším stadiu pro posouzení komplikací meningitidy.\n\nU těžkých případů meningitidy může být důležitá kontrola hladiny elektrolytů v krvi; u bakteriální meningitidy je například běžná hyponatrémie vznikající v důsledku kombinace řady faktorů včetně dehydratace, nepřiměřeného vylučování antidiuretického hormonu (SIADH) či příliš razantního podávání nitrožilních tekutin.\n\nLumbální punkce se provádí u pacienta ležícího obvykle na boku za použití lokálních anestetik; do durálního vaku (vak přiléhající k míše) vpraví lékař injekční jehlu a odebere vzorek mozkomíšního moku. Po ukončení odběru se s použitím manometru změří „otevírací tlak“ mozkomíšního moku. Ten se normálně pohybuje mezi 6 a 18 cm sloupce vody (cm HO); u bakteriální meningitidy je ale typicky zvýšený. U kryptokokové meningitidy je nadměrně zvýšený nitrolební tlak. Vzhled moku po odběru může naznačovat povahu infekce – zakalený mozkomíšní mok je typický při zvýšené hladině proteinů, bílých a červených krvinek a/nebo bakterií, a může tedy být příznakem bakteriální meningitidy.\n\nVzorek mozkomíšního moku je pak dále zkoumán – zjišťuje se přítomnost a typ bílých krvinek, červených krvinek, obsah proteinů a hladina glukózy. Gramovo barvení vzorku může prokázat přítomnost bakterií v důsledku bakteriální meningitidy, jejich absence však bakteriální meningitidu nevylučuje – bakterie jsou totiž patrné v pouhých 60 % případů. Tento údaj se snižuje o dalších 20 %, pokud byla před odebráním vzorku podána antibiotika. U jistých infekcí, jako například listerióza, je Gramovo barvení méně průkazné. Podstatně citlivější je mikrobiologický rozbor vzorku (organismy dokáže identifikovat v 70–85 % případů), může však trvat až 48 hodin, než budou výsledky k dispozici. Typ převažujících bílých krvinek (viz tabulka) naznačuje, zda se jedná o meningitidu bakteriální (typicky převažují neutrofily) nebo virovou (s převažujícími lymfocyty), i když na počátku onemocnění se nejedná o spolehlivý ukazatel. Méně často převažují eozinofily, ukazující mimo jiné na parazitický nebo fungální původ onemocnění.\n\nKoncentrace glukózy v mozkomíšním moku se za normálních okolností pohybuje kolem 40 % hodnoty koncentrace glukózy v krvi. U bakteriální meningitidy je nižší; hladina glukózy v mozkomíšním moku se tedy dělí hodnotou glukózy v krvi (poměr koncentrace glukózy v mozkomíšním moku ku koncentraci glukózy v krevním séru). Poměr ≤0,4 naznačuje bakteriální meningitidu; u novorozenců je ale hladina glukózy v mozkomíšním moku obvykle vyšší, a proto je za abnormální považován poměr nižší než 0,6 (60 %). Zvýšená hladina laktátů v mozkomíšním moku, stejně jako zvýšený počet bílých krvinek, ukazuje na vyšší pravděpodobnost bakteriální meningitidy. Pokud je hladina laktátů nižší než 35 mg/dl a nemocnému předtím nebyla podána antibiotika, lze bakteriální meningitidu vyloučit.\n\nJednotlivé druhy meningitidy lze rozlišit i za pomoci řady dalších specializovaných testů. Latexový aglutinační test může být pozitivní u meningitidy způsobené bakteriemi \"Streptococcus pneumoniae\", \"Neisseria meningitidis\", \"Haemophilus influenzae\", \"Escherichia coli\" a \"streptokok skupiny B\"; rutinní užívání tohoto testu se ale nedoporučuje, neboť jen zřídka vede ke změně léčebného postupu (lze ho však použít v případě, že jiné testy diagnózu neprokázaly). Podobně může u meningitidy způsobené gramnegativními bakteriemi vykazovat pozitivní výsledky i tzv. limulus test, jeho využití je ale omezeno na případy, kdy jiné testy selhaly. Polymerázová řetězová reakce (PCR) je technika užívaná ke zvýraznění velmi malých množství bakteriální DNA, což umožňuje zjistit přítomnost bakteriální či virové DNA v mozkomíšním moku; jde o vysoce citlivý a specifický test, který je schopen odhalit stopová množství DNA činitelů vyvolávajících zánět. Může identifikovat bakterie u bakteriální meningitidy nebo pomoci rozlišit různé příčiny virové meningitidy (enterovirus, virus Herpes simplex typu 2 a virus příušnic u těch, kteří nebyli očkováni). U virové meningitidy může být užitečné provést sérologické testy (identifikace protilátek virů). Existuje-li podezření na tuberkulózní meningitidu, vzorek je podroben Ziehl-Neelsenově barvení, pro něž je ale typická nízká senzitivita, a testům na přítomnost činitelů tuberkulózy, jejichž zpracování trvá delší dobu; z toho důvodu je stále častěji využívána polymerázová řetězová reakce. Kryptokokovou meningitidu lze diagnostikovat s vynaložením minimálních nákladů za použití barvení mozkomíšního moku tuší; testy na zjištění kryptokokových antigenů v krvi nebo mozkomíšním moku jsou ale citlivější, a to zejména u lidí trpících AIDS.\n\nZ diagnostického a léčebného hlediska je problémem tzv. částečně léčená meningitida, kdy se projevují symptomy meningitidy po podání antibiotik (například pro léčbu předpokládané sinusitidy). V takových případech se mohou nálezy v mozkomíšním moku podobat těm při virové meningitidě; je však třeba pokračovat v léčbě antibiotiky, dokud nebude zcela jisté, že příčina nemoci je virová (například pozitivní výsledky polymerázové řetězové reakce na enteroviry).\n\nMeningitidu lze diagnostikovat i po úmrtí pacienta. Pitevním nálezem je obvykle široce rozšířený zánět měkké pleny mozkové a vrstev pavučnice na mozkomíšních plenách. Neutrofilní granulocyty se zpravidla přesunuly do mozkomíšního moku a spodní části mozku, a kraniální nervy a mícha mohou být obaleny hnisem — stejně jako meningeální cévy.\n\nOchranu před některými příčinami meningitidy lze zajistit v dlouhodobém výhledu vakcinací, v krátkodobé perspektivě pak podáváním antibiotik. Efektivní mohou být i jistá opatření, jež vedou ke změně chování.\n\nBakteriální i virová meningitida je nakažlivá; ani jedna z forem však není tak infekční jako nachlazení nebo chřipka. Obě formy se přenáší kapičkami sekretu dýchacích cest při blízkém kontaktu, jakým je například líbání, kýchání nebo kašlání, nešíří se však pouhým vdechováním vzduchu v místě, kde se osoba s meningitidou vyskytovala. Virová meningitida je typicky způsobována enteroviry a nejběžnějším způsobem jejího šíření je fekální kontaminace. Riziko nákazy lze snížit změnami chování, které k přenosu nemoci vede.\n\nOd 80. let 20. století začlenilo imunizaci proti bakterii \"Haemophilus influenzae\" typu B do svých programů rutinního očkování dětí mnoho zemí, což v nich prakticky eliminovalo tento patogen jakožto příčinu meningitidy u dětí. Ve státech, kde je počet osob s tímto onemocněním nejvyšší, je však vakcína stále příliš drahá. Obdobně vedla imunizace proti příušnicím k prudkému poklesu počtu případů příušnicové meningitidy, ke které před vakcinací docházelo v 15 % všech případů příušnic.\n\nMeningokokové vakcíny byly vyvinuty proti meningokokům skupiny A, C, W135 a Y. V zemích, kde byla vakcína proti meningokokům skupiny C zavedena, došlo k významnému snížení počtu případů způsobených tímto patogenem. V současné době existuje kvadrivalentní vakcína, která je kombinací všech čtyř vakcín. Imunizace vakcínou ACW135Y proti všem čtyřem kmenům meningokoků je nyní požadavkem i k udělení víza pro účast na pouti Hadždž. Vývoj vakcíny proti meningokokům skupiny B je však mnohem obtížnější, jelikož jejich povrchové proteiny (které by za normálních okolností sloužily pro výrobu vakcíny) vyvolávají jen slabou reakci imunitního systému nebo reagují křížově s běžnými lidskými proteiny. Některé země (Nový Zéland, Kuba, Norsko a Chile) však proti místním kmenům meningokoků skupiny B dokázaly vakcíny vyvinout; několik z nich vykazuje dobré výsledky a je používáno v místních imunizačních programech. V Africe byl přístup k prevenci a kontrole meningokokových epidemií až donedávna založen na včasném odhalení nemoci a mimořádném reaktivním hromadném očkování ohrožené populace bivalentními A/C nebo trivalentními A/C/W135 polysacharidovými vakcínami, nicméně zavedení preparátu MenAfriVac (vakcína proti meningokokům skupiny A) prokázalo jeho účinnost u mladých lidí a bylo vyzdviženo jako příkladný model partnerství na vývoji produktu v prostředí s omezenými zdroji.\n\nRutinní vakcinace proti bakterii \"Streptococcus pneumoniae\" pneumokokovou konjugovanou vakcínou (PCV), která je aktivní proti sedmi běžným sérotypům tohoto patogenu, významným způsobem snižuje počet případů pneumokokové meningitidy. Pneumokoková polysacharidová vakcína, která je aktivní proti 23 kmenům, je podávána pouze určitým skupinám nemocných (například těm, kteří podstoupili splenektomii, chirurgické odnětí sleziny); nevyvolává totiž významnou imunitní reakci u všech příjemců, například u malých dětí. Očkování dětí Calmette-Guérinovým bacilem výrazně snižuje počet případů tuberkulózní meningitidy, její mizivá účinnost u dospělých však podněcuje k hledání lepší vakcíny.\n\nDalší metodou prevence, zejména u meningokokové meningitidy, je krátkodobá antibiotická profylaxe (preventivní léčba). V případech meningokokové meningitidy může preventivní léčba osob, které byly v bezprostředním styku s nakaženým, prostřednictvím antibiotik (například rifampicinu, ciprofloxacinu nebo ceftriaxonu) snížit riziko nákazy, nedokáže však ochránit před budoucími infekcemi. Po podání rifampicinu byla zaznamenána zvýšená rezistence na toto antibiotikum, proto někteří doporučují zvážit jiné přípravky. Ačkoli jsou antibiotika ve snaze zabránit meningitidě často používána u osob s bazilární frakturou lebky , neexistuje dostatek důkazů o tom, zda jsou prospěšná nebo škodlivá. To platí u pacientů s únikem mozkomíšního moku i bez úniku mozkomíšního moku.\n\nMeningitida představuje potenciální ohrožení života a neléčená vykazuje vysokou úmrtnost; opoždění léčby se odráží v horších výsledcích. Léčba širokospektrálními antibiotiky by proto neměla být odkládána kvůli čekání na výsledky potvrzujících testů. Pokud podezření na meningokokové onemocnění existuje už během prvního vyšetření, směrnice doporučují podání benzylpenicilinu ještě před převozem do nemocnice. V případě hypotenze (nízkého krevního tlaku) nebo šoku by měly být podány nitrožilní tekutiny. Vzhledem k tomu, že meningitida může způsobit řadu rychle se zhoršujících komplikací, doporučují se pravidelné lékařské prohlídky za účelem včasného rozpoznání těchto komplikací a přijetí osoby na jednotku intenzivní péče, pokud je to nutné.\n\nMechanická ventilace může být nezbytná při poruchách vědomí nebo při respiračním selhání. V případě příznaků zvýšeného nitrolebního tlaku mohou být podniknuta opatření vedoucí k jeho soustavné kontrole; to umožní optimalizaci mozkového perfúzního tlaku a různých způsobů léčby vedoucích ke snížení nitrolebního tlaku za pomoci léků (například mannitolu). Záchvaty jsou léčeny antikonvulzivy. Hydrocefalus (omezení průtoku mozkomíšního moku) může vyžadovat dočasné nebo dlouhodobé vložení drenážního zařízení, například mozkového shuntu.\n\nEmpirická léčba antibiotiky (léčba bez přesné diagnózy) by měla být zahájena okamžitě, dokonce ještě předtím, než jsou známy výsledky lumbální punkce a analýzy mozkomíšního moku. Volba počáteční léčby ve velké míře závisí na druhu bakterií, které způsobují meningitidu v jisté oblasti a u konkrétní populace. Například ve Spojeném království empirická léčba sestává z podávání cefalosporinů třetí generace, jako jsou například cefotaxim nebo ceftriaxon. V USA, kde byla u streptokoků zjištěna zvýšená rezistence na cefalosporiny, se doporučuje přidat k počáteční léčbě vankomycin. Chloramfenikol, ať už samostatně nebo v kombinaci s ampicilinem, však funguje stejně dobře.\n\nK empirické léčbě lze přistoupit na základě věku osoby, skutečnosti, zda infekci předcházelo poranění hlavy, zda osoba nedávno podstoupila neurochirurgický zákrok a zda je zaveden mozkový shunt či nikoliv. U malých dětí, u osob starších 50 let a u osob se sníženou imunitou se doporučuje podání ampicilinu za účelem pokrytí bakterie \"Listeria monocytogenes\". Jakmile jsou k dispozici výsledky Gramova barvení a je přibližně znám typ bakteriální příčiny, je možné změnit podávaná antibiotika na taková, u nichž je pravděpodobné, že si s domnělou skupinou patogenů poradí. Výsledky rozboru mozkomíšního moku jsou obvykle k dispozici po delší době (24–48 hodin). Jakmile jsou dostupné, je možné empirickou léčbu změnit na specifickou antibiotickou léčbu zacílenou na konkrétního organického původce a jeho citlivost na antibiotika. Aby bylo antibiotikum při léčbě meningitidy účinné, musí být nejen aktivní proti patogenní bakterii, musí se ale také v adekvátním množství dostat k mozkomíšním plenám; některá antibiotika nepronikají k cílovým orgánům adekvátně, a proto mají při léčbě meningitidy jen malý užitek. Většina antibiotik používaných k léčbě meningitidy nebyla během klinických hodnocení testována přímo na osobách s meningitidou – relevantní znalosti jsou povětšinou odvozovány od laboratorních studií na králících. Tuberkulózní meningitida vyžaduje dlouhodobou léčbu antibiotiky. Zatímco tuberkulóza plic se obvykle léčí po dobu šesti měsíců, léčba osob s tuberkulózní meningitidou zpravidla trvá i rok či déle.\n\nPomocná léčba kortikosteroidy (obvykle dexametazon) vykazuje určité výhody, například snížení rozsahu možné ztráty sluchu a lepší krátkodobé neurologické výsledky u dospívajících a dospělých v zemích s vyššími příjmy a nízkým počtem případů nákazy HIV. Jistý výzkum zjistil nižší úmrtnost při jejich užívání, zatímco jiný ji nepotvrdil. Steroidy se rovněž zdají být užitečné při léčbě osob s tuberkulózní meningitidou, přinejmenším u osob HIV negativních.\n\nProfesionální směrnice proto doporučují začít s podáváním dexametazonu nebo obdobného kortikosteroidu ještě před podáním první dávky antibiotik, a v jeho podávání pokračovat po dobu čtyř dnů. Vzhledem k tomu, že výhody tohoto způsobu léčby jsou většinou omezeny na pneumokokovou meningitidu, některé směrnice doporučují vysazení dexametazonu v případě, že se zjistí jiná příčina meningitidy. Pravděpodobným mechanismem je potlačení abnormálně aktivního zánětu.\n\nUžití pomocných kortikosteroidů má u dětí a u dospělých odlišný dopad. Ačkoli v zemích s vysokými příjmy byl účinek kortikosteroidů prokázán jak u dětí, tak u dospělých, jejich použití u dětí ze zemí s nízkými příjmynení podpořeno důkazy; důvod tohoto rozporu není jasný. I ve vysokopříjmových zemích je však účinek kortikosteroidů pozorován pouze tehdy, pokud jsou podány před první dávkou antibiotik, přičemž nejlepší výsledky se dostavují v případech meningitidy způsobené bakterií \"H. influenzae\"; výskyt tohoto typu meningitidy po zavedení Hib vakcíny dramaticky poklesl. Kortikosteroidy jsou proto doporučovaným léčebným prostředkem u pediatrické meningitidy pouze tehdy, pokud je příčinou \"H. influenzae\" a pokud jsou podány před první dávkou antibiotik; ostatní způsoby použití jsou kontroverzní.\n\nVirová meningitida obvykle vyžaduje pouze podpůrnou léčbu; na většinu virů odpovědných za vyvolání meningitidy se nevztahuje specifická léčba. Virová meningitida mívá méně obtížný průběh než meningitida bakteriální. Virus Herpes simplex a virus Varicella zoster může reagovat na léčbu antivirotiky, jako je například acyclovir, nebyla však provedena žádná klinická hodnocení, která by potvrdila, zda je tato léčba účinná. Lehčí případy virové meningitidy lze léčit doma při uplatnění obvyklých konzervativních opatření, tedy dostatečného příjmu tekutin, klidu na lůžku a podávání analgetik.\n\nFungální (plísňová) meningitida, například meningitida kryptokoková, je léčena prostřednictvím dlouhodobého podávání vysokých dávek fungicidů, například amfotericinu B a flucytosinu. U fungální meningitidy je běžný zvýšený nitrolební tlak, doporučuje se tedy častá (nejlépe každodenní) lumbální punkce, případně lumbální drén pro uvolnění tlaku.\n\nNeléčená bakteriální meningitida je téměř vždy smrtelná, virová meningitida naopak spontánně ustupuje a smrtelná je jen vzácně. V případě léčby závisí mortalita (riziko úmrtí) u bakteriální meningitidy na věku osoby a základní příčině onemocnění. Z novorozenců nakažených bakteriální meningitidou umírá 20-30 % z nich. Toto riziko je mnohem nižší u starších dětí, u nichž se úmrtnost pohybuje kolem 2 %, u dospělých se ale opět zvyšuje na 19-37 %. Riziko úmrtí je kromě věku určováno i řadou dalších faktorů, například druhem patogenu a časem potřebným pro odstranění patogenu z mozkomíšního moku, celkovou závažností onemocnění, poruchami vědomí či abnormálně nízkým počtem bílých krvinek v mozkomíšním moku. Meningitida způsobená\"H. influenzae\" a meningokoky má lepší prognózu než případy způsobené streptokoky skupiny B, koliformními bakteriemi a \"S. pneumonia\". I u dospělých je meningokoková meningitida spojována s nižší úmrtností (3–7 %) než meningitida pneumokoková.\n\nU dětí existuje několik potenciálních postižení, která mohou vzniknout v důsledku poškození nervové soustavy, včetně percepční nedoslýchavosti, epilepsie, poruch učení a chování a snížené inteligence. K těmto postižením dochází u přibližně 15 % přeživších. V některých případech je ztráta sluchu vratná. U dospělých končí 66 % všech případů bez jakéhokoli postižení. Hlavními problémy jsou hluchota (ve 14 % případů) a poruchy kognitivních funkcí (v 10 % případů).\n\nAčkoli je meningitida v mnoha zemích nemocí podléhající hlášení, přesná relativní incidence tohoto onemocnění není známa. V západních zemích se bakteriální meningitida ročně objevuje u 3 osob na 100 000 obyvatel. Populační studie ukázaly, že virová meningitida je běžnější – vyskytuje se u 10,9 osob na 100 000 obyvatel a její výskyt je častější v letním období. V Brazílii je vyšší počet případů bakteriální meningitidy – jde přibližně o 45,8 osob na 100 000 obyvatel ročně. Subsaharská Afrika byla v posledních sto letech soužena rozsáhlými epidemiemi meningokokové meningitidy, kvůli čemuž se jí dostalo označení „meningitický pás“. K epidemiím typicky dochází během období sucha (od prosince do června), přičemž následná epidemická vlna může trvat dva až tři roky a odeznívá v období dešťů. V této oblasti dochází ke 100-800 případů na 100 000 obyvatel, k čemuž přispívá i nízká kvalita lékařské péče. Tyto případy onemocnění jsou způsobovány převážně meningokoky. Největší historicky zaznamenaná epidemie postihla v letech 1996–1997 celý region; tehdy onemocnělo 250 000 osob a 25 000 z nich zemřelo.\n\nMeningokokové onemocnění se v době epidemií objevuje v lokalitách, kde spolu poprvé přichází do styku velké množství lidí, například ve vojenských kasárnách během mobilizace, ve školních kampusech a při každoroční pouti Hadždž. Ačkoli vzorec epidemických cyklů v Africe není dobře znám, s šířením epidemií v meningitickém pásu je spojováno několik faktorů. Mezi tyto faktory patří zdravotní podmínky (imunologická náchylnost populace), demografické podmínky (cestování a přesuny velkého počtu obyvatel), socioekonomické podmínky (přelidnění a špatné životní podmínky), klimatické podmínky (sucho a prachové bouře) a souběžné infekce (akutní infekce dýchacích cest).\n\nExistují významné rozdíly v tom, jak jsou příčiny bakteriální meningitidy lokálně rozloženy. Zatímco například bakterie \"N. meningitides\" skupin B a C způsobují nejvíce případů onemocnění v Evropě, skupina A se vyskytuje v Asii a i nadále převažuje v Africe, kde v meningitickém pásu způsobuje rozsáhlé epidemie, jimž se přičítá 80 až 85 % zdokumentovaných případů meningokokové meningitidy.\n\nNěkteří se domnívají, že existenci meningitidy si mohl uvědomovat už Hippokratés, a zdá se rovněž, že meningismus byl znám také lékařům z období před renesancí, jako byl Avicenna. Popis tuberkulózní meningitidy, tehdy nazývané „vodnatelnost“ mozku, je často přisuzován edinburskému lékaři Siru Robertu Whyttovi, který jej použil v jedné zprávě o úmrtí z roku 1768, ačkoli souvislost tuberkulózy a jejího patogenu byla objasněna až v následujícím století.\n\nZdá se, že epidemie meningitidy jsou relativně současným jevem. První zaznamenaná velká epidemie vypukla v Ženevě v roce 1805. Krátce poté bylo popsáno několik dalších epidemií v Evropě a ve Spojených státech; první zpráva o epidemii v Africe se objevila v roce 1840. Ve 20. století se africké epidemie staly mnohem běžnějšími poté, kdy rychle se šířící epidemie v letech 1905–1908 postihly Nigérii a Ghanu.\n\nPrvní zpráva o bakteriální infekci způsobující meningitidu pochází od rakouského bakteriologa Antona Weichselbauma, který v roce 1887 popsal bakterii \"meningococcus\". V raných zprávách o nemoci se uvádí, že úmrtnost na meningitidu byla velmi vysoká (více než 90 %). V roce 1906 bylo vyvinuto antisérum účinné u koní; později bylo zdokonaleno americkým vědcem Simonem Flexnerem a značně snížilo úmrtnost na meningokokové onemocnění u člověka. V roce 1944 byla poprvé potvrzena účinnost penicilinu u meningitidy. Nástup užívání vakcín \"Haemophilus\" na konci 20. století vedl ke značnému poklesu počtu případů meningitidy spojovaných s tímto patogenem, a v roce 2002 bylo zjištěno, že prognózu bakteriální meningitidy by mohla zlepšit léčba steroidy.\n"}
{"id": "71539", "url": "https://cs.wikipedia.org/wiki?curid=71539", "title": "Fukušima", "text": "Fukušima\n\nFukušima (福島市; \"Fukušima-ši\") je hlavní město prefektury Fukušima v regionu Tóhoku v Japonsku.\n\nMěsto leží ve vnitrozemí, asi 250 km na sever od Tokia. Podle odhadu z roku 2003 mělo město 290 866 obyvatel a hustotu zalidnění 389,68 ob./km². Jeho celková rozloha činí 746,43 km².\n\nMěsto bylo založeno 1. dubna 1907.\n\n\n\n"}
{"id": "71540", "url": "https://cs.wikipedia.org/wiki?curid=71540", "title": "Mann gegen Mann", "text": "Mann gegen Mann\n\n„Mann gegen Mann“ (česky „Muž proti muži“) je třetí singl z alba Rosenrot německé industrialmetalové kapely Rammstein. Text písně pojednává o prožitcích a utrpení homosexuální lásky.\n\nVideoklip k písni měl premiéru 1. února 2006 na televizní stanici MTV. Video je zajímavé tím, že v něm všichni členové kapely s výjimkou zpěváka Tilla Lindemanna vystupují nazí, u sebe mají pouze své hudební nástroje.\n\n\n\n\n"}
{"id": "71541", "url": "https://cs.wikipedia.org/wiki?curid=71541", "title": "Słupsk", "text": "Słupsk\n\nSłupsk [suupsk] (něm. \"Stolp\", kaš. \"Stôłpsk\", lat. \"Stolpe\") je město položené na řece Słupia asi 18 km od Baltského moře v severním Polsku, v Pomořském vojvodství. Historicky náleží do Pomořanska. V městě je průmysl nábytkářský, obuvnický, strojní (zemědělské stroje), automobilový (autobusy a nákladní vozy). Počet obyvatel: 97 419 (2008). Rozloha je 43,15 km².\n\n\n"}
{"id": "71542", "url": "https://cs.wikipedia.org/wiki?curid=71542", "title": "Las Palmas de Gran Canaria", "text": "Las Palmas de Gran Canaria\n\nLas Palmas de Gran Canaria neboli zkráceně Las Palmas je největší město španělského autonomního společenství Kanárské ostrovy, jedno z jeho dvou hlavních měst (vedle Santa Cruz de Tenerife) a současně i metropole provincie Las Palmas a ostrova Gran Canaria. V roce 2007 mělo město 377 203 obyvatel.\n\n18 kilometrů od města se nachází letiště Gran Canaria.\n\n"}
{"id": "71544", "url": "https://cs.wikipedia.org/wiki?curid=71544", "title": "Guam", "text": "Guam\n\nGuam (anglická výslovnost ; v jazyce Chamorro: Guåhån; oficiální název The Territory of Guam) je nejjižnějším ostrovem souostroví Mariany, ležícím v severozápadní části Tichého oceánu. Spadá mezi autonomní ostrovní území Spojených států amerických a jedná se o jedno z pěti amerických teritorií se zavedenou civilní vládou.\n\nHlavní město ostrova je Hagåtña a nejlidnatějším městem pak Dededo. Guamané jsou od narození americkými občany. V roce 2015 činila populace ostrova 161 785 lidí. Guam má povrch 544 km² a hustotu obyvatel 297 na km². Jedná se o největší ostrov souostroví Mariany i celé Mikronésie. Nejvyšším bodem ostrova je hora Mount Lamlam čnící do výšky 406 m n. m.\n\nČamorové, domorodí obyvatelé Guamu, osídlili ostrov zhruba před 4000 lety. V roce 1521 na ostrov jakožto první Evropan zavítal portugalský objevitel Ferdinand Magellan. V roce 1668 byl Guam kolonizován evropskými osadníky, jako byl například katolický misionář Diego Louis de San Vitores. Od 16. do 18. století Guam představoval důležitý bod mezipřistání pro manilské galéry – španělské obchodní lodě, které několikrát za rok vyplouvaly z přístavu Acapulco a křižovaly Tichý oceán ke svému cíli, filipínskému městu Manila. V létě roku 1898, během španělsko-americké války, byl Guam zabrán Spojenými státy a posléze v prosinci Španělsko, vázáno Pařížskou smlouvou, ostrov postoupilo USA oficiálně.\n\nPřed 2. světovou válkou byl Guam spolu s Americkou Samoou, Havají a Filipínami jediným územím v Pacifiku spadající pod jurisdikci USA. 7. prosince 1941, pár hodin po útoku na Pearl Harbor, byl Guam zabrán Japonci, kteří jej obsadili na následujících třicet měsíců. Během okupace byli Guamané podrobeni dekapitacím, nuceným pracem, znásilňování a mučení, přesto však obyvatelstvo přežilo boje až do opětovného ovládnutí ostrova Američany 21. června 1944; toto vítězství připomíná ostrovanům Den osvobození.\n\nOd šedesátých let minulého století je ekonomika Guamu závislá na turistickém průmyslu a ozbrojených silách Spojených států amerických.\n\nPůvodní obyvatelstvo Guamu a souostroví Severní Mariany je považováno za potomky austronéských národů z jihovýchodní Asie, jejichž původ se datuje k době před 2000 lety př.n.l. Ti se poté vyvinuli do lidu Čamoro.\n\nStarověká čamorská společnost sestávala ze čtyř tříd: \"chamorri\" (vůdci), \"matua\" (vyšší třída), \"achaot\" (střední třída) a \"mana'chang\" (spodní třída). Matuové žili ve vesnicích na pobřeží, tudíž měli nejlepší přístup k místům vhodným pro rybaření, zatímco mana'changové obývali střed ostrova. Představitelé těchto tříd spolu málokdy komunikovali přímo; mana'changové často používali jako prostředníky příslušníky \"achaot\". Dále existovali též \"makåhnové\", lidé zběhlí v léčení a medicíně. Čamorové věřili v duchy, které zvali \"Taotao mo'na\", a tato víra stále přetrvává jako pozůstatek předevropské kultury. Jejich společnost tvořily matrilineární klany.\n\nZ této doby se dochovaly také kameny \"Latte\": kamenné pilíře, které jsou považované za symbol národa Čamoro, jelikož je lze nalézt pouze na souostroví Mariany. Kameny \"Latte\" byly používány jako základ, na kterém byly následně vystavěny doškové chatrče. Jsou tvořeny podlouhlou základnou vytesanou z vápence (nazývanou \"haligi\") a kulatým vrchním kamenem z korálu nebo vápence (nazývaném \"tåsa\"). V roce 1925 byl na ostrově Rota nalezen možný zdroj těchto kamenů, kamenolom zvaný Rota Latte Stone Quarry.\n\nPrvní Evropan, který kdy zavítal na Guam, byl portugalský objevitel Ferdinand Magellan plující pod vlajkou španělského krále. Magellan poprvé ostrov zpozoroval 6. března 1521 během plavby kolem světa se svou flotilou. Když dorazil na Guam, byl přivítán stovkami malých kanoí, jež díky své značné rychlosti působily, jako by létaly nad vodou. Tyto kánoe se nazývaly \"proas\" a byly Magellanovi podnětem pro pojmenování ostrova \"Islas de las Velas Latinas\" – „Ostrovy latinských plachet“.\n\nI přes Magellanovu návštěvu ostrova byl Guam oficiálně prohlášen za španělské území až 26. ledna 1565 generálem Miguelem Lópezem de Legazpi. Tímto rokem počínaje a rokem 1815 konče představoval Guam, spolu se souostrovím Severní Mariany, důležitý bod mezipřistání pro manilské galéry, flotily španělských obchodních lodí, které několikrát za rok vyplouvaly z přístavu Acapulco a křižovaly Tichý oceán k filipínskému městu Manila. Na ochranu této obchodní stezky postavili Španělé v oblasti několik obranných staveb, například Fort Nuestra Senora de la Soledad ve vesnici Umatac na jihu Guamu, které přetrvaly dodnes. Jedná se o největší samostatnou část Mikronésie, jejíž největší ostrovy leží mezi japonským ostrovem Kjúšú, Novou Guineí, Filipínami a Havajskými ostrovy.\n\nŠpanělská kolonozace započala 15. června 1668 příjezdem misionářů Diego Luise de San Vitora a Pedra Calungsoda, kteří zde založili první katolický kostel. Mezi roky 1667 a 1898 byl Guam součástí Španělské Východní Indie řízené z Filipín, a ty byly pod nadvládou Místokrálovství Nového Španělska se základnou v Mexico City. Guam, a stejně tak i zbytek Mariánských ostrovů a souostroví Karolíny, byl považován za součást španělské kolonie na Filipínách. Zatímco čamorská kultura má kořeny v kultuře původního obyvatelstva, kultura obyvatel Guamu a ostrovů Severní Mariany díky třem stoletím pod nadvládou Španělů sdílí mnoho se španělskou a mexickou kulturou.\n\nObčasné války mezi lety 1670 a 1695, ničivé tajfúny v letech 1671 a 1693 a epidemie neštovic roku 1688, to vše mělo za následek pokles populace Čamorů. Z původních 50 tisíc obyvatel ostrova byly počty zredukovány na 10 tisíc a posléze na méně než 5 tisíc jedinců. Napětí na ostrově, uspíšené smrtí prvního katolického vůdce Quipuha a vraždou otců San Vitora a Pedra Calungsoda rebelským vůdcem Matapangem, brzy přerostlo v množství vážnějších střetů. To si vyžádalo zákrok španělské strany: mírovou kampaň kapitána Juana de Santiago a následně dalších kapitánů španělských námořních sil.\n\nKapitán Damian de Esplana nechal ihned po svém příjezdu na Guam roku 1674 zatknout rebely, jež útočili na obyvatele některých měst. Boje nakonec vedly k tomu, že byla řada guamských vesnic, například Chochogo, Pepura, Tumon, Sidia-Aty, Sagua, Nagan či Ninca, srovnána se zemí. V roce 1676, s příchodem prvního španělského guvernéra Guamu, kapitána Francisca de Irrisarri, nastalo na ostrově zpřísnění pravidel za účelem prevence třenic. Irrisarri také dohlédl na výstavbu škol, silnic a dalších komunikací. V roce 1680 jej nahradil kapitán Jose de Quiroga, který pokračoval v plánech na rozvoj ostrova. Začal též intenzivněji hledat rebely, jež zavraždili otce San Vitora, což mělo nakonec za následek smrt Matapanga, Huraa a Aguarina. Dále na ostrov přivedl několik domorodců ze severních ostrovů a nařídil, aby všichni žili v několika větších vesnicích, kde nechal postavit množství kostelů. Tím v červnu 1695 Quiroga úspěšně dokončil pacifikaci Guamu a přilehlých ostrovů Roty, Tinianu a Aguiganu.\n\n26. února 1767 vydal Karel III. Španělský dekret, v němž Jezuitům zabavil veškerý majetek a zakázal jim byť jen vkročit na španělskou půdu včetně území všech provincií. 2. listopadu 1769 tedy z Guamu na škuneru \"Nuestra Señora de Guadalupe\" odjeli všichni jezuitští otcové, nechávajíc za sebou opuštěné kostely, fary a farmy.\n\nPříjezd guvernéra Dona Mariana Tobiase 15. listopadu téhož roku s sebou přinesl zemědělské reformy, zahrnující zpřístupnění půdy ostrovanům za účelem pěstování, a dal podnět k zahájení chovu dobytka. Don Mariano se dále zasadil o přívoz vysoké zvěře a buvolů z Manily a oslů a mul z Acapulca, zahájil práci na bavlníkových plantážích a solných nádržích, podnítil vzdělávání v bezplatných veřejných školách a vznik první guamské domobrany. V červnu roku 1774 odjel guvernér zpět do Manily.\n\nPo napoleonských válkách se mnoho španělských kolonií na západní polokouli stalo nezávislými, a ekonomická závislost Guamu se tak z Mexika přesunula na Filipíny. Don Francisco Ramon de Villalobos, jenž se stal guvernérem v roce 1831, zlepšil ekonomické podmínky na ostrově – podpořil rozvoj pěstování rýže a založil nemocnici pro malomocné.\n\nV listopadu 1817 navštívil ostrov cestovatel Otto von Kotzebue a v březnu 1819 následovala návštěva Louise de Freycineta. Taktéž Jules Dumont d'Urville poctil ostrov dvěma návštěvami, první z nich v květnu roku 1828. V roce 1823 se ostrov stal vyhledávaným zastavením pro velrybáře.\n\n10. srpna 1848 udeřil v oblasti ničivý tajfún, následovaný 25. ledna 1849 silným zeměstřesením. Výsledné tsunami učinilo z mnoha obyvatel souostroví Karolíny uprchlíky. Po epidemii neštovic roku 1856, která měla za následek smrt 3,644 Guamanů, bylo obyvatelům Karolín a Japonska umožněno usadit se na Marianách. V roce 1872 bylo na Guam přivezeno devatenáct filipínských vězňů po jejich nevydařené vzpouře ve filipínské provincii Cavite.\n\nBěhem španělsko-americké války Guam během roku 1898 zabraly Spojené státy americké. 23. prosince téhož roku bylo velení nad Guamem jakožto součást Pařížské mírové smlouvy předáno do rukou Námořnictva Spojených států. Guam začal sloužit jako základna pro americké lodě, jež pluly na Filipíny a zpět, zatímco ostrovy Severní Mariany byly Španělskem prodány Německu a poté byly od roku 1919 ovládány Japonskem, členskou zemí Společnosti národů. Po filipínsko-americké válce byli na Guam v roce 1901 do exilu posláni Emilio Aguinaldo a Apolinario Mabini.\n\nMezi léty 1921 a 1930 byla na Guamu uskladněna jednotka hydroplánů, vůbec první v Pacifiku. Americká letecká společnost Pan American World Airways na ostrově v roce 1903 založila základnu hydroplánů pro leteckou linku San Francisco–Manila–Hong Kong, následována vybudováním telegrafní a telefonní stanice společnosti Commercial Pacific Cable Company, jež zajišťovala spojení mezi Amerikou, Filipínami, Japonskem a Čínou. Během druhé světové války, 8. prosince 1941, byl Guam pár hodin po útoku na Pearl Harbor napaden Japonským císařstvím (pro podrobnosti viz článek bitva o Guam roku 1941).\n\nV roce 1919 správa ostrovů Severní Mariany připadla dle Versailleské smlouvy Japonsku coby členské zemi Společnosti národů. Na Guam byli z těchto ostrovů dopraveni Čamorové, kteří sloužili jako tlumočníci pro japonské síly, zatímco s guamskými Čamory Japonci nakládali jako s okupovaným nepřítelem. To po válce zapříčilo mezi těmito skupinami Čamorů nenávist a zášť. Guamští Čamorové byli toho názoru, že s nimi jejich severští bratři měli projevit soucit a pomoci jim, zatímco Čamorové ze Severních Marian byli po více než třiceti letech služby Japoncům zcela oddáni japonské vládě.\n\nJaponská okupace Guamu trvala zhruba 31 měsíců. Během této doby bylo domorodé obyvatelstvo vystaveno nuceným pracem, seperaci dětí a rodičů, věznění, popravám, službě v koncentračních táborech a nucené prostituci a zemřelo při ní na tisícovku lidí. Někteří historici odhadují, že válečné násilí zahubilo 10 % z guamské dvacetitisícové populace.\n\nOd 21. července do 10. srpna 1944 byla mezi Spojenými státy a Japonskem o nadvládu nad ostrovem svedena bitva o Guam. Bylo při ní zabito více než 18 000 Japonců a do zajetí padlo pouhých 485 japonských vojáků. Poslední japonský císařský voják, který odmítl kapitulovat a nevěděl o konci války, seržant Jokoi Šoiči, byl zajat guamskými rybáři v džungli ve vnitrozemí ostrova v lednu 1972. Spojené státy také znovu získaly vládu nad ostrovy Severní Mariany.\n\nV roce 1944 byla na Guamu založena základna pro americká letadla, která byla posléze po brigádním generálovi Jamesi Royi Andersenovi (1904–1945) pojmenována Andersen Air Force Base.\n\nPo 2. světové válce byl v roce 1950 Guam prohlášen autonomním ostrovním územím Spojených států, což zahrnovalo ustanovení guamské civilní vlády a poskytnutí amerického občanství všem obyvatelům ostrova. Jelikož Guam není státem USA, občani USA žijící na ostrově se nemohou účastnit volby amerického prezidenta a guamský zástupce v Kongresu nemá právo hlasovat. Guamští obyvatelé mají ovšem právo volit zástupce politických stran v primárních prezidentských volbách.\n\nLetecká základna Andersen Air Force Base hrála klíčovou roli během války ve Vietnamu při náletech na Severní Vietnam během Operace Rolling Thunder. Za hostitelskou jednotku byla později označena 36. letka (36 WG), přidělená k 13. vzdušné síle (13AF) Pacifických vzdušných sil (Pacific Air Forces neboli PACAF). V září roku 2012 byla 13AF sloučena s PACAF.\n\n6. srpna 1997 byl Guam místem havárie letu 801 společnosti Korean Air. Zmíněné dopravní letadlo, Boeing 747–300, bylo připraveno k přistání, když narazilo do kopce a z 254 lidí na palubě bylo 228 na místě mrtvých. Od roku 1974 bylo Národní databází historických míst USA (National Register of Historic Places) na Guamu rozpoznáno 124 historických památek. V roce 1975 byl Guam přechodně útočištěm pro 100 tisíc vietnamských uprchlíků a v roce 1996 poskytl domov 6600 Kurdů.\n\nOstrov leží v oblasti tropicko-mořského klimatu, kde je obvykle velmi teplo a vlhko. Podnebí je ovlivňováno severovýchodními pasáty, které zapříčiňují suché roční podnebí od ledna do června a deštivé roční období je zde od července do prosince. Vliv oceánu se projevuje také na malých sezónních rozdílech teplot.\n\nPovrch ostrova je sopečného původu. Je obklopen korálovým útesem s relativně plochými korálovými plošinami a příkrými pobřežními rovinami na severu. V jižní části ostrova se nachází oblast s horami a v centrální oblasti s nízkými kopci. Nejvyšší hora ostrova Mount Lamlam ční do výšky 406 metrů. Ostrov Guam leží poblíž Marianského příkopu.\n\nPobřežní linie má celkovou délku 125,5 kilometrů.\n\n\n"}
{"id": "71545", "url": "https://cs.wikipedia.org/wiki?curid=71545", "title": "Nowy Sącz", "text": "Nowy Sącz\n\nNowy Sącz [novy sonč], (německy: Neu Sandez nebo také Neu Sandec; maďarsky: Újszandec; dříve česky: Nový Sadec), je polské okresní město (\"powiat nowosądecki\") v Malopolském vojvodství. Je to jedno z nejstarších měst v Malopolsku, bylo založeno v roce 1292. Počet obyvatel v roce 2017 byl 83 993.\n\nPodle polských jazykovědců byla původní forma názvu \"Sądecz\" [sondeč], jako \"gród Sądka\" [grud sondka] (Sandkův hrad), případně Sędka [sendka] či Sandka, což byly zřejmě zkrácené tvary jmen Sędzimir [senďžimir] nebo Sędziwój [senďživuj]. Jméno osady se skloňovalo \"Sądeczem\", \"w Sądczu\", ale protože seskupení hlásek „[n]dcz“ (ndč) se těžko vyslovuje, došlo ke zjednodušení na \"Sącz\", ale přídavné jméno \"sądecki\" [sondecki] zůstalo.\n\nMěsto se nacházelo na důležité obchodní cestě vedoucí z Polska do Maďarska. Díky své poloze bylo místem častých jednání polských panovníků se sousedními vládci. Široké okolí města je od raného středověku osídleno polskou etnografickou skupinou Sadeckých horalů (Górale sądeccy). Město a okolí bylo protiprávně obsazeno Rakouskem v roce 1770, ještě před prvním dělením Polska. Koncem října 1918 roku místní obyvatelstvo vyslalo své představitele do polské prozatimní vlády bývalých rakouských území sídlící v Krakově, která se do konce roku podřídila polské vládě ve Varšavě. V tomto městě byl v roce 1919 vězněn, souzen a zbaven obvinění prezident Lemko-rusínské republiky Jarosław Kaczmarczyk.\n\nV letech 1975–1998 bylo město správním střediskem Novosadeckého vojvodství.\n\n\n"}
{"id": "71548", "url": "https://cs.wikipedia.org/wiki?curid=71548", "title": "Gifu", "text": "Gifu\n\nGifu (: 岐阜市; \"Gifu-ši\") je hlavní město prefektury Gifu v regionu Čúbu, Japonsko.\n\nPodle odhadu z ledna 2004 mělo město 411 169 obyvatel a hustotu zalidnění 2107,26 ob./km². Jeho celková rozloha je 195,12 km².\n\nNázev \"Gifu\" dostalo během období Sengoku od Oda Nobunagy. Ten jeho přejmenováním (z \"Mino\") podle legendární čínské \"Hory Gi\" chtěl demonstrovat své ambice při sjednocování Japonska.\n\nMěsto bylo založeno 1. července 1889.\n\n\n\n"}
{"id": "71551", "url": "https://cs.wikipedia.org/wiki?curid=71551", "title": "Bootleg", "text": "Bootleg\n\nPirátská deska (anglicky bootleg) je audio nebo video nahrávka, která nebyla vydána či není šířena oficiální cestou. Nahrávky jsou obvykle pořízeny na veřejných koncertech nebo pochází z nosičů odcizených z archivu nahrávacích společností. Někteří autoři považují jakékoli své dílo, ze kterého jim neplynou autorské honoráře, za bootleg.\n\nSpousta takovýchto nahrávek je volně šířena fanoušky toho kterého umělce. Ovšem existují i případy, kdy jsou tyto bootlegy prodávány, a to většinou v případech, kdy někdo profesionálně upravil výslednou kvalitu nahrávky, nebo ji převedl do lepšího audio nebo video formátu.\n\nPrávní status těchto desek je různý – od jednoznačně ilegálních jako jsou podomácku kopírovaná CD na černých tržištích, až po zcela legální, jako například live nahrávky, které jsou šířeny zdarma a se souhlasem autora.\n"}
{"id": "71560", "url": "https://cs.wikipedia.org/wiki?curid=71560", "title": "Smědavská hora", "text": "Smědavská hora\n\nSmědavská hora ( ) je 1083,9 m vysoká hora ležící v postranním výběžku Hejnického hřebene Jizerských hor. Hora je patrně nazvána podle řeky Smědé, která má jeden z pramenů v rašeliništích pod jižním svahem. Pod horou se nachází horská enkláva a chata Smědava. Asi 700 metrů jihovýchodně od vrcholu se rozkládá přírodní památka Vlčí louka. Na vrcholu se nalézá Borůvkový kámen, na kterém je umístěna schránka s vrcholovou knihou už z roku 1976.\nOdpoledne 23. dubna 1992 došlo na úbočí Smědavské hory k letecké havárii, když do hory za zhoršených povětrnostních podmínek narazila dvojice francouzských letadel dopravujících humanitární pomoc do Polska. Obě posádky (4 osoby) zahynuly. Zbytky obou havarovaných letadel – Cessny i Piperu – se nacházejí při okružní (Pavlově) cestě kolem hory.\n\n\n"}
{"id": "71573", "url": "https://cs.wikipedia.org/wiki?curid=71573", "title": "Gilby Clarke", "text": "Gilby Clarke\n\nGilbert \"Gilby\" Clarke (* 17. srpna 1962, Cleveland, Ohio) je americký kytarista. Již od dětství jej bavilo hrát na hudební nástroje, kvůli kterým zanedbával školu. Na začátku osmdesátých let působil v popové kapele \"Candy\", která vydala album \"Whatever Happened To Fun\". Poté se stal členem metalové kapely \"Kill For Thrills\".\n\nNejvíce se ale proslavil během svého tříletého angažmá v kapele Guns N' Roses, kde v listopadu 1991 nahradil kytaristu Izzyho Stradlina. S kapelou se v letech 1991 až 1993 účastnil světového turné s názvem Use Your Illusion Tour a podílel se na nahrávání alba \"The Spaghetti Incident?\".\n\nV roce 1994 nahrál své debutové sólové album \"Pawnshop Guitar\", na kterém se objevilo mnoho jeho přátel včetně všech tehdejších členů Guns N' Roses. Ve stejném roce jej z Guns N' Roses frontman Axl Rose vyhodil a nahradil jej svým přítelem Paulem Tobiasem.\n\nOd té doby vydal Clarke dalších pět sólových alb, \"Blooze EP\", \"The Hangover\", \"Rubber\", \"2002's Swag\" a \"99 Live\". Spolupracoval také na nahrávání alba skupiny Slash's Snakepit \"It's Five O'Clock Somewhere\" a účastnil se turné kapely. Navíc produkoval album skupiny L.A. Guns \"Shrinking Violet\", na kterém se objevil jako hostující hudebník. Gilby také pracoval na albech např. pro Nancy Sinatru či \nkapelu The Loveless.\n\nV současnosti se věnuje pouze solové tvorbě a kapele Kings of Chaos.\n\nZ kapely byl vyhozen Axlem v roce 1994, z důvodu že se s ním kapela špatně rozvíjí. Gilby z toho je špatný dodnes, nicméně vztah mezi ním a Axlem se zlepšil když v roce 2000 vystoupil Axl v písni Dead Flowers na Gilbyho solo koncertě. Gilby také po odchodu v z GN´R hrál se Slashem a Mattem ve Snakepitu.\n\nV roce 2012 byla kapela uvedena do Rock and Roll Hall of Fame. Uvedení bylo bráno jako možnost návratu kapely v staré sestavě, Gilby uveden ale do síně nebyl, nicméně se zúčastnil protože Axl Rose, Izzy Stradlin a Dizzy Reed se odmítli zúčastnit. Zbytek staré party - Slash, Duff McKagan, Steven Adler a Matt Sorum se účastnili a přidali se právě Gilby a zpěvák kapely Alter Bridge na místo Axla - Myles Kennedy.\n\nV rozhovoru v roce 2016 uvedl že reunion kapely je dobrá věc, o pár měsíců později tvrdil že neví zda tomu lze říkat reunion. Gilby se snaží do kapely vrátit, ale to nebude možné pokud se neurovnají vztahy mezi ním a Axlem a Axl bude ochoten obnovit Illusion sestavu.\n\n\n\n\n\n\n\n"}
{"id": "71579", "url": "https://cs.wikipedia.org/wiki?curid=71579", "title": "Tracii Guns", "text": "Tracii Guns\n\nTracii Guns, původním jménem Tracy Richard Irving Ulrich (* 20. ledna 1966) je americký kytarista, který během své kariéry hrál v mnoha slavných kapelách, například Guns N' Roses, Brides of Destruction, L.A. Guns, W.A.S.P., Poison, The Misfits, Killing Machine, a Johnny Thunders. V polovině osmdesátých let stál u zrodu kapely Guns N' Roses, kterou spolu s ním založili Axl Rose, Izzy Stradlin, Duff McKagan a Rob Gardner. Guns a Gardner kapelu brzy opustili a nahradili je Traciiho přítel z dětství Slash a Steven Adler.\n\nV roce 2003 založil Tracii Guns, Nikki Sixx z Mötley Crüe, Scot Coogan a London LeGrand kapelu Brides of Destruction.\n"}
{"id": "71583", "url": "https://cs.wikipedia.org/wiki?curid=71583", "title": "Smědava", "text": "Smědava\n\nSmědava ( \")\" je název oblasti kolem stejnojmenné horské chaty v Jizerských horách ve výšce 847 m n. m. Toto sedlo pod Smědavskou horou je vrcholem jediné silnice protínající Jizerské hory a propojující Bílý Potok a Desnou.\n\nSmědava je místem soutoku Bílé, Černé a Hnědé Smědé a tedy vzniku říčky Smědé. Samotná chata Smědava i s větší částí parkovišť patří k obci Bílý Potok (k. ú. Bílý Potok pod Smrkem), skupina domů o něco severněji na protější straně silnice však již patří k městu a katastrálnímu území Hejnice.\n\nOblast byla osídlena patrně od roku 1814, kdy zde žili dřevaři, uhlíři a pastevci skotu. Turistickou oblastí se stala až v polovině 19. století, roku 1841 byla na soutoku Smědých postavena první turistická chata. Roku 1891 byla k chatě přivedena silnice od Bílého Potoka a následně byla chata rozšířena o dvě křídla a prosklenou verandu. Chata brzy přestala vyhovovat zámožnějším hostům, proto nechal majitel panství – hrabě Clam-Gallas roku 1910 na protější straně silnice postavit pro své přátele nevelký dřevěný lovecký zámeček. Roku 1895 byly na trati ze Smědavy do Bílého Potoka uspořádány první závody v jízdě na saních v Čechách. 16. června 1932 chata vyhořela, roku 1935 byla postavena chata nová, stavěná podle návrhu architekta Františka Zajdla. Lovecký zámeček shořel roku 1969.\n\nK chatě zajíždí autobus z Frýdlantu, přímo u ní je parkoviště. Je oblíbenou restaurací pro cykloturisty, běžkaře i pěší turisty. Ze Smědavy se lze vydat prakticky na libovolné místo Jizerských hor, například na: Smrk, Jizeru nebo Jizerku.\n\n"}
{"id": "71584", "url": "https://cs.wikipedia.org/wiki?curid=71584", "title": "USB flash disk", "text": "USB flash disk\n\nUSB flash paměť, někdy též USB klíč, paměťový klíč USB či USB flash disk (hovorově fleška či USB klíček), je miniaturní datové médium, které je určeno pro přenos dat mezi počítači. Většinou má podobu klíčenky či přívěšku a je vybaveno pamětí typu flash, která umožňuje uchování dat i při odpojení napájení. Data se do paměti nahrávají přes sběrnici USB, odtud název. I když se někdy nazývá disk, v zařízení nejsou žádné pohyblivé součástky.\n\nS komerční výrobou flash disků přišly v roce 2000 firmy IBM a Trek Technology. První disky od IBM měly kapacitu 8 MB, což ve své době pětinásobně překročilo kapacitu běžné diskety. Tyto disky se na trhu objevily 15. prosince 2000. Flash disky pracují s rozhraním USB 2.0, ale nevyužívají jeho plné propustnosti 480 Mbit/s (60 MB/s). Je to dáno technologií NAND pamětí. Typické přenosové rychlosti tedy jsou kolem 6 MB/s, ty se hlavně liší podle použitých čipů. Rychlost se běžně pohybuje v rozmezí 1,5 MB/s až 60 MB, nejčastěji však do 30 MB/s. Starší „full speed“ zařízení jsou limitována maximální rychlostí kolem 1 MB/s. Kapacita dnešních flash disků se pohybuje od 4 GB po 2 TB. Některé novější flash disky používají rozhraní USB 3.0, které teoreticky dosahuje přenosové rychlosti až 5Gbit/s (625MB/s).\n\nUSB flash disky typicky slouží k zálohování a přenášení dat mezi počítači. Jsou malé a tím snadno přenosné, přepisovatelné. V roce 2014 bylo možné koupit USB flash disk s kapacitou až 1 TB. Kvůli omezenému počtu cyklů zápisu/smazání je používána mezivrstva FTL (\"wear leveling\"), která rozkládá opotřebení po celém médiu. USB flash disky jsou nástupce dříve používaných disket a optických disků. Jejich výhodou je menší velikost a nízká váha – většina váží méně než 30 gramů (1,1 unce) a jsou odolnější a spolehlivější, protože nemají žádné pohyblivé části. Jsou imunní vůči magnetickému poli (na rozdíl od disket) a nevadí jim povrchové poškrábání (na rozdíl od CD). Disketové jednotky byly časem opuštěny pro malou datovou kapacitu. USB flash disky používají pro ukládání dat standard USB Mass Storage, který podporují všechny běžně používané operační systémy, jako je Linux, macOS, Windows a další unixové systémy, podporují ho i herní konzole Xbox, PlayStation, DVD přehrávače a přenosná zařízení, jako jsou chytré telefony, tablety a počítače. USB flash disk lze využít i pro start počítače. Flash disky se skládají z malé desky s plošnými spoji, na kterých jsou integrované obvody, které jsou chráněny obalem z plastu, kovu nebo pogumovaného pouzdra a mohou být použity jako přívěšek na klíče. USB konektor bývá chráněn odnímatelným víčkem nebo se může zasouvat do pouzdra. USB flash disk je napájen z USB portu počítače. Některá zařízení kombinují funkčnost digitálního audio přehrávače s USB flash úložištěm, přičemž pro přehrávání je v pouzdru baterie.\n\nPrvní USB flash disky měly kapacitu 8 MB. Později se maximální kapacita postupně několikrát zdvojnásobila (16 MB, 32 MB atd.) V roce 2019 se kapacita USB flash disků pohybuje v rozmezí 8 GB a 16 TB.\n\nRychlost přenosu je určena nejpomalejším ze tří faktorů: použitá verze USB, rychlost, kterou může řídicí jednotka USB číst a rychlost hardwarové sběrnice.\n\nRychlost se udává rychlostí čtení a zápisu dat v megabajtech za sekundu (MB/s), při čemž rychlost čtení bývá obvykle vyšší než rychlost zápisu. V praxi jsou však často rychlosti nižší, než uvádějí prodejci. Většinou to způsobuje přenos více malých souborů, než větších souborů.\n\nPrůměrná rychlost vysoce výkonných flash disků s USB 3.0 může dosahovat čtecí rychlostí 68 MB/s a může ​​zapisovat 46 MB/s u velkých souborů. S mnoha menšími soubory pouze 14 MB/s čtecí rychlosti a ​​0,3 MB/s zápisové rychlosti.\n\nTrvanlivost flash paměti závisí na typu paměti (SLC, MLC, TLC) a velikosti čipů. Každý typ paměti snese jiný přibližný maximální počet zápisů. USB flash disk tak může vydržet rok, ale i několik stovek let. MLC (Multi-level cell) je navržena ve více úrovních. Je vhodná pro přibližně 3 000 až 5 000 vymazání. Některé paměti založené na jedné vrstvě (Single-level cell - SLC) mohou snést až 100 000 zápisů.\n\nTaké se musí brát v potaz kvalita hardwaru. Samotný USB konektor je navržen tak, aby zaručoval asi 1500 vložení/vytažení.\n\nJednotky s flash pamětí jsou obvykle předformátovány souborovým systémem FAT32, nebo exFAT. FAT32 umožňuje díky své všestrannosti přístup prakticky na každé zařízení s USB podporou. exFAT se používá pro jednotky o vysoké kapacitě a s množstvím souborů. Jednotky je možné přeformátovat na jiný souborový systém, který je podporován hostitelským operačním systémem.\n\nFirmware osobních počítačů běžně podporuje spouštění operačního systému z bootovací jednotky flash. Tato funkce se nazývá Live USB. USB flash disky se tedy dají využít jako instalační medium. Instalační soubory operačních systémů se mohou uložit na flash disk, který tak nahradí CD/DVD\n\nWindows ReadyBoost je funkce, která slouží k rozšíření mezipaměti počítače pomocí USB flash disku. Účelem této funkce je rapidní zrychlení startu programů.\n\nFlash disky se vyrábějí v mnoha podobách, základem je však u všech klasický USB konektor a malá destička s integrovanými obvody paměti a řídící jednotky.\n\nHlavní části:\n\nPřídavné části:\n\nData jsou ukládána v poli tranzistorů (s plovoucí bránou) zvaných „buňky“. Každá z nich obvykle uchovává 1 bit informace.\n\nFlash disky jsou na trhu k dostání ve velkém množství provedení. Nejčastěji to jsou jednoduché tvary z plastu, gumy nebo kovu. Jiné lze implementovat do věcí denní potřeby jako například pera, hodinky či kapesní nože. U těchto variant bývá častý problém se zapojováním do PC, protože sousední USB porty bývají velmi blízko u sebe. To se někdy musí řešit použitím USB rozbočovače nebo prodlužovacího kabelu.\n\nPouzdra některých disků jsou uzpůsobena do extrémních podmínek tak, že vydrží hluboký mráz, vysokou teplotu, náraz i tlak (např. přejetí automobilem).\n\n\nZabezpečení dat na USB flash disku můžeme docílit pomocí šifrování. Při šifrování se data kryptograficky převádí na data šifrovaná, tudíž jsou data čitelná jen pro osobu s dešifrovacím klíčem (heslem). Data nelze zpětně dešifrovat.  Takto můžeme zabezpečit jednotlivé soubory, ale i celou jednotku. Pro šifrování dat používáme šifrovací software.\n\nI když hromadnou výrobu započala firma IBM, dnes již na trhu převládají specializovanější výrobci, co se pamětí týče. Jsou jimi např. Kingston, ADATA, SanDisk, Transcend a další.\n\n\n\nSamsung vyvíjí nové 1Tbit V-NAND čipy, které by se měly objevit již v roce 2018. Produktem vývoje jsou až 16TB velké SSD složené z osmi 1Tbitových V-NAND čipů. Disky by měly disponovat vysokou přenosovou rychlostí a kapacitou.\n\n"}
{"id": "71585", "url": "https://cs.wikipedia.org/wiki?curid=71585", "title": "Kája Saudek", "text": "Kája Saudek\n\nKája Saudek, vlastním jménem Karel Saudek (13. května 1935 Praha – 25. června 2015 Praha) byl český malíř a komiksový kreslíř. Jeho specifické výtvarné dílo doplnilo také několik filmů a populárně naučný televizní seriál \"Okna vesmíru dokořán\", ilustroval též řadu knih a časopisů. Byl bratrem (jednovaječné dvojče) fotografa Jana Saudka. Od dubna 2006 ležel ve vegetativním stavu v motolské nemocnici, po devíti letech zemřel.\n\nKája Saudek se narodil v Praze, ale jeho rodina z matčiny strany pochází z jižních Čech. Otec se narodil v Děčíně. Na konci druhé světové války se kvůli svému polovičnímu židovskému původu dostal spolu se svým dvojčetem Janem do koncentračního tábora ve Slezsku pro tzv. míšence. \n\nS americkými komiksy se seznámil už v dětství. V padesátých letech nemohl z politických důvodů studovat, stal se tedy technickým kreslířem a kulisákem ve filmových studiích na Barrandově. V roce 1966 použil jeho kresby Miloš Macourek ve filmu \"Kdo chce zabít Jessii?\". Tím se dostal do širšího povědomí a jeho kresby začaly být publikovány šířeji. Patrně největším projektem měl být komiks podle scénáře Miloše Macourka \"Muriel a andělé\". V roce 1969 z něj však vyšla časopisecky jen ukázka několika stran, kniha samotná už vyjít nemohla (nakonec byla vydána v roce 1991). Zajímavostí je, že si jako předobraz ústředních postav vybral skutečné osoby – pro generála-seržanta Xerona (toliko hlavní zápornou postavu) svého bratra Jana, s nímž měl v tu dobu rozepře, a pro Muriel herečku Olgu Schoberovou – tehdejší československý sexsymbol. K tomuto komiksu stejná dvojice autorů vytvořila i druhý díl (\"Muriel a oranžová smrt\"), který vyšel až v roce 2009 (mimo jiné i pro podobnost příběhu s invazí v roce 1968; část originálních kreseb se ztratila v tiskárně). V roce 1971 spolupracoval ještě na filmu Čtyři vraždy stačí, drahoušku.\n\nPočátkem 70. let se několik let živil kreslením seriálů pro časopis \"Mladý svět\". Dva roky vycházel seriál \"Lips Tulian\" podle dobrodružných románů 19. století (byl ukončen na zásah cenzury), další dva roky seriál kreslený na libreta oper (v seriálu byli karikováni zpěváci populární hudby, někteří – zvláště Karel Gott – proti tomu protestovali). Poté byly komiksy v Mladém světě zrušeny. V letech 1976-1978 maloval Saudek pro pionýrský magazín \"Stezka\" ještě komiks na motivy seriálu \"Třicet případů majora Zemana\" – všech pět nakreslených dílů spolu s novým (\"Poslední případ majora Zemana\", napsal Jan Reinisch podle novely Jiřího Procházky \"Zločin na zámku\") vyšlo v roce 1999 pod názvem \"Major Zeman a jeho 6 případů\". V Pionýrské stezce pak Saudek pravidelně ilustroval rubriku Olympijský kruh, vytvořil i několik nástěnek (F1, filmové hvězdy) a také vystřihovánku obchodního domu Kotva. V 5. ročníku vytvořil všechny titulní stránky časopisu.\nV roce 1979 navázal spolupráci s Českou speleologickou společností, která mu umožnila vydávat komiksy v nákladech několika tisíc výtisků jako materiál pro svou vnitřní potřebu (tzv. zájmový tisk). V následujícím desetiletí tak vyšly příběhy podle scénářů řady známých spisovatelů a scenáristů.\n\nV osmdesátých letech také spolu s Vladimírem Železným a Jiřím Grygarem spolupracoval na seriálu Slovenské televize \"Okna vesmíru dokořán\".\n\nV druhé polovině 80. let často svými ilustracemi doprovázel rozvoj počítačové gramotnosti u nás. V polovině roku 1989 ilustroval návod a přebal magnetofonové kazety první oficiálně prodávané počítačové hry v předrevolučním Československu - Město robotů\n\nNa počátku devadesátých let byla prakticky všechna jeho díla znovu vydána. On sám ilustroval titulní stránky komiksových magazínů \"Kometa\" a znovuvydaných sešitů příběhů Boba Hurikána.\n\nV posledních letech maloval pro časopis \"NeI Report\".\n\nStal se vzorem i pro další kreslíře. Patrně nejvýznamnější z nich jsou Štěpán Mareš, Miroslav Schoenberg, Jiří Grus, Jiří Šmejkal a Jiří Filípek. Kromě uvedených kreslířů ovlivnil řadu dalších méně známých autorů.\n\nOd nehody v dubnu 2006, kdy mu v krku zaskočilo sousto, ležel ve vegetativním stavu v motolské nemocnici. Podle ošetřující lékařky Saudek možná vnímal, naopak bratr Jan ho považoval za mrtvého. Saudkova dcera dokonce uvažovala o euthanazii. V motolské nemocnici zemřel 25. června 2015 ve věku 80 let.\n\nS manželkou Johanou měl dvě děti, syna Patrika a dceru Bereniku.\n\n\n\n"}
{"id": "71587", "url": "https://cs.wikipedia.org/wiki?curid=71587", "title": "Maebaši", "text": "Maebaši\n\nMaebaši (前橋市 \"Maebaši-ši\") je hlavní město prefektury Gunma v Japonsku.\n\n1. dubna 1892 získalo Maebaši status města. 5. prosince 2004 se město Ógo a obce Kasukawa a Mijagi z okresu Seta spojily s městem Maebaši. Po tomto spojení v něm žije, s použitím odhadu z roku 2003, 321 813 obyvatel. Hustota zalidnění je 1334 obyvatel na km². Celková rozloha je 241,22 km².\n\nV období Edo bylo město distribučním centrem výroby hedvábí a zásobovacím zázemím tehdejšího Eda.\n\nMaebaši hostilo Halové mistrovství světa IAAF 1999.\n\n\n"}
{"id": "71591", "url": "https://cs.wikipedia.org/wiki?curid=71591", "title": "Asociace kuchařů a cukrářů České republiky", "text": "Asociace kuchařů a cukrářů České republiky\n\nAsociace kuchařů a cukrářů České republiky (AKC) je cechovní organizace českých kuchařů a cukrářů. Vznikla v roce 1993 z Asociace československých kuchařů a cukrářů, jež obnovila svou činnost v roce 1990 a navázala tak na tradici Svazu kuchařů, založenou v roce 1903. AKC se snaží zvyšovat úroveň a autoritu českého kulinářství a gastronomie a podporovat zájmy svých členů. Je členem Světové asociace kuchařů a cukrářů (WACS). Jejím prezidentem je Bc. Miroslav Kubec.\n\nAsociace vznikla z iniciativy předních kuchařů ,kteří se soustřeďovali v Poradních sborech kuchařů .\n\nVeřejnosti je známa především díky pořádání různých kulinářských soutěží, jako například Cukrář roku, Český kapr nebo Oslavy svatého Vavřince.\n\n"}
{"id": "71595", "url": "https://cs.wikipedia.org/wiki?curid=71595", "title": "Pavel Opočenský", "text": "Pavel Opočenský\n\nPavel Opočenský (* 7. srpna 1954 Karlovy Vary) je český sochař a šperkař. \n\nNa středních odborných školách v Jablonci nad Nisou a v Turnově vystudoval profesi zlatníka a šperkaře. Podepsal Chartu 77. V roce 1979 emigroval do Německa, o dva roky později do USA. Z emigrace se vrátil v devadesátých letech. \n\nKrátce po svém návratu se stal mediálně známý, když se zastal dvojice lidí, kterou ohrožovali skinheadi dne 25. března 1991 u hospody Pod Bělkou (dnes U Olmerů) v Slavojově ulici v Praze - Nuslích. Následoval konflikt, v němž loveckým nožem bodl sedmnáctiletého skinheada Aleše Martinů. Ten tomuto zranění podlehl. Opočenský byl nejprve odsouzen k podmíněnému trestu, po odvolání státního zástupce k trestu nepodmíněnému, nakonec vrchním soudem překlasifikován jako nutná obrana. Za svůj čin byl dle některých autorů nekriticky mediálně oslavovaný.\n\nV roce 2004 a pak v roce 2005 byl odsouzen k celkem sedmi a půl roku vězení za pohlavní zneužívání nezletilých romských dívek. V tomto případě byla stíhána a odsouzena též jeho přítelkyně (nynější manželka) Julie. Tato jeho kauza vyvolala též značnou mediální pozornost a Opočenský se stal jedním z nejznámějších vězňů v České republice. Později Městský soud v Praze zmírnil jeho trest na šest let a v dubnu 2006 byl podmíněně propuštěn. Ve vězení se vyučil soustružníkem kovů, a tak mohl rozšířit svůj umělecký rejstřík o další realizace.\n\nOblíbil si monumentální formát kamenného bloku, užíval tvrdé magmatické horniny jako je žula nebo syenit. Tuto etapu své karíéry nazval \"Dobývání děr\" a uzavřel ji výstavou v Galerii pod Vyšehradem. \n\n\n"}
{"id": "71596", "url": "https://cs.wikipedia.org/wiki?curid=71596", "title": "Česko-vietnamská společnost", "text": "Česko-vietnamská společnost\n\nČesko-vietnamská společnost je nevládní nezisková organizace, která si bere za cíl podporu česko-vietnamských vztahů a spolupráce a rozšiřování informovanosti o životě Vietnamců v Česku. Pořádá výstavy fotografií, besedy a semináře. Jejím čestným předsedou a zároveň tiskový mluvčí je Marcel Winter.\nPředseda se Jmenuje Miloš Kusý\n\n\n"}
{"id": "71598", "url": "https://cs.wikipedia.org/wiki?curid=71598", "title": "František Antonín Gerstner", "text": "František Antonín Gerstner\n\nFrantišek Antonín rytíř von Gerstner (, 11. května 1795 Praha – 12. dubna 1840 Filadelfie) byl český (resp. rakouský) inženýr, první profesor praktické geometrie (geodezie) Polytechnického ústavu ve Vídni a průkopník stavby železnic v Čechách, Rakousku a Rusku. Jeho otec byl František Josef Gerstner.\n\nByl stavbyvedoucím při budování koněspřežné dráhy České Budějovice-Linec v letech 1825-1828, pod jeho vedením byl realizován severní úsek trati (České Budějovice – Kerschbaum). V letech 1835-1837 byla pod jeho vedením vybudována první ruská železnice (Sankt Petěrburg – Carskoje Selo – Pavlovsk). V roce 1840 zahynul při pouliční nehodě ve Filadelfii. Dnes (2016/2017) je po něm pojmenován jeden pár vlaků z Prahy do rakouského Linzu.\n\n\n\n"}
{"id": "71602", "url": "https://cs.wikipedia.org/wiki?curid=71602", "title": "Národní park Zion", "text": "Národní park Zion\n\nNárodní park Zion (čti \"zajən\", anglicky \"Zion National Park\") se nachází poblíž města Springdale v Utahu na jihozápadě Spojených států amerických. Pro svou jedinečnou polohu na rozhraní tří geografických oblastí (Koloradské plošiny, Velké pánve a Mohavské pouště) patří tento národní park k vyhledávaným turistickým cílům jak pro pozoruhodné geologické útvary, tak pro neobvykle pestrou paletu rostlin a živočichů.\n\nPůvodní název parku byl po založení v roce 1909 \"Mukuntuweap National Monument\", ale v roce 1919 byl přejmenován na Národní park Zion. Část parku, která se nazývá Kolob Canyons, byla nejprve v roce 1937 vyhlášena jako samostatná chráněná oblast \"Zion National Monument\", avšak od roku 1956 se stala součástí Národního parku Zion. Slovo \"Zion\" (česky \"Sion\") pochází z hebrejštiny a znamená mimo jiné \"posvátné místo\". Park dostal své jméno podle jeho nejznámějšího kaňonu Zion Canyon, jehož pojmenování je připisováno Issacu Behuninovi, jednomu z prvních mormonských usedlíků, kteří do této oblasti přišli v 50. a 60. letech 19. století.\n\nSoučasná rozloha parku činí 593 km² a nalézá se v nadmořských výškách 1 117 m (Coalpits Wash) až 2 660 m (nejvyšší vrchol Horse Ranch Mountain). Kaňon byl vytvořen dlouhodobou činností nevelkého vodního toku \"Virgin River\" v měkkém pískovci. Dosahuje délky 26 km a hloubky až 762 m. V některých úsecích jsou protilehlé stěny od sebe vzdáleny pouze 6 m.\n\nHlavní část parku tvoří Zion Canyon obklopený stěnami pohoří Deertrap, Cathedral a Majestic Mountain. Kaňonem protéká řeka \"Virgin River\".\n\n"}
{"id": "71603", "url": "https://cs.wikipedia.org/wiki?curid=71603", "title": "Kationt", "text": "Kationt\n\nKationt (též kation) je kladně nabitý iont, obvykle atom nebo molekula, která odevzdala elektron, (nebo pohltila kationty vodíku, volné protony). Kationt má v elektronovém obalu méně elektronů než odpovídající atom. Při elektrolýze putuje směrem ke katodě.\n\nKationty většinou vznikají z elektropozitivních prvků, například draslíku, hořčíku nebo kobaltu:\n\nK → K + e.\n\nMohou však také vznikat z molekul, např. amonný kationt z molekuly amoniaku:\n\nNH + H → NH\n\nnebo oxoniový kationt z vody:\n\nHO + H → HO.\n\n\n"}
{"id": "71604", "url": "https://cs.wikipedia.org/wiki?curid=71604", "title": "Aniont", "text": "Aniont\n\nAniont, též anion je záporně nabitý iont, obvykle atom nebo molekula, která přijala elektron, (nebo odevzdala kationt vodíku, volný proton). Anion má v elektronovém obalu více elektronů než odpovídající atom. Při elektrolýze putuje směrem k anodě.\n\nAnionty většinou vznikají z elektronegativních prvků, například kyslíku, síry, dusíku nebo halogenů:\n\nN + 3 e → N.\n\nČastěji však vznikají z molekul (například disociací kyselin), např. dusičnanový aniont z molekuly kyseliny dusičné:\n\nHNO → NO + H\n\npokud kyselina obsahuje více odštěpitelných atomů vodíku, mohou též vznikat hydrogenanionty, např:\n\nHSO → HSO + H.\n\n\n"}
{"id": "71612", "url": "https://cs.wikipedia.org/wiki?curid=71612", "title": "Kvantitativní analýza", "text": "Kvantitativní analýza\n\nMetody kvantitativní analýzy slouží ke zjištění, jaké množství stanovované látky je ve vzorku. Také se označují jako stanovení či koncentrační metody.\n\n"}
{"id": "71614", "url": "https://cs.wikipedia.org/wiki?curid=71614", "title": "Bermudský trojúhelník", "text": "Bermudský trojúhelník\n\nJako bermudský trojúhelník a nebo také ďáblův trojúhelník je označována oblast ležící mezi Miami na Floridě (případně jižním cípem Floridy), Portorikem (město San Juan) a Bermudami na pomezí Mexického zálivu a západního Atlantiku. Zahrnuje tak i část Sargasového moře a protéká jím Golfský proud (resp. systém Golfského proudu). Bermudský trojúhelník není schváleným a uznávaným zeměpisným názvem a měl by proto být psán s malým písmenem na začátku.\n\nOblast bermudského trojúhelníku má (především mezi příznivci záhad a nevysvětlitelných jevů) pověst oblasti s údajně výrazně zvýšeným výskytem „záhadného“ mizení lodí a letadel nebo případy lodí nalezených bez posádky bez logického důvodu pro opuštění plavidla. Oficiální zdroje (státní orgány, vědecké instituce, pojišťovny) však nic takového nepotvrzují, neexistují ani oficiální statistiky, které by potvrzovaly zvýšený výskyt nehod neobvyklých nebo nevysvětlených.\n\nVelikosti stran trojúhelníku:\n\n\nTrojúhelník je tedy téměř rovnostranný a jeho rozloha činí přibližně 1 134 105,5 km².\n\nO nepříjemných zkušenostech s počasím a plavbou v této oblasti se zmiňuje již Kryštof Kolumbus ve svém lodním deníku. Ale až v druhé polovině 20. století, kdy technické možnosti sledování letadel i plavidel byly na značně vysoké úrovni, bylo registrováno několik událostí, které vyvolaly zvýšený zájem o tuto část Atlantiku.\n\nJako typický případ působení bermudského trojúhelníku je prakticky ve všech dokumentech uváděno nevysvětlené zmizení 5 amerických bombardérů Grumman TBF Avenger z 5. prosince roku 1945. Letka odstartovala na běžný cvičný let z vojenské základny ve Fort Lauderdale na Floridě s úkolem proletět zadanou trasu s nácvikem bombardování a návrat na základnu.\n\nPo svržení cvičných bomb došlo zřejmě k obtížím s orientací. Velitel letky, zkušený instruktor Charles Tailor, hlásil rádiem základně podivné chování obou palubních kompasů, problémy s hodinami (podle některých zdrojů však letadla v době letu hodiny na palubě neměla) a výrazně zhoršenou viditelnost. Podle příkazů velitele letěla letadla dál společně do doby, kdy začalo docházet palivo, a poté vydal Tailor příkaz přistát na mořské hladině.\n\nOd té doby byl kontakt se základnou přerušen a ihned byla započata pátrací akce leteckých i námořních sil na záchranu posádek letky. Tato akce však nepřinesla nejmenší stopy po zmizelých letadlech, naopak došlo ke ztrátě dalšího velkého letadla s třináctičlennou posádkou PBM „Mariner“, jehož vrak také nebyl nikdy nalezen.\n\nVyšetřovací komise dospěla k závěru, že příčinou ztráty bylo špatné počasí (tzn. mlha) a to, že velitel letky neuposlechl pokyny (případně jim špatně porozuměl) a letěl špatným směrem. Tak se dostal přímo nad Atlantik a letadla po vyčerpání veškerého paliva postupně havarovala v moři.\n\nAmerická nákladní loď Cyclops beze stopy zmizela 4. března 1918 s nákladem manganové rudy a 309 členy posádky a pasažéry při cestě z Barbadosu do Norfolku ve Virginii. Loď byla vybavena vysílačkou, avšak nebyl zaznamenán žádný pokus o radiové spojení nebo volání o pomoc.\n\nJako možné vysvětlení byl nejprve uváděn útok nepřátelské německé ponorky, ale po skončení první světové války se ukázalo, že v oblasti katastrofy nebyla žádná ponorka přítomna, stejně jako se zde nevyskytovaly žádné německé námořní miny. Jedna z teorií také říká, že loď unesl k nepříteli její kapitán (původem Němec) nebo došlo k vzpouře posádky kvůli kapitánově podivínské povaze a špatné komunikaci s posádkou.\n\nNákladní loď \"Marine Sulphur Queen\" o délce 142 metrů s nákladem 15 000 tun roztavené síry zmizela beze stopy začátkem února roku 1963 při cestě z Beaumontu v Texasu do Norfolku ve Virginii. Na palubě lodi byla v době zmizení posádka 39 mužů. Nebyl zaznamenán žádný pokus o radiové volání o pomoc.\n\nPátrání pobřežní hlídky skončilo bezvýsledně, nebyly objeveny ani zbytky po lodi nebo někoho z členů posádky. Jako předpokládaná příčina zmizení je uváděn např. výbuch nákladu síry, únos Kubánci, otrava posádky plyny z roztavené síry nebo rozlomení trupu lodi. Za nejpravděpodobnější vysvětlení události se pokládá bouře.\n\nPozůstalí po obětech později společnost provozující loď žalovali; soud rozhodl v jejich prospěch s tím, že loď byla v dezolátním stavu.\n\nV novinách i televizním vysílání byla uveřejněna řada pozorování svědků, kteří hlásili výskyt neobvyklých jevů v prostoru bermudského trojúhelníku. Šlo obvykle o posádky letadel nebo lodí, která tímto územím cestovala a pozorované jevy zahrnovaly například:\n\n\nUrčitá skupina odborníků zabývajících se fenoménem bermudského trojúhelníku tvrdí, že ve skutečnosti o žádnou záhadu nejde. Podle tohoto tvrzení se všechny uváděné jevy dají vysvětlit přirozeným způsobem a vyplývají například z následujících skutečností:\n\n\nUrčitou část výše uvedených úkazů lze vysvětlit přítomností velkého množství hydrátu methanu na mořském dně, kde je díky vysokému tlaku vody udržován v pevném stavu. Občas se však oddělí část této stlačené látky a zvolna vystupuje k hladině. Jak klesá tlak okolní vody, začíná se hydratovaný methan přeměňovat na plyn, takže při dosažení mořské hladiny jde o obří bublinu tohoto plynu o průměru i několika set metrů. Pokud by nad takovým místem proplouvala loď, mohla by se náhle bez varování potopit díky snížené hustotě vody, případně by mohlo dojít k explozi uvolněného plynu iniciovaného nějakým ohněm na lodi nebo elektrickou jiskrou. Stejný osud by mohl potkat i menší letadlo, které by vlétlo do oblasti koncentrovaného plynného methanu s odlišnou hustotou než má vzduch. Navíc je methan nedýchatelný a lidé by se v kritické oblasti začali okamžitě dusit.\n\nZnačně rozmanitý charakter mořského dna a častý výskyt silných větrů mohou vést ke vzniku obřích vln o výšce několika desítek metrů, které by snadno a velmi rychle zničily zvláště menší plavidlo. Také podmořské sesuny dna mohou být příčinou vln tsunami s ničivými účinky.\n\n\n\n\n\n"}
{"id": "71615", "url": "https://cs.wikipedia.org/wiki?curid=71615", "title": "Digimon", "text": "Digimon\n\nDigimon (japonsky デジモン [dedžimon], zkratka pro デジタルモンスター [dedžitaru monsutá], anglické Digital Monster) je japonský anime seriál, obsahující stejnojmenné bytosti různých tvarů žijících v „digitálním světě“. Dalším světem, který se v seriálu vyskytuje, je „náš“ svět.\n\nStejně jako Pokémon byl Digimon vysílán i ve Spojených státech (a později i v Česku).\n\nDigimoni jsou inteligentní bytosti se schopností komunikace. Jejich prvním stádiem jsou \"dětské formy\" podobné tamagoči, ale poté se „vyvíjejí“ (skokově mění tvar, velikost i schopnosti). S každým vývojovým skokem jsou silnější a často i větší. Vyšší vývojové formy mohou být humanoidnější nebo mechanizovanější. Evoluce může být trvalá nebo dočasná, dočasná evoluce je nejčastěji způsobena energií přátelství, kterou jim dodají jejich lidští přátelé.\n\nKaždý digimon disponuje určitou sadou útoků. Ve vyšších evolučních stupních bývají tyto útoky schopné ničit budovy. Odolnost samotných digimonů proti těmto útokům je vysoká, ale může se stát že zemřou – nikoliv ovšem trvale, mohou se znovuzrodit.V pozdějších sezónách ale umírají a zvítězivší nepřátelé jim berou jejich data a jejich sílu.\n\nZajímavé na digimonu je odlišnost mezi jednotlivými sezónami. \n\nSedm dětí se dostává z letního tábora do Digisvěta. Zde jsou seznámeni s Digitálními monstry, zkráceně Digimony. Dozvídají se, že jedinou nadějí jak se navrátit do lidského světa, je porazit zlého Devimona, který ovládá Digisvět. V té době žádné z dětí netuší, že Digisvět je rozsáhlejší a nebezpečnější, než by se mohlo na první pohled zdát. Poté, co porazí Devimona, bojují proti opravdovým hrůzám, ale jejich digimoni se s pomocí zvláštní technologie [digiovladače, štítky a znaky] proměňují na vyšší úrovně a zachrání oba světy – digisvět i náš svět.\n\nNěkolik let po událostech v seriálu Digimon Adventure se v Digisvětě objevuje neznámý člověk, který si zotročuje všechny Digimony. Na jeho poražení jsou vybráni noví Digivyvolení, ke kterým se přidává několik starých známých. Všichni jsou velice překvapeni, když zjistí, že ďábelský otrokář je pouze služebníkem přeživšího nepřítele Myotismona [Vamdemona]. Ten pořád usiluje o ovládnutí Digisvěta, Země a o smrt jejich a (v této sezóně nově se objevivších) bohů/ochránců Digimonů.\n\nTřetí sezóna nemá s ostatními nic společného, alespoň po dějové stránce. Digimoni jsou především zábavným prvkem, kterému propadla spousta dětí. Digimoni se hrají jako kombinace karetní hry a gameboye. Několika dětem ovšem znenadání Digimoni oživnou. V lidském světě se začnou objevovat Digimoni s nepřátelskými úmysly, posíláni bohy Digimonů. Později se objevuje D-Reaper (čti: dý-rýpr), v Digisvětě oživlý mazací program, hodlající zničit oba světy. Je tedy na Tamerech, aby zakročili a nebezpečné hrozby odstranili.\n\nOpět se setkáváme s novými hrdiny, kteří musí zachránit Digisvět. Tito Digivyvolení mají schopnost se pomocí Spiritů spojit s duchy legendárních Digimonů a získat tak jejich schopnosti – stát se Digimony. Díky těmto schopnostem se snaží čelit nepřátelským Digimonům, kteří jsou pod vedením zlého Digimona ze Svaté trojice. \n\nCo mají všechny sezóny společné je cíl: záchrana obou světů před ovládnutím destruktivním nepřítelem.\nTato série začíná snem 13letého kluka jménem Kudou Taiki, ve kterém je generál zvířecích digimonů a bojuje proti lidským digimonům ve snaze ochránit svět. Později se setkáváme s dalšími hlavními postavami: Akari a Zenjiour, kamarády Kudou Taikiho, kde si Zenjiour vyzývá Taikiho k boji v kentu. Taiki přijímá a jdou na tréninkové zápasiště. Během zápasu jim nad hlavou propluje auto a narazí do budovy, po chvilce auto padá přímo na naše hrdiny. V tom se ozve tajemný hlas, který Taikimu řekne, aby uskočil vpravo a tím je zachrání. Poté jim odhalí, že je králem Digimonů a že za chvíli zemře, pokud ho nebudou chtít zachránit. Kudou Taiki ho zahrání svým digixrosem a hrdinové zamíří na dobrodružství do Digitálního světa.\n"}
{"id": "71618", "url": "https://cs.wikipedia.org/wiki?curid=71618", "title": "Bankovka", "text": "Bankovka\n\nBankovka neboli cenný papír s určitou peněžní částkou je bezúročný platební prostředek, vydávaný centrální bankou. Bankovkami se zabývá sběratelský vědní obor označovaný jako notafilie.\n\nBankovky se historicky vyvinuly z obchodních směnek. V případě předložení směnky byla původnímu majiteli vydána bankovka, kterou se banka zavazovala vyplatit při předložení určité množství zlata popřípadě určitou sumu. Před bankovkami byly v oběhu pouze peníze z drahých materiálů, které samy o sobě byly nositeli hodnoty – na rozdíl od bankovek – nezávisle na bance, státu či úřední moci. Nejčastější byly zlaté mince, jejich nevýhodou bylo to, že byly poměrně těžké a že se opotřebovávaly.\n\nRoku 650 našeho letopočtu byly první papírové peníze vydány za císaře Kao Tsunga (Čína), ale za všeobecnou měnu jsou uznány až v 10. století. Marco Polo roku 1298 píše, že bankovky jsou v oběhu i v Persii a Japonsku.\nAby se nemusely vyměňovat pytlíky mincí, zavedli ve středověku evropští obchodníci takzvané \"úvěrové úpisy\". Od 17. století vydávaly takové úpisy přímo banky. V té době kovová platidla nestačila pokrývat prudký růst objemu transakcí v obchodním styku.\n\nZačaly se používat směnky jakožto cenné papíry, ve kterých se jejich vydavatel zavazuje vyplatit držiteli určitou částku. Se směnkami se tak začalo obchodovat. Směnky měly v praxi několik nevýhod – byly vždy vypsány na pevnou částku a jejich reálná hodnota závisela na platební morálce konkrétního vydavatele (emitenta).\n\nBanky proto začaly směnky vykupovat a vyměňovat je za směnky vlastní – bankovky. Ty mohly být kryty vykoupenými směnkami nebo zlatem. Vzhledem k problémům s tímto systémem byl vytvořen monopol na vydávání bankovek, který byl svěřen centrální bance. V České republice tak smí bankovky vydávat pouze Česká národní banka. Neboť je toto dáno zákonem, patří bankovky ČNB (koruny české) mezi měny s nuceným oběhem.\n\nPrvní bankovky na území rakouské monarchie se začaly vydávat na konci vlády Marie Terezie. Poukazy začala emitovat Vídeňská centrální banka, proto se začaly nazývat „Banco-zettel“, doslova „bankovní lístek“. Počeštěním vznikl název „bankocetle“ a pro bankovky obecně název „banknóty“.\n\nPrvní oficiální „bankovka“, vydaná na státní náklady byla vydána v emisi k 1. lednu 1800. Lidé však tehdy k novým kreditním, a tím pádem nehodnotným penězům neměli důvěru.\n\nZ hlediska historie je velký rozdíl v používání bankovek v jednotlivých státech, respektive kontinentech. Pokud první bankovky Ekvádoru jsou datovány rokem 1886, pak u jiných států se první bankovky používaly výrazně později: například africké Lesotho mělo své první bankovky až v roce 1979. Tento výrazný časový rozdíl je vázán v případě Afriky na ukončení kolonizace v letech 1961 - 1964, u některých států i později. \n\nBankovky některých měn byly v minulosti kryty různými komoditami; z nich časem převládlo zlato a stříbro. Vzájemný měnový konverzní poměr se odvozoval právě od množství zlatého obsahu. Takto kryté bankovky bylo možno kdykoliv po předložení směnit za komoditu, která měnu kryla. Toto komoditní krytí měny tvořilo rovnovážnou měnovou soustavu, za kterou ručili emitenti bankovek.\nDnešní bankovky (až na výjimky) již nejsou kryty drahými kovy. Pro mnohdy zadlužené státy by toto počínání bylo nevýhodné.\nZ bankovek dodnes krytých stříbrem a zlatem lze dodnes v oběhu najít dolary Spojených států amerických se žlutou a modrou pečetí. Ty byly vydávány hlavně ve 20. a 30. letech 20. století v emisích Silver Certificate \"(s modrou pečetí pro bankovky kryté stříbrem )\" a Yellow Seal \"(se žlutou pečetí pro bankovky kryté zlatem )\". Dnešní dolary mají pečeť zelenou, což znamená, že nejsou kryty, tudíž jsou kreditními bankovkami.\n\nNa bankovkách se používá řada technických prvků, které mají zabránit jejich padělání.\nAnatomie a identit bankovek: jedná se o velice podrobný popis bankovek; anatomie bankovek vysvětluje základní součásti bankovek, identit pak specifické součásti bankovek\n\n\n"}
{"id": "71619", "url": "https://cs.wikipedia.org/wiki?curid=71619", "title": "Pokémon", "text": "Pokémon\n\nPokémon (), v Japonsku známá také jako Pocket Monsters (), je mediální franšíza spravovaná japonskou společností The Pokémon Company, která byla založena a její akcie rozděleny mezi Nintendem, Creatures a Game Freakem. Pokémon je inteligentní bytost vyskytující se v japonských videohrách, společnosti Nintendo (např. Pokémon Red & Blue) a později ve stejnojmenném kodomo (dětském) anime seriálu, sběratelské karetní hře a v komiksu (Manga) doprovázející tyto videohry. Název pokémon vychází z japonského ポケットモンスター, \"Poketto Monsutá\" – kapesní příšerky, v angličtině Pocket Monsters.\n\nPůvodní hru vytvořil Satoshi Tajiri a byla publikována společností Nintendo pro Game Boy. Na dalších herních konzolích typu handheld na Game Boy navazujících (Game Boy Color, Game Boy Advance, Nintendo DS, Nintendo 3DS) následovaly další pokračování hry. K tomu vyšly hry i na konzole stolní, postupně (N64, GameCube, Nintendo Wii, Nintendo Wii U, Nintendo Switch).\n\nV roce 2016 vyšla hra na mobilní telefony Pokémon GO. Je založena na principu rozšířené reality. Aplikaci vyvinuli vývojáři společnosti Niantic a na produkci se podílela také firma Pokémon Company, kterou spoluvlastní Nintendo.\n\nPokémoni jsou velmi inteligentní bytosti, které rozumí lidské řeči, ale nepoužívají ji. V seriálu je výjimka Meowth a Gastly, v prvním filmu Mewtwo, v druhém filmu Slowking a Lugia, ve třetím filmu Entei, v šestém filmu Jirachi, v osmém filmu Lucario, v devátém filmu Manaphy, v jedenáctém filmu Shaymin a ve dvanáctém filmu Arceus. Dle svého typu mají různé schopnosti (telepatie, možnost otrávit, uspat, zapálit apod.). Divocí pokémoni se chovají jako zvířata, pokud je trenér pokémonů chytí do Pokéballu stávají se krotkými a (většinou) poslouchají svého pána. Disponují mocnými útoky, jejichž množství i síla se postupem času zvětšuje, a mohou se vyvíjet, megavyvíjet.\n\nPokud pokémoni zrovna nebojují, přebývají v Pokéballu, ale existují i zde výjimky, v seriálu např. Pikachu, Meowth a další.\n\nSeriál Pokemon se také dočkal svého Animovaného Filmového zpracování.\n\nMnohé postavičky v Pokémonu jsou založeny na podobě skutečných pravěkých tvorů, zejména dinosaurů a dalších.\n\nV konkrétních hrách jsou vlastnosti jednotlivých pokémonů určeny šesti základními statistickými ukazateli. Jsou to\nVlastnosti pokémonů, které nejsou ve hře vidět:\nS každým zvýšením úrovně pokémona, se tato čísla zvyšují. Např. Arceus na 50. úrovni bude mít HP kolem 200 a ostatní ukazatele v rozmezí 112 až 189. Na maximální úrovni 100 bude mít tyto ukazatele přibližně dvojnásobné.\nPokud vyměníte pokémona nebo je vyřazen, vrátí se mu všechny snížené nebo zvýšené vlastnosti na původní, které měl (kromě HP).\nPokud si chcete zvýšené vlastnost nechat, musíte v zápasu použít útok Baton Pass (váš pokémon se vrátí zpět do pokeballu s vlastnostmi, které měl těsně před tím než použil tento útok).\n\nZměny statu pokémona mohou být aktivní nebo pasivní\n\nAktivní změny statu jsou vidět na ukazateli HP a působí i po zápasu.\n\n\nPasivní změny statusu se ukážou každé kolo, pokud vyměníte pokémona, automaticky se vyléčí.\n\n\nPasivní změny typu počasí.\n\nTyto změny typu počasí neplatí na Castform, protože má schopnost Forecast (mění typ podle počasí).\nTaké neplatí na pokémona jménem Rayquaza, protože má schopnost Air Lock. A také neplatí na Pokémony se schopností Cloud Nine (např. Psyduck).\n\nKaždý pokémon se může naučit max. čtyři útoky, pokud se chce naučit nový útok, musí jeden z nich zapomenout.\nÚtoky jsou určeny pomocí Attack, Accuracy a PP [PowerPoints] (kolikrát může tento útok použít) a většinou popis vedlejších účinků (zmražení, zmatení, zvýšená šance na kritický zásah...). Útoky se dělí na:\nVětšina útoků má pozitivní (ale i negativní) vedlejší účinky. Např.: Extremespeed-útočí vždy první, Slash-zvýšená šance na kritický zásah, Explosion-nejsilnější útok ve hře, ale zničí i vás (negativní vedlejší účinky)\n\nPokémoni se naučí nové útoky po dosažení určité úrovně nebo pomocí:\n\nOd třetí generace dostali všichni pokémoni schopnosti (každý má jednu + skrytá schopnost), které zásadně změnily hru. Například v první generaci byl pokémon Gastly slabší proti zemním útokům, protože byl jedový typ, ale od třetí generace dostal schopnost Levitace, takže na něho už neplatily zemní útoky. V páté generaci pokémon Eelektross\nmá také schopnost Levitace. Je to elektrický typ, který je slabší jen proti zemním útokům, ale jelikož levituje, je bez slabin. Velmi zajímavé schopnosti jsou Teravolt a Turboblaze, jelikož ruší ostatní obranné schopnosti. Ještě zajímavější schopnost je Illusion – pokémon s touhle schopností se změní do vašeho pokémona na posledním místě. Protivník pak nepozná, jestli je opravdu ten pokémon, kterého vidí, nebo to je nějaký úplně jiný pokémon.\n\nVývojem (evolucí) se myslí proces, při kterém dojde během několika sekund k významné a trvalé změně vzhledu, často i velikosti, schopností a síly pokémona. Změní se také jeho „druhové jméno“.\n\nVývoj je děj ke kterému dochází:\n\nImpuls vedoucí k evoluci je u každého pokémona individuální. Ve hře je možné a někdy i výhodné evoluci zablokovat a odložit na později pomocí Everstone (Věčný kámen). Někteří pokémoni se nevyvyjí, mají jen jednu vývojovou fázi (např. Kangaskhan, Farfetch'd, Tropius).\n\nV šesté generaci byla přidána Mega evoluce. To je dočasný stav pokémona (může být dosažen pouze při zápasu), který pokémona tělesně změní, dodá mu sílu, změní schopnost (a někdy změní/přidá typ). Megaevoluce mohou dosáhnout jen určití a plně vyvinutí pokémoni (někteří pokémoni ale mají i dvě megaevoluce Mewtwo) a když mají příslušný Mega kámen (evoluční kámen pro Mega evoluci, ten dodá pokémonovi onu sílu). Trenér pokémona k Mega evoluci potřebuje: pokémona (který má Mega evoluci), Mega kámen (příslušný), Mega ring (v podstatě dálkový ovladač na aktivování Mega evoluce pro trenéra, je to kámen v držáku a aktivuje se trenérovým zmáčknutím) a dostatečně silné pouto s pokémonem. Megaevoluci lze použít jen jednou za zápas, Mega vyvinutý Pokémon ztrácí Mega evoluci při konci zápasu, když omdlí a když odejdete od divokého pokémona (použijete-li Mega evoluci např. na Slowbro a on omdlí a vy chcete povolat Mewtwo a použít Megaevoluci, už to nepůjde, neboť jste už jednou za zápas použili Mega evoluci). Trenér je za určitých podmínek schopen za pomoci Mega ringu hledat Mega kameny (Mega kámen se začne třpytit). Podle hry Pokémon X a Y je Mega evoluce jedna z největších záhad pokémonů.\n\nKaždého pokémona a veškeré jeho vlastnosti (celkový vzhled, útoky, odolnost, zranitelnost apod.) lze vždy přiřadit k jednomu či maximálně ke dvěma základním typům. Těchto základních typů je 18, jsou to: normální, ohnivý, vodní, elektrický, travní, ledový, bojový, jedovatý, zemní, létající, psychický, hmyzí, kamenný, duší, dračí, ocelový, temný a vílí (ocelový a temný až od druhé generace a vílí až od šesté generace). Například Sandshrew je pouze zemní, ale Rhyhorn je zemní a kamenný, Caterpie je hmyzí a Butterfree hmyzí a létající. Zajímavostí je, že existují pokémoni, kteří umí létat, ale nepatří mezi létající – to znamená, že na rozdíl od typu létající mohou být zasaženi zemním typem útoku a nejsou schopni naučit se létající útoky (např. Beedrill, Venomoth nebo Dustox, kteří patří mezi hmyzí a jedovaté). Některé typy jsou proti ostatním typům imunní, např.: na zemní neplatí elektrické útoky a na létající neplatí zemní útoky. Velmi zajímaví pokémoni jsou Sableye a Spiritomb, kteří mají kombinaci typů temný a duší: na duší platí temný a duší typ, ale temná stránka tyto typy zvrátí, na temný platí hmyzí a bojový, ale duší stránka\ntyto typy také zvrátí. To znamená, že tito dva pokémoni neměli do šesté generace žádnou slabinu.\n\nPokémony můžete hrát více způsoby: normálním způsobem, tak zvaným \"One pokémon challenge\" nebo tak zvaným \"Nuzlocke challenge\"\nHráč má u sebe 6 pokémonů po celé cestě až do ligy. Většinou někomu z nich naučí HM, aby si usnadnil cestu.\nJe dobré aby měli tyto typy: travní, ohnivý, vodní, elektrický, létající a šestý je volitelný.\n\nOne pokémon challenge neboli Výzva s jedním pokémonem znamená, že hráč po celé cestě má jen jediného pokémona. Na začátku je to velmi obtížné být sám, ale protože dostává experience jen jeden pokémon, velmi rychle se vyvíjí a sílí, takže na konci cesty už můžete mít úroveň 100 (při normální hře je každý pokémon kolem 50. úrovně).\nJe dobré aby měl dva typy, které se navzájem chrání (temný a duší jsou dobří, spolu s normálními typy – mají jen jednu slabinu. Dříve kombinace temného a dušího neměla slabinu, jenže od šesté generace mají slabinu proti vílímu (Fairy) typu a aby se mohl naučit hodně TM a HM (Mew se může naučit všechny!).\n\nNuzlocke challenge je spíše pro lepší hráče, protože je velmi náročný. Základní pravidla:\n\nMůžete k těmhle pravidlům ještě přidat i svoje.(např.: Žádné chytání legendárních pokemonů...)\n\nPokémoni se také dělí podle generace (verze) hry, ve které se poprvé objevili. A protože v každé nové generaci her přibývá i nová oblast (region), lze jednoznačně k jednotlivým generacím hry přiřadit i tuto konkrétní oblast. Podle této oblasti se pak nazývá i seznam (pokédex) příslušných pokémonů. Název oblasti (pokédexu) je uveden v závorce:\n\nSběratelská karetní hra s tématem pokémonu vznikla jako doplněk elektronických her a je inspirována zřejmě nejrozšířenější sběratelskou karetní hrou . Stejně tak jako u elektronických verzí her, neexistuje jejich česká mutace – oficiálně jsou na území ČR distribuovány anglické verze her. Ve větších městech se v zařízení Ddm či podobných zařízení často zakládají kroužky moderních karetních her, kde se hráči mohou setkávat a tyto hry spolu hrát (např. v Nymburku či v Kolíně, pořádají se mistrovství ČR i mistrovství světa.\n\nElektronické hry v sobě mají prvky RPG i adventury. Hráč v roli trenéra chytá postupně pokémony a využívá je k boji proti jiným pokémonům, čímž jeho pokémoni získávají zkušenosti a zvyšují tak svou úroveň (až do lv. 100). Zároveň se však každý jeho pokémon může učit jiné útoky s jinými silami a efekty a každý může umět jen 4 naráz. V partě smí mít trenér jen 6 pokémonů. Různí pokémoni mají různé typy a to jim dává výhody nebo nevýhody, proti určitým typům útoků. Komplexně tak vznikají zajímavá strategická hra, kde je třeba si vytvořit vyrovnanou. Jakýmsi cílem hry je porazit nejlepší trenéry v Pokémonové lize a získat všechny známé pokémony.\n\nPokémoni jsou ve hře zcela nesmrtelní – po porážce upadnou do bezvědomí a mohou být vyléčeni v Pokémonním středisku, specializovaném lékařském zařízení. Hra je celkově koncipována tak, že herní příběh nelze prohrát, zkušený hráč ho jen může dokončit rychleji.\n\nU nás se prodávají anglické verze her, hry nikdy nebyly překládány do českého jazyka. Oproti tomu některé národy, jako Francie nebo Německo si překládají nejen hry, ale i jména jednotlivých pokémonů.\n\nHry nabízejí možnost bojovat s reálnými protihráči pomocí propojení herních konzolí kabelem, infračerveným portem, wireless adaptérem nebo bezdrátově za použití Wi-Fi. Tímto způsobem lze mezi hráči i pokémony vyměňovat.\n\nV jedné hře z Game Boy edicí není možné chytit všechny pokémony, které hra obsahuje, ale je nutné pokémony vyměňovat mezi ostatními verzemi. Druhá generace umožňovala měnit pokémony s první generací a byl to jediný způsob, jak některé získat. Mezi třetí a čtvrtou generací je možný pouze jednosměrný přesun (nikoli výměna, jak tomu bylo v předchozím případě) a to ze starší do novější, vždy po šesti pokémonech.\nTi nejvzácnější pokémoni (Mew, Celebi, Deoxys…) se ve většině her dají chytit jedině v původních (japonských) verzích a jinde (USA, Evropa, Austrálie) je lze získat od Nintenda jako výhra některé z jejich turnajů, v kině u příležitosti vydání filmu.\n\nU nás se dají získat z ciziny dovezených bonus disků a e-karet. Tuto možnost poskytují pro veřejnost některé turnaje, jako například Mistrovství ČR v Pokémonu.\n\nKaždá další generace hry obsahuje větší počet pokémonů. Obvykle se počítá celkový počet druhů pokémonů, protože tak jsou zapsáni v Pokédexu. V další generaci ovšem přibývají jak zcela noví Pokémoni, tak nové evoluce existujících pokémonů, někdy i před-evoluce, tedy Pokémon, který byl v předchozí generaci her základní evolucí, je nyní výsledek evoluce jiného tzv. baby Pokémona.\n\n\n\n\n\n\n\n\nExistuje ještě jeden druh pokémon her (které již byly vypsány i výše) – jedná se o hry na „velké“ Nintendo konzole (Nintendo 64, GameCube a Wii). Tyto hry nejsou přímo klasickými RPG, nýbrž jen možností si zasoupeřit v aréně ve 3D a využít při tom pokémony z RPG her pro Game Boy. Nejnovější hry na DS podobným způsobem fungují s hrou pro Pokémon Battle Revolution na Nintendo Wii.\n\nAnime seriál vznikl jako doplněk ke hrám. Hlavní postavou je mladý trenér Ash Ketchum. Rámcově představuje stejný příběh, jako byl použit ve hře, ale samozřejmě s množstvím příběhových odboček. Seriál má už dvacet sezón a jejich natáčení stále pokračuje, navíc se točí různé speciály (ve kterých se Ash nevyskytuje) a filmy, obvykle zaměřené na několik legendárních pokémonů. Seriál je distribuován společností WB a jeho upravená verze je ta verze která se u nás vysílá.\n\nSeriál se celý odehrává v jednom světě rozděleném na regiony (zatím Kanto, Pomerančové ostrovy, Johto, Hoenn, Sinnoh, Unova, Kalos a Alola), ve kterém žijí společně lidé a pokémoni již od prehistorie. Pokémoni slouží jako domácí mazlíčci, ale i užitková zvířata (např. Miltank dává mléko, Mareep vlnu…). Seriál se kvůli věkovému zacílení vyhýbá otázkám okolo soužití lidí s mnohdy nebezpečnými bytostmi, jakými pokémoni jsou. Přes destruktivní sílu pokémonních útoků se lidé i pokémoni jen zřídka vážněji zraní a střelné zbraně jsou považovány za nebezpečné.\n\nExistuje několik epizod, které byly odvysílány pouze v Japonsku a nebo byly naplánované, ale nebyly odvysílané.\n\n\n\n"}
{"id": "71630", "url": "https://cs.wikipedia.org/wiki?curid=71630", "title": "Inocenc I.", "text": "Inocenc I.\n\nSvatý Inocenc I. (zemřel 12. března 417) byl papež katolické církve od 21. prosince nebo 22. prosince 401 do 12. března 417.\n\nJak se píše v \"Liber Pontificalis\", byl synem Inocence z Albana; podle jeho současníka Jeronýma byl ale jeho otcem papež Anastasius I. (399–401), po jehož smrti nastoupil hned druhý den do úřadu díky jednomyslné podpoře kléru i laiků (narodil se ještě před vstupem jeho otce mezi duchovenstvo).\n\nBěhem papežství Inocence I. obléhal Řím vizigótský král Alarich I. (395–410) a nakonec jej roku 410 vyplenil. Papež byl v té době mimo město v Ravenně u císaře Honoria, kterého se pokoušel přimět, aby Alarichovi zaplatil výkupné.\n\nInocenc I. využil každou příležitost k udržení a rozšíření autority Říma jako konečné instance pro všechny spory. Ve sporu vyhnaného konstantinopolského patriarchy Jana Zlatoústého (397–403) se stavěl důsledně, ač marně, za jeho návrat proti alexandrijskému patriarchovi Theofilovi. Rozhodl o sporu britského mnicha Pelagia, jeho exkomunikací potvrdil rozhodnutí synody provincie Afrika vynesené v Kartágu v roce 416.\n"}
{"id": "71633", "url": "https://cs.wikipedia.org/wiki?curid=71633", "title": "Zosimus", "text": "Zosimus\n\nSvatý Zosimus (zemřel 26. prosince 418) byl papežem katolické církve od 18. března 417 do 26. prosince 418.\n\nPodle \"Liber Pontificalis\" byl Zosimus Řek, syn Abrama, možná židovského původu. Jako papež vydal řadu formálních nařízení. Schválil, aby paškál mohl být svěcen v každém chrámu (nejen v katedrálním). Dbal na morálku kněží a vydal nařízení, aby kněží nenavštěvovali bez závažného důvodu hostince a nepili veřejně. Jeho památka se připomíná 26. prosince, v den jeho úmrtí.\n\nBěhem Zosimova pontifikátu se vyskytla řada problémů. Na rozdíl od svého předchůdce sv. Inocence I. nebyl přísný k pelagiánům, kvůli čemuž se dostal do sporu s africkými biskupy. Jeho vláda sice byla krátká, ale nesla se v duchu unáhlených rozhodnutí.\n\n\n"}
{"id": "71635", "url": "https://cs.wikipedia.org/wiki?curid=71635", "title": "Bonifác I.", "text": "Bonifác I.\n\nSvatý Bonifác I. (zemřel 4. září 422) byl papež katolické církve od 28. prosince 418 do 4. září 422.\n\nS pomocí císaře Honoria se prosadil proti protikandidátovi a vzdoropapeži Eulaliovi. Pokračoval v boji s pelagianismem.\n\nProsadil zákon zakazující otrokům stát se kněžími.\n\nByl pochován na Via Salaria.\n"}
{"id": "71636", "url": "https://cs.wikipedia.org/wiki?curid=71636", "title": "Akita", "text": "Akita\n\nAkita (: 秋田市; \"Akita-ši\") je hlavní město prefektury Akita v regionu Tóhoku v Japonsku.\n\n1. října 2007 mělo město 329 452 obyvatel a hustotu osídlení 364 ob./km². Celková rozloha města je 905,67 km².\n\nAkita získala status města 1. dubna 1889. Už od středověku patřila Akita k nejdůležitějším střediskům regionu Tóhoku. Klany Ašina a Satake měly své sídlo na místě dnešní Akity.\n\nAkita, jak ji známe dnes, byla součástí staré provincie Dewa, zahrnující i prefekturu Jamagata. Z dob Džómon a Jajoi se zachoval Džizóden – archeologicky významné místo na jižním okraji města, dnes turisticky oblíbené. V období Nara nechal dvůr Jamato postavit v roce 733 př. n. l. hrad Akita, dnes přejmenován na hrad Kubota, aby tak mohl ovládat a kontrolovat původní obyvatelstvo- kmeny Emiši. V době Tokugawského šógunátu kolem hradu postupně rostlo město se stejnojmenným názvem, později v roce 1871 přejmenováno na dnešní Akitu.\n\nAkita leží v blízkosti nejdůležitějších ropných polí v Japonsku. K hlavním průmyslovým odvětvím ve městě patří zpracování ropy, dřevařství, kovodělný průmysl a výroba hedvábí.\n\n"}
{"id": "71638", "url": "https://cs.wikipedia.org/wiki?curid=71638", "title": "Robert Goddard", "text": "Robert Goddard\n\nRobert Hutchings Goddard (5. října 1882 Worcester, Massachusetts, USA – 10. srpna 1945) byl americký inženýr a jeden ze zakladatelů raketové techniky. Během svého dospívání začal být fascinován všemi věcmi okolo pyrotechniky a nenechalo na sebe dlouho čekat a mladý Robert začal sám rozebírat, míchat směsi a vypouštět své vlastní pyrotechnické hračky, které měly až překvapivě dobré výsledky po stránce pohonných směsí.\n\nOkolo šestnáctého roku se v jeho životě dostavil další malý podnět, který jej přivedl nejspíše k tomu, co během svého života bude dělat. V této době se mu do ruky dostala kniha legendárního sci-fi autora H. G. Wellse Válka světů. Po jejím přečtení začal snít o možnostech letů k jiným planetám a semínko myšlenky bylo zaseto. Roku 1902 se mu pak na South High School ve Worcesteru do rukou dostal článek Vesmírná navigace (\"The Navigation Of Space\"). Roku 1908 Goddard zakončil studium na Worcester Polytechnic Institute a rozhodl se jít studovat na Clark Univerzity ve Worcesteru, kde o tři roky později obdržel doktorát z fyziky a po skončení začal na univerzitě i vyučovat.\n\nV roce 1912 dokončil svojí matematickou teorii raketových pohonů na tuhá paliva nezávisle na dalším skvělém odborníkovi K. E. Ciolkovském a podobně jako on došel ke stejným závěrům a tak se obrátil na další práci a to v podobě teorie kapalinových raket a motorů, od kterého si sliboval, že jednoho dne by mohl člověka dopravit až do vesmírného prostoru. Na rozdíl od motorů na tuhé palivo potřebovaly kapalné motory mnohem více přídavných zařízení, což postavilo před Goddarda mnoho nových výzev. Roku 1912 dokončuje Goddard matematickou teorii pro pohyb raket při úniku ze zemské přitažlivosti. Mezi lety 1914-1919 se stává asistentem fyziky na Clarkově univerzitě a od roku 1919 až do roku své smrti působí jako profesor fyziky. Je jen samozřejmostí, že jeho práce si nemohla nepovšimnout armáda, která projevila zájem o vojenské využití raket a poskytla tak mezi lety 1915 až 1923 zázemí pro Goddarda, který na oplátku vyvíjel rakety na tuhá (pevná) paliva pro americkou armádu. Jeho výzkum ve vojenské technice nebyl využit před koncem první světové války, ale našel využití ve válce následující, kdy se jeho objevy vrátily ve formě bazuky, efektivní pěchotní zbraně proti tankům. (Paradoxem se stalo, že Goddardovy práce použil pro tvorbu své rakety i Wernher von Braun, který sestrojil značně vylepšenou raketu A-4, která (obecně známá jako V-2) pak devastovala Evropu během válečných let a která pak pomohla dopravit Američany do vesmíru.)\n\nV roce 1914 obdržel patenty \"US patent #1,103,503\" a dřívější \"#1,102,653\" na vícestupňové rakety a na motor na tekutá paliva, se kterými ale nezačal experimentovat dříve než roku 1915 respektive roku 1922. Do té doby se zaobírá myšlenkami okolo motorů na tuhá paliva a na stanovení rychlosti, která bude nutná pro opuštění naší Země.\n\nRoku 1919 publikoval svoji vědeckou práci pod názvem Metoda dosahování extrémních výšek (\"\"), myšlenky pro danou práci, ale vyslovuje již o deset let dříve. Jediným možným dopravním prostředkem pro dopravu do vesmíru je raketa poháněná kapalným kyslíkem a vodíkem. Jak už je zde napsáno, tak Robert Goddard není jen teoretik, ale snaží se své závěry dokázat i v praxi. Jeho snaha přináší první ovoce roku 1923, kdy se mu úspěšně daří v laboratorních podmínkách uskutečnit statickou zkoušku raketového motoru na kapalný kyslík a petrolej za pomoci čerpadel k dopravě pohonné složky do motoru. Podařilo se mu tak sladit přívod paliva do motoru s přívodem okysličovadla, což byl technicky velmi náročný problém, který se dlouho nedařilo uspokojivě vyřešit. Motor byl ale příliš malý, než aby mohl být skutečně použit pro raketu, ale měl nyní možnost použít tento malý „model“ pro sestavení většího motoru. Laboratorní testy skutečného motoru pro budoucí raketu proběhly 6. prosince 1925 na Clarkově univerzitě, když motor běžel po dobu 24 sekund.\n\nRoky 1925-1926 byly pro něj velice pracovně náročné, neboť stihl navrhnout, postavit a úspěšně otestovat první raketu na kapalné palivo na světě. Raketa nesla jméno „\"Nell\"“, vzhledově se moc nepodobala dnešním raketám, ale i tak se stalo, že 16. března 1926 se zažehl na 2,5 sekundy raketový motor na farmě jeho tety Effie poblíž Auburn, Massachusetts, který udělil raketě dostatek energie na to, aby se vynesla 12 (někde se dá objevit záznam 12,5 a jinde 17) metrů do výšky (okolo 41 stop pro milovníky amerických délkových jednotek) a s délkou letu 56 metrů při maximální rychlosti 97 km/h. Raketa měla hmotnost 2,72 kg a byla poháněna směsí benzínu a kapalného kyslíku. Experiment tak ukázal, že je možno použít motor na kapalná paliva pro souvislý let, ale motor byl ještě velmi vzdálen od možnosti prvního reálného využití. Goddard pracoval sám bez většího technického a inženýrského zázemí, což zpomalovalo jeho práci.\n\nDruhý start rakety proběhl 3. dubna 1926 a byl úspěšnější než první, motor fungoval 4,2 sekundy a raketa se vznesla do výšky 15,24 metrů. Po tomto testu se Goddard rozhodl, že použitá raketa je příliš malá a tak se pustil do konstrukce větší a silnější rakety, což vyústilo 26. prosince 1928 ve třetí start vybudované nové rakety, která uletěla vzdálenost 62 metrů. Její start jej ale přivedl na další myšlenku, jelikož se potýkal s nestabilní dráhou letu u svých výtvorů.\n\nČtvrtý start své rakety připravil i po vědecké stránce a tak na svojí raketu umístil barometr, teploměr a aparát pro zaznamenávání dat z cesty rakety. Raketa tehdy dosáhla výšky 27 metrů a uletěla 52 metrů. Vědecké přístroje se pak snesly k zemi pomocí padáku. Jak již tomu osud chtěl, tento start se dostal do předního zájmu novinářů, jelikož ti se v prvním okamžiku domnívali, že do oblasti spadlo letadlo. Goddard se až později přihlásil ke svému experimentu, což mu přineslo značnou publicitu, ale hlavně následně i grant ve výši 50 000 dolarů. V prosinci roku 1929 nechal založit testovací střelnici v Camp Devens situovanou 25 mil od Worcesteru. Bylo zde provedeno 16 statických testů motoru, ale žádný raketový start.\n\nMezi lety 1929 - 1930 vyvinul a úspěšně odzkoušel systém gyroskopické stabilizace raket, což byl další krok k dosažení větší výšky a to okolo 600 metrů a o pět let později pak s vylepšenou raketou s účinnými gyroskopy přibližně 2285 metrů. Další testy byly prováděny na nově vzniklé raketové střelnici v Roswellu v Novém Mexiku, kterou se Goddard rozhodl založit na ranči, který koupil pro větší bezpečnost, jelikož jeho rakety začínaly létat stále výše a výše. Zde daleko od civilizace v poušti učinil americký inženýr mnoho ze svých největších objevů, ať již to byly zmiňované gyroskopy, padákový systém pro rakety (úspěšně použit prvně 13. října 1931), instalace vědeckých přístrojů pro pozorování počasí atd.\n\nPrvní raketový test na nové střelnici v Rooswellu proběhl 30. prosince 1930 za použití skoro 3,5 metrové rakety, který vážila bez paliva přes 15 kilogramů. Test byl velice úspěšný a raketa dosáhla výšky 609 metrů a maximální rychlost se pohybovala okolo 800 km/h. Následovaly pak další čtyři úspěšné starty raket. Grant od Guggenheima byl pozastaven v červnu 1932, vzhledem k probíhající ekonomické krizi v USA. Musel se proto vrátit na Clarkovu universitu jako profesor, kde za pomoci grantu od Smithsonian Institution mohl pokračovat aspoň v laboratorních testech motorů, ale vypouštění raket si již (zatím) nemohl dovolit. Ovšem v září 1933 obdržel novou podporu od nově založené \"Daniel and Florence Guggenheim Foundation\", což mu umožnilo vrátit se do Nového Mexika a pokračovat v testování.\n\nV roce 1934 začíná takzvané testování A-Series, které trvalo od září 1935 do října 1935 a představovalo novou sadu raketových motorů a kontrolování dráhy rakety pomocí gyroskopů. Během testování „A-Series“ bylo provedeno 14 startů a jedno statické testování motorů (sedm těchto startů skončilo nezdarem z různých příčin). Po ukončení testování „A-Series“ nastoupil nový nástupce a to v podobě K-Series, která testovala pouze statické fungování motorů a nedošlo k žádnému startu (během testování došlo ke zvětšení motoru, což mělo za následek zvětšení tahu). Následovala pak i L-Series, která byla rozdělena do tří částí A, B, C. Část A bylo statické testování motorů. Část B se zaobírala návratovým zařízením - padákem. Část C testovala různé pohonné směsi a start raket.\n\nRoku 1936 vychází další jeho kniha, tentokráte pod názvem Vývoj kapalinové rakety (\"\"), která se zaobírá myšlenkami raket na kapalná paliva.\n\nPo vypuknutí druhé světové války dovolil armádě nahlédnout do svých výzkumů a použít jeho výsledky pro vojenské účely. Armáda měla především zájem o rakety dlouhého doletu ze strategických potřeb. Dobře si uvědomoval, že pro další výzkum na poli raketových motorů budou potřeba obrovské prostředky, které neměla žádná soukromá osoba ani instituce, ale jenom vláda. Věřil tak, že poskytnutí svých dat je nutným krokem k cestě člověka do vesmíru.\n\nZemřel 10. srpna 1945 ve městě Baltimore ve Spojených státech. Na sklonku svého života byl Goddard uznáván jako geniální inženýr a experimentátor, který dokázal sestrojit rakety, které předběhly svou dobu o mnoho let. Během svého života si nechal Goddard patentovat přes 200 nápadů (uváděno 214 patentů), které pak našly další uplatnění v následujících letech.\n\nBěhem své vědeckoinženýrské kariéry byl neustále vystaven výsměchu ze strany tisku pro svůj názor, že by rakety mohly být jednou použity pro lety na Měsíc, ale nenechal se od svých experimentů odradit za částečné podpory Smithova Institutu (\"Smithsonian Institution\") a \"Charlese Lindbergha\", kteří mu poskytli roku 1917 grant ve výši 5 000 dolarů, čímž odstartovali jeho „raketovou kariéru“. Zajisté k tomu i přispěl článek z roku 1921, v němž obhajoval a vysvětloval svojí práci na vývoji rakety schopné překonat meziplanetární vzdálenosti. Na tuto myšlenku nebyl tehdejší svět ještě plně připraven. Je jenom paradoxem, že v 60. letech dvacátého století byl člověk dopraven na Měsíc raketou na kapalné palivo, která byla postavena podle principů vyvinutých Goddardem.\n\nPosmrtně byla vydána souhrnná publikace jeho práce v roce 1948 pod názvem \"Rocket Development: Liquid-Fuel Rocket Research, 1929-1941\". Roku 1959 byl posmrtně vyznamenán Kongresem Spojených států a stal se prvním nositelem ceny \"Louis W. Hill Space Transportation Award\", kterou vydával nově založený \"Institute of Aeronautical Science\". 1. května téhož roku NASA pojmenovala po Goddardovi vesmírné centrum v Greenbeltu, Maryland, USA a o rok později pak dostal i ocenění \"Langley Medal\" od \"Smithsonian Institution\". Roku 1960 odsouhlasila také americká vláda, že bude platit Goddardově vdově ročně 1 milión dolarů za využívání patentů jejího muže, kterých nahlásil za svého života 214.\n\nRobert Goddard se stal spoluzakladatelem moderní kosmonautiky a pomohl vyslat člověka do vesmíru…\n\n\n"}
{"id": "71641", "url": "https://cs.wikipedia.org/wiki?curid=71641", "title": "Celestýn I.", "text": "Celestýn I.\n\nSvatý Celestýn I. († 27. července 432) byl papežem katolické církve od 10. září 422 do 27. července 432. Potíral pelagianismus a nestoriánství. Starého kněze Nestoria, který kritizoval označení Panny Marie \"bohorodička\", svatý Celestýn exkomunikoval.\n\nO jeho mládí nemáme prakticky žádné zprávy. Podle Liber pontificalis byl jeho otec Říman a jmenoval se Priscus.\n\nUrčitou dobu prý žil v Miláně se sv. Ambrožem. Nejstarší zmínka o něm pochází z dokumentu o Inocencovi I., kde se o něm mluví jako o diakonu (416). V roce 418 mu uctivě píše svatý Augustin.\n\nLiber pontificalis také zmiňuje, že byl 6. dubna pohřben v Priscilliných katakombách a římský stolec byl 21 dnů prázdný. \n\nNa papežský stolec Celestýn nastoupil v roce 422, podle Tillemonta 10. září, podle Bolandistse se tak ale stalo 3. listopadu.\n\nNavzdory tehdejším nepokojným časům byl zvolen bez opozice (podle listu od sv. Augustina, v němž je žádán o pomoc ve sporu Antoninem, biskupem z Fessuly). Zdá se, že Augustin a Celestýn byli velmi blízcí přátelé. Po Augustinově smrti (430) napsal Celestýn dlouhý list biskupům v Galii, v němž zakázal útoky na jeho památku.\n\nCelestýn během svého pontifikátu tvrdě potlačoval pelagiánství a v pozdějších letech i nestoriánství, jehož hlavního představitele Nestoria exkomunikoval. Posledním známým oficiálním činem Celestýna bylo vyslání sv. Patrika do tehdy ještě pohanského Irska (biskup Palladius vyslaný o rok dříve z Irska brzy uprchl a zemřel v roce 432 v Británii.\n\n\n"}
{"id": "71642", "url": "https://cs.wikipedia.org/wiki?curid=71642", "title": "Koberovy", "text": "Koberovy\n\nKoberovy (německy \"Koberwald\") jsou vesnice na severozápadním okraji Českého ráje a též obec v okrese Jablonec nad Nisou. Žije zde  obyvatel. Původní název vsi zněl \"Koberov\", \"Koberův dvorec\".\n\nV obci se nachází základní škola, postavená v letech 1954 až 1956, a mateřská škola. Dále v obci stojí hasičská zbrojnice a kulturní dům.\n\n\nPrvní písemná zmínka o obci pochází z roku 1323.\n\n\n\n\n"}
{"id": "71643", "url": "https://cs.wikipedia.org/wiki?curid=71643", "title": "Izraelská kosmická agentura", "text": "Izraelská kosmická agentura\n\nIzraelská kosmická agentura (hebrejsky: סוכנות החלל הישראלית, \"Sochnut ha-Halal ha-Jisraelit\") je izraelská státní agentura zabývající se vesmírem. Z anglického názvu \"Israel Space Agency\" je odvozena zkratka organizace ISA.\n\nAgentura byla založena v červnu roku 1983 jako hlavní koordninátorka kosmického programu Izraele navazující na Národní úřad pro kosmický výzkum (\"National Committee for Space Research\", NCSR), který byl založen v roce 1960.\n\nIzrael vstoupil do vesmíru vysláním prvního satelitu roku 1988, jednalo se o řadu Ofek. Významnou událostí byl v roce 2003 tragický zánik raketoplánu Columbia, na jehož palubě zahynul první izraelský kosmonaut, plukovník Ilan Ramon.\n\nKosmická agentura je zaměřena na vývoj a vysílání vojenských a komerčních družic do vesmíru. Na rozdíl od většiny kosmických agentur jsou její hlavní náplní vojenské a komerční projekty. Ve vědecké oblasti se na rok 2009 plánuje vynesení vesmírného dalekohledu TAUVEX (\"Tel Aviv University Ultraviolet Explorer\"), který má sloužit k výzkumu v oblasti ultrafialového záření. Projekt je připravován ve spolupráci s Indíí.\n\nISA má dobré zázemí v podobě vyspělého izraelského průmyslu. Izrael je dále tradičním silným spojencem USA, a proto ISA spolupracuje také s americkou NASA. Roční rozpočet agentury je pouhý milion dolarů. Tato částka nezahrnuje finanční prostředky pro projekt Venus (zhruba 7 milionů dolarů) a 70 milionů dolarů, které každoročně od Spojených států získá izraelský vojenský program. Komerční projekty jsou financované z jiných rozpočtů.\n"}
{"id": "71644", "url": "https://cs.wikipedia.org/wiki?curid=71644", "title": "ISA", "text": "ISA\n\nAkronym ISA může mít více významů:\n\n"}
{"id": "71648", "url": "https://cs.wikipedia.org/wiki?curid=71648", "title": "LaTeX", "text": "LaTeX\n\nLaTeX (vyslovuje se [latech], někdy podle anglické výslovnosti [leitek] či [la:tek] nebo nesprávně [lateks] či ['leiteks], formátuje takto formula_1), je balík maker programu TeX, který umožňuje autorům textů sázet a tisknout svá díla ve velmi vysoké typografické kvalitě, přičemž autor používá profesionály předdefinovaných vzhledů dokumentu. LaTeX byl původně napsán Lesliem Lamportem. LaTeX užívá programu TeX jako sázecího stroje.\n\nOd 90. let je LaTeX rozšiřován týmem LaTeX3, který vede Frank Mittelbach. Tento tým se snaží sjednotit všechny rozšiřující verze LaTeXu, které postupně vznikaly od verze 2.09. Aby byla nějakým způsobem odlišena stará verze od nové, byla zatím aktuální označena jako LaTeX 2ε ([latech tu: i:]).\n\nDokument v LaTeXu se píše jako text, do kterého se ručně vpisují formátovací příkazy,\npodobně jako například v HTML, následně je nutné dokument přeložit. To na jednu stranu přináší nutnost pamatovat si příkazy nebo je vyhledávat, na druhou stranu je tak důsledně možné\npři tvorbě dokumentu nezávisle na sobě pracovat na obsahu dokumentu a na jeho vzhledu. Pokud například autor\nchce začít novou kapitolu, použije příslušný příkaz a nestará se vůbec o to, jakým a jak vysokým fontem bude nadpis kapitoly vysázen. Velikosti a typy fontů jsou dány stylem dokumentu a pouhou změnou definice stylu (jeden příkaz v záhlaví dokumentu) je možné zcela změnit vzhled dokumentu. To je výhodné například při psaní článku pro časopisy. Výhodou ručního psaní formátovacích příkazů je rovněž to, že uživatel je vždy všechny vidí a má tak nad formátováním plnou kontrolu.\n\nLaTeX je dostupný pro všechny rozšířené operační systémy a vzhled dokumentu nezávisí na tom,\npod kterým operačním systémem byl přeložen. Aby bylo možno dosáhnout takovéto univerzálnosti, LaTeX používá\nsvoje vlastní fonty. Fonty mají profesionální typografickou úroveň a obsahují i ligatury. Další fonty (například Times New Roman oblíbený pod Microsoft Wordem) jsou k dispozici ve formě přídavných balíčků. Standardně je výstupní soubor ve formátu dvi, součástí standardní instalace LaTeXu jsou však i konvertory do postscriptu a PDF.\n\n\n\n"}
{"id": "71656", "url": "https://cs.wikipedia.org/wiki?curid=71656", "title": "Arboretum Vysoké Chvojno", "text": "Arboretum Vysoké Chvojno\n\nArboretum Vysoké Chvojno se nachází u obce Vysoké Chvojno asi 15 km severovýchodně od okresního města Pardubice a asi 4 km severně od města Holice.\n\nHistorie arboreta je spojena se záměrem tehdejšího majitele panství Vysoké Chvojno c. k. komořího, markraběte Alexandra Pallavicziniho vybudovat po roce 1884 na těchto pozemcích zámek a zároveň zámecký park.\n\nSe zamýšlené stavby zámku však sešlo a uskutečnilo se pouze založení zámeckého parku - arboreta. Výsadbu arboreta provedl v letech 1886 – 1889 v anglickém slohu lesmistr Adolf Laufke Sandtner.\n\nV areálu arboreta byly vysázeny stromy ze všech světadílů severní polokoule. V současné době se zde nachází celkem 62 druhů jehličnanů a 152 druhů listnatých keřů a stromů. Mezi nejvzácnější druhy patří sbíhavý smrk, jalovec kanadský a borovice Jeffreyova, jeřáb prostřední, jeřáb břek, liliovník a převládající červenolisté buky.\n\nAreál arboreta je v současné době spravován Lesním družstvem Vysoké Chvojno a jsou zde prováděny výsadby nových stromů za již odumírající staré stromy.\n\nNa areál arboreta navazuje Přírodní rezervace U Parku nazývaná někdy také rezervace Prachovská stráň.\n"}
{"id": "71670", "url": "https://cs.wikipedia.org/wiki?curid=71670", "title": "Arboretum", "text": "Arboretum\n\nArboretum (lat. \"arbor\" = strom) je sbírka živých dřevin – dendrologická zahrada, resp. zvláštní botanická zahrada specializující se na výzkum a pěstění dřevin. Mívá buď parkovou úpravu, nebo může být výsadba prováděna podobně, jako je tomu u zakládaných lesních porostů, např. u arboret sloužících k výzkumným lesnickým účelům. Arboretum může být specializované na jednotlivé rody (čeledi apod.), na dřeviny určitého území nebo může být všeobecné, zaměřené na všechny dřeviny bez rozdílu. Arboreta vědeckovýzkumná kladou důraz především na přesný původ rostlin, jejich dokonalou evidenci, pravidelné sledování a vyhodnocování. Arboreta okrasného typu kladou důraz především na zahradní architekturu a jsou odborně méně náročná. Velmi rozšířená jsou arboreta při různých odborných školách: zde slouží jako didaktická pomůcka při výuce a poznávání cizích druhů.\n\nTermín arboretum byl poprvé použit Johnem Claudiem Loudonem v anglické publikaci \"Gardener's Magazine\", ale samotná koncepce existovala již dávno předtím. Prvním arboretem bylo arboretum Trsteno blízko Dubrovníku v Chorvatsku. Datum jeho založení není známo, ale ví se, že existovalo již v roce 1492, kdy byl pro jeho zavlažování vybudován akvadukt, který se dosud používá.\n\nTradice zakládání arboret spadá asi do období renesance. Tou dobou se začaly v zámeckých parcích objevovat první exotické druhy dřevin a jejich sbírky se postupně rychle rozšiřovaly. Z těchto sbírek se však jen málokteré dochovaly do dnešních dob. Většina současných arboret vznikla v 19. nebo 20. století.\n\n\n\n\n"}
{"id": "71674", "url": "https://cs.wikipedia.org/wiki?curid=71674", "title": "Trojany", "text": "Trojany\n\nNázev Trojany nese několik sídel:\n\n"}
{"id": "71675", "url": "https://cs.wikipedia.org/wiki?curid=71675", "title": "Šebíkov", "text": "Šebíkov\n\nŠebíkov je zaniklá tvrz se dvorem a vsí v severní části okresu Plzeň-sever, ležící 6 km západně od Kralovic v prostoru mezi vesnicemi Žebnice, Trojany a Olšanskou myslivnou. Tvrziště je chráněno jako kulturní památka.\n\nVes Šebíkov (zvaná někdy též Šebíkovice) byla původně v majetku pánů z Mašťova. Bratři Petr a Jindřich z Mašťova zpustošili ves plaského kláštera Močidlec a museli Šebíkov postoupit plaskému opatu jako náhradu. Nedlouho poté roku 1250 je ves poprvé písemně zmíněna v potvrzení majetku plaského cisterciáckého kláštera papežem Inocencem IV. V roce 1313 k ní mniši dokoupili od Petra ze Šebíkova poplužní dvůr s tvrzí za 54 hřiven stříbra.\n\nNa začátku husitských válek v roce 1420 zastavili řeholníci Šebíkov Bohuslavovi a Hynkovi ze Švamberka. V roce 1430 se ves se dvorem vrátila nazpět do majetku kláštera. Klášter však ves znovu ztratil a v držení ji měl Hanuš z Kolovrat, později rod Gryspeků. Pravděpodobně za vlády krále Jiřího z Poděbrad Šebíkov zanikl, v urbáři kaceřovského panství z roku 1558 je uváděn jako pustý. V pobělohorských konfiskacích byl zabaven majetek Gryspeků a pustý Šebíkov, dlouho zarostlý lesem, se opět vrátil do majetku plaského kláštera.\n\nZbytky Šebíkova v podobě okrouhlého tvrziště s valy a příkopy lze najít poblíž lesní louky a pole nad soutokem dvou malých potoků. Zachovaly se základy velké obdélné stavby a několika dalších přilehlých hospodářských objektů. Na ploše tvrziště se nacházely cihly, vypálená mazanice, hroty šípů a keramika, vše datované do 15. století. V roce 1979 se nalezlo torzo pískovcového okénka. Pod tvrzištěm je rybník.\n\nAreál dosud nebyl archeologicky prozkoumán.\n\n"}
{"id": "71677", "url": "https://cs.wikipedia.org/wiki?curid=71677", "title": "Max Švabinský", "text": "Max Švabinský\n\nMax Švabinský, celým jménem Maxmilian Theodor Jan Švabinský (17. září 1873, Kroměříž – 10. února 1962, Praha), byl český malíř a rytec.\n\nJeden z nejvýznamnějších českých umělců dvacátého století, který byl obdivován pro neobyčejnou kreslířskou zručnost a rozmanitost grafických technik. Narozen v Kroměříži, své dětství ale strávil v okolí Ostravy. Příkladnou celoživotní prací, spojenou s neutuchající láskou k přírodě, vytvořil dílo, jež prověřil čas. Na jeho portrétech se můžeme setkat s mnoha významnými osobnostmi jeho doby. Společně s Janem Preislerem, Antonínem Slavíčkem a Milošem Jiránkem patří ke generaci umělců, kteří položili základy našeho moderního výtvarného umění 20. století. Švabinský se také velkou měrou podílel na zviditelnění českého výtvarného umění v celé Evropě.\n\nNarodil se 17. září 1873 v moravské Kroměříži v Jánské ulici domě číslo 15 jako nemanželský syn Marii Švabinské. Na rodném domě i na domku v areálu kroměřížské Octárny, kam se se brzy odstěhovali jsou umístěny pamětní desky. Jeho otcem byl později prohlášen Jan Novotný z Klenovic. Již jako desetiletý vystavoval ve výkladní skříni kroměřížské lékárny své první práce a jejich prodejem pomáhal rodině.\n\nV roce 1891 vystoupil z kroměřížské reálky, kde studoval v kvintě a byl přijat na Akademii výtvarných umění v Praze, na které studoval do roku 1896. V roce 1900 se oženil s Elou Vejrychovou, s jejíž rodinou se znal již od roku 1895. Elu opustil v roce 1919. Manželství bylo rozvedeno v roce 1923 a odděleno (rozloučeno) v roce 1931. Příčinou rozpadu byl vztah Švabinského s Annou Vejrychovou, manželkou švagra Rudolfa Vejrycha. Obě ženy byly častými modely Švabinského děl. Ela Vejrychová např. na olejomalbách Kulatý portrét a Chudý kraj, Anna Vejrychová na řadě grafik, např. Rajská sonáta.\n\nV roce 1931 se s Annou Vejrychovou oženil a žil s ní až do její smrti v roce 1942. V roce 1945 adoptoval dceru Anny Vejrychové a Rudolfa Vejrycha Zuzanu Švabinskou (1912–2004). Ta po smrti Maxe Švabinského pečovala o jeho dílo a napsala knihu vzpomínek Světla paměti (Academia, 2012).\n\nPo smrti druhé manželky žil Max Švabinský až do konce svého života v pražské Bubenči a v letních měsících na pražském Chodově. Je pochován na pražském vyšehradském hřbitově.\n\nMezi techniky, kterým se v průběhu života věnoval, patřily: olejomalba, perokresba, litografie, mozaika, akvarel, mezzotinta, lept, pastel, dřevoryt, návrhy na vitráž, kresba suchou jehlou, rudkou, černou křídou, tužkou, uhlem.\n\nUmělcův žánrový rejstřík: portréty, krajinomalba, ilustrace, erotické náměty, plakáty, exlibris, návrhy gobelínů, vitráží, poštovních známek a bankovek.\n\n\n\n\n\nMax Švabinský je autorem tří bankovek:\n\nByl mimo jiné zakládajícím členem SČUG Hollar, členem SVU Mánes, kuratoria Moderní galerie Království českého, vídeňského spolku umělců Hagenbund a Société nationale des Beaux-Arts v Paříži. Dále byl čestným doktorem Masarykovy university v Brně, rytířem Řádu čestné legie, profesorem C. k. Akademie umění v Praze, osmkrát jejím rektorem, doživotním čestným profesorem Akademie výtvarných umění v Praze, akademikem-korespondentem Real Academia de Bellas Artes v Madridu a laureátem ceny italské vlády za kolekci leptů.\n\nKrom dalších ocenění byl roce 1945 jmenován národním umělcem a v roce 1958 se stal nositelem Řádu republiky.\n\nV Kroměříži je od roku 2003 v rámci Muzea Kroměřížska otevřen Památník Maxe Švabinského se stálou expozicí jeho díla.\nNa rodném domě i na domku v areálu kroměřížské Octárny, kam se se brzy odstěhovali jsou umístěny pamětní desky.\n\n\nPo Švabinském jsou pojmenovány ulice v Sokolově, Kroměříži, Kladně, Praze, Ostravě, Olomouci, Bratislavě, Nitře a v řadě dalších měst.\n\n\n"}
{"id": "71685", "url": "https://cs.wikipedia.org/wiki?curid=71685", "title": "Rytec", "text": "Rytec\n\nRytec je umělecký řemeslník, který zdobí povrchy kovových ozdobných předmětů a šperků, vyrábí ryté desky (mědiryt, oceloryt) pro tisk z hloubky, případně zhotovuje kovová razidla, pečetidla a podobně. Jeho hlavními nástroji jsou různě tvarovaná rydla, případně i dlátka a čakany.\n\nVýjimečně se jako rytci označují i umělečtí řemeslníci a umělci, kteří vyrábějí ryté sklo nebo glyptici.\n\nNejstarší a nejrozšířenější rytecká práce je zdobení šperků, kovových ozdobných předmětů, zbraní a podobně rytinami. Pravou rukou vede rytec ocelové ruční rydlo, kterým z povrchu předmětu odebírá tenkou třísku. Na zdobeném předmětu tak postupně vzniká kresba, která může být pak ještě vyplněna niellem a podobně. Předmět je při práci obvykle upevněn na otočné desce nebo ve svěráku, který rytec drží levou rukou a otáčí, nebo ještě také podle potřeby naklání (například při zdobení prstenů). Pro zdobení se používá řada různě tvarovaných rydel – špičatá, plochá, matovací a podobně. Pracovní hrot rydla bývá ze spodní strany v mírném úhlu podbroušen, aby se rydlo nezarývalo do hloubky, nýbrž pohybovalo se stále po povrchu předmětu. V moderní době se poměrně nákladné ruční rytí často doplňuje nebo nahrazuje strojním gilošováním (z franc. \"guilloche\" [gijoš]), u bižuterie nejčastěji ražením. Ruční rytí se však stále používá ke zdobení luxusních hodinek, šperků a zbraní.\n\nOd poloviny 15. století se pro tisk náročnějších kreseb a obrázků používá tisk z hloubky. Tenká měděná (zhruba od roku 1800 i ocelová) tisková deska vzniká ručním rytím, velmi podobně jako při zdobení povrchů. Kresba ovšem bývá větší a mnohem složitější a případná chyba se téměř nedá napravit. Pro vytvoření kontrastu může rytec drážku zesilovat, může použít křížové šrafování nebo naopak místo linek dělat jen jednotlivé body. Zvláštní technika, oblíbená hlavně v 19. století, je tzv. giloš: přes celou plochu rytiny probíhá stále stejný počet čar, které se jen vzájemně přibližují a vzdalují, takže vznikne dojem plastičnosti obrázku. V současnosti se ruční rytí do oceli používá jen pro tisk bankovek, poštovních známek a jiných cenin, protože dovoluje nejlépe odhalit případné padělky.\n\nAž do 20. století se ručním rytím vyráběly i raznice pro ražení mincí a jiných drobných předmětů. Rytec používal vedle rydel také drobná tvarová dlátka, čakany a škrabáky. Od konce 19. století se tato technika nahrazuje kopírovacími frézkami, později CNC frézováním nebo obráběním laserem.\n\nÚplně jinak se vytváří rytiny do skla a drahých kamenů (glyptika). K ručnímu rytí skla se používají miniaturní brusné kotoučky, pro zvlášť jemné kresby diamant.\n\n\n\n"}
{"id": "71688", "url": "https://cs.wikipedia.org/wiki?curid=71688", "title": "Hakkóda", "text": "Hakkóda\n\nHakkóda (: 八甲田山, \"Hakkóda-san\") je pohoří sopečného původu, které leží asi 30 km na jih od města Aomori, prefektura Aomori, Japonsko. Nejvyšším vrcholem je hora Ódake vysoká 1585 m. Díky velkému množství sněhu je Hakkóda oblíbeným cílem turistů a lyžařů.\n\nV roce 1902 zde zahynulo ve sněhové bouři 199 z 210 vojáků \"Pátého pěšího pluku\", kteří se při cvičení pokoušeli přejít pohoří Hakkóda. \n"}
{"id": "71689", "url": "https://cs.wikipedia.org/wiki?curid=71689", "title": "Sychrov", "text": "Sychrov\n\nNázev Sychrov nesou panská sídla:\n\n… vsi:\n\n… samoty:\n\nSychrov se také vyskytuje jako místní název v \n\nNázev Sychrov nese také několik vrcholů:\n… a vodní plocha:\n\n"}
{"id": "71690", "url": "https://cs.wikipedia.org/wiki?curid=71690", "title": "Komunita", "text": "Komunita\n\nKomunita (z lat. \"communitas\" – společenství) nemá jedinou definici. Komunita může být definována jako souhrn osob, které žijí v určitém vymezeném prostoru, kde vykonávají každodenní aktivity a obvykle tvoří autonomní jednotku. V jiném smyslu je pojem komunita považován za sociální útvar charakterizovaný jednak zvláštním typem sociálních vazeb uvnitř, mezi členy, jednak specifickým postavením navenek, v rámci širšího sociálního prostředí. Komunitou také může být skupina lidí, kteří žijí nebo pracují společně, jakákoliv geografická oblast, kde lidé žijí a jsou ve vzájemné interakci. Komunitu charakterizuje zejména sdílená vzájemná interakce, vycházející například ze společných potřeb nebo zájmů. Komunity se obvykle vytvářejí na jednom konkrétním místě (lidská komunita může být třeba obyvatelstvo obce, může se ale jednat i o spolek, rodovou osadu, církev, školu, společenský klub či firmu), zejména s rozšířením internetu však toto omezení přestává platit (například komunity na diskusních fórech, linuxová komunita nebo narůstající komunita kolem otevřené encyklopedie Wikipedie), nicméně každá skutečná lidská komunita je vždy založena na vzájemném fyzickém styku více živých lidí.\n\nExistuje hodně typů komunit, například:\n\nKomunity jako sídelní či morální se tvoří do značné míry náhodně. Ale terapeutické a výcvikové komunity jsou plánované, a proces tvorby těchto komunit je složitý. Než se určitá skupina lidí stane opravdovou komunitou, prochází tato skupina jistými etapami utváření komunity. První etapa je pseudokomunita. Na začátku se členové skupiny pokoušejí být k sobě přehnaně příjemní a snaží se vyvarovat se sporů – předstírat komunitu. Při předstírání lidé říkají vlídné lži a zamlčují část pravdy o sobě a svých pocitech, aby nedošlo ke konfliktům. Pseudokomunita se konfliktům vyhýbá. Ve pseudokomunitách se odmítají individuální rozdíly. Jednou z charakteristik pseudokomunity je, že její členové mluví obecně. Další charakteristikou pseudokomunity je, že ostatní členové to tolerují. Jakmile jsou individuální rozdíly odkryty, skupina se přesouvá do druhé etapy: chaosu. Chaos se vždy soustřeďuje kolem scestných pokusů o změnu. V etapě chaosu hrají individuální rozdíly primární roli. Doba trvání této etapy se liší a zaleží na povaze skupiny. Třetí etapa je prázdnota. Je to nejkritičtější etapa utváření komunity. V průběhu této etapy se členové potřebují zbavit bariér komunikace. Až po vyprázdnění se skupina stává komunitou. Ne každá skupina prochází všemi etapami. Některé skupiny mohou jednu či více etap přeskočit.\n\n\"„Komunita může být chápána jako společenství lidí, kdy lidé ve společenství dlouhodobě žijí a pracují, často po několika generacích se znají, vědí, co od sebe mohou vzájemně očekávat…\"\"   \n\nKomunita, jak je chápána dnes, má se společenstvím společné rysy:\n\n\n"}
{"id": "71692", "url": "https://cs.wikipedia.org/wiki?curid=71692", "title": "Arto Paasilinna", "text": "Arto Paasilinna\n\nArto Paasilinna (* 20. dubna 1942 Kittilä, Finsko – 15. října 2018, Espoo) byl finský spisovatel, autor převážně humoristických románů. V současnosti je nejprodávanějším finským autorem. Jeho knihy se překládají do řady cizích jazyků.\n\nNarodil se v obci Kittilä za severním polárním kruhem. Jeho rodiče byli Väinö Paasilinna, původním jménem Gullstén, (1902–1950) a Hilda-Maria Paasilinna (1908–1983). Měl čtyři bratry a dvě sestry, z nichž někteří byli také významnými osobnostmi finské kultury. Erno Paasilinna (1935–2000) byl novinář a spisovatel, který za svou sbírku esejů \"Yksinäisyys ja uhma\" (\"Samota a vzdor\") získal několik literárních cen. Reino Paasilinna (* 1939) byl mezi lety 1996 a 2009 poslancem Evropského parlamentu. Mauri Paasilinna (*1947) je také spisovatelem a pracuje ve státní správě. \n\nPracoval pro noviny \"Nuoren Voiman Liitto\", \"Nuori Voima-lehti\" a také pro týdeník \"Apu\". V roce 1975 začal být nespokojen s prací novináře. Prodal svou loď, aby byl finančně zajištěn a mohl napsat svou první knihu \"Jäniksen vuosi\" (\"Zajícův rok\"). Kniha měla dobrý čtenářský ohlas a Paasilinna se stal nezávislým spisovatelem. Knihy \"Zajícův rok\" a \"Vlčí léto laponského mlynáře\" byly zfilmovány. \n\nV roce 2006 navštívil Podzimní knižní veletrh v Havlíčkově Brodě, kam jej pozvala ředitelka veletrhu, překladatelka z finštiny a bývalá kulturní atašé v Helsinkách Markéta Hejkalová. V říjnu 2009 prodělal mozkovou mrtvici, částečně ztratil paměť a od dubna 2010 žil v domě s pečovatelskou službou. Zde také v roce 2018 zemřel.\n\n\n"}
{"id": "71693", "url": "https://cs.wikipedia.org/wiki?curid=71693", "title": "Zeď", "text": "Zeď\n\nZeď je pevná struktura, která ohraničuje a někdy chrání část prostoru. Buď je součástí budovy (např. domu) či jiné stavby, kterou ohraničuje nebo ji rozděluje na místnosti, nebo tvoří samostatnou stavbu a chrání či rozděluje volné prostranství. Stavba zdí slouží dvěma účelům: podpírat stropy a střechy a rozdělovat prostor kvůli ochraně před vniknutím dovnitř a před počasím. Tenké zdi, které nemají nosnou funkci (nepodpírají další části stavby), ale pouze rozdělují její vnitřní prostor na menší místnosti, nazýváme příčky (mezistěny).\n\nPro stavbu zdí se používají různé materiály. V minulosti v našich zeměpisných šířkách převažoval kámen, dřevo a cihly, v současnosti kromě cihel zejména pórobeton, beton, příp. panely (stavební prefabrikáty). Je také prvek zahradní architektury používaný v sadovnické tvorbě.\n\nČásti neomítnuté cihlové zdi tvoří cihly, lůžka a perpendy. Lůžko je malta, na kterou se klade cihla. Perpend je zvislý spoj mezi jakýmikoli dvěma cihlami a je obvykle - ale ne vždy - vyplněný maltou. Rozměry těchto částí jsou obvykle koordinované tím způsobem, že 2 cihly vedle sebe oddělené jenom šířkou perpendu mají celkovou šířku stejnou jako je délka jedné cihly položené na ně napříč.\n\nPříklad koordinované metriky obvykle používané pro cihly v ČR je:\n\nV tomto případě koordinovaná metrika funguje protože celková šířka dvou cihel (140 + 140 = 280 mm) plus perpend malty (10 mm) je stejný jako délka jedné cihly (290 mm). Je mnoho jiných rozměrů cihel a mnoho z nich používá stejný koordinační princip.\n\nV zahradní architektuře se jako prvku, který má často i technické použití jako opěrná, nebo ochranná zeď, ale vždy jako prvku s převážně dekorativním charakterem, používá tzv. suchá zídka. Lze ji krátce charakterizovat jako (většinou) nižší kamennou zeď připomínající skalku.\n\n\n\n"}
{"id": "71694", "url": "https://cs.wikipedia.org/wiki?curid=71694", "title": "Orbitální výtah", "text": "Orbitální výtah\n\nOrbitální výtah nebo vesmírný výtah je hypotetické zařízení, pevně spojující těleso na geostacionární dráze s povrchem Země, případně povrch jiné planety s tělesem na její stacionární dráze. Tento výtah by umožňoval vynášení nákladů bez použití raketových nosičů. Prozatím se jedná o myšlenku použitou jen ve sci-fi, ale s rozvojem nových materiálů se blíží možnosti praktické realizace.\n\nMyšlenka na vesmírný výtah mezi Zemí a oběžnou drahou je poměrně stará. Poprvé byl nápad publikován v novinách Komsomolskaja pravda 31. července 1960 jako nedělní příloha. Článek Jurije N. Arcutanova již v této době navrhoval řadu detailů celého projektu. Takzvaná \"nebeská lanovka\" měla na geostacionární dráhu denně přepravovat náklad o hmotnosti až 12 000 tun.\n\nNa západě byla myšlenka poprvé publikována ve formě dopisu Johna D. Isaacse, Hugha Bradnera a George E. Backuse ze Scrippsova oceánografického institutu v časopise Science dne 11. února 1966 v článku \"Satelity s prodlouženým dosahem – kosmický jeřáb\". Ač se zdá překvapivé, že myšlenku přinesli oceánografové, byl k tomu praktický důvod. Právě oni měli zkušenosti s dlouhými lany, zatěžovanými vlastní vahou.\n\nV pozdějších letech byl nápad stále znovu objevován a zapomínán. Do historie se zapsalo podrobné pojednání od Jeroma Pearsona, které přineslo mnoho nových poznatků (vyšlo v \"Acta astronomica\" v roce 1975). Sám znovuobjevitel byl překvapen, když se dozvěděl, že jeho nápad není původní a že se jen znovu dostal tam, kam jiní. V dnešní době se na řešení problému pracuje a jsou již známy určité výsledky, získané díky počítačovým simulacím. Nápad je tak zajímavý, že mu věnuje pozornost dokonce i NASA, která se pokusila udělat pokus s vypuštěním drátu z raketoplánu do atmosféry. Pokus sám skončil nezdarem, přesto však přinesl cenné poznatky.\n\nStavba vesmírného výtahu by znamenala revoluci v dobývání kosmu. Snížily by se náklady na dopravu materiálu na oběžnou dráhu, což je v dnešní době jeden z hlavních problémů rozvoje kosmického výzkumu. V současnosti se předpokládá, že vybudování výtahu je možné i se stupněm dnešních technologií a že jeho stavba by byla spojena s vysláním družice. Od té by se začalo pomalu odvíjet slabé lanko s nízkou nosností, čímž se zabezpečí, že celé lano se bude dát vyslat jedním startem za pomoci raketového nosiče Centaurus.\n\nNa konci lana bude umístěna sonda se slabým motorem, která dodá lanu prvotní impuls, dále se pak bude lano odvíjet samo vlivem zemské gravitace. Nosná družice by se měla pozvolna vzdalovat od Země, čímž by vyrovnávala stabilitu, jelikož by těžiště celého lana neustále udržovala na geostacionární dráze. Po zachycení a ukotvení konce lana na plovoucí plošině, bude připraveno na další fázi stavby.\n\nPo laně se vyšlou speciální stroje tzv. climbery, které povezou další vrstvy lana, čímž dojde k zvýšení jeho nosnosti až na 20 tun. Samotné climbery se pak umístí na konec lana, kde budou tvořit protizávaží. Jejich obdoba se používá již dnes při stavbě visutých mostů.\n\nPo laně by mohl proudit materiál na stavbu stanic, lodí nebo dokonce prstence. Orbitální věž by se stala nejdůležitější stavbou planety, jelikož by umožňovala spojení s oběžnou drahou bez použití jakýkoliv nosičů.\n\nV případě, že by podobný orbitální výtah vznikl i na jiných planetách či tělesech, která mají nižší gravitaci (například na Marsu, Měsíci), mohly by pomocí něj startovat i celé lodě. Na jeho stavbu vlivem menší gravitace by stačily i méně odolné materiály jako například kevlar. Aby zařízení mělo rozumné rozměry, je však třeba, aby planeta měla relativně krátkou dobu rotace. Těžiště výtahu musí být umístěno na stacionární oběžné dráze, jejíž vzdálenost závisí na rychlosti otáčení kosmického tělesa.\n\nKosmický výtah (orbitální věž) nelze umístit zcela náhodně. Družice musí být umístěna na geostacionární dráze a pozemní část postavena na rovníku. Mohou nastat problémy s pasátovým prouděním vzduchu, což by mohlo stavbu ohrožovat. V tom případě by bylo vhodné ji umístit někde v horách. Nelze ale vyloučit, že jsou obavy z proudění neopodstatněné. Potom by mohla být stavba provedena prakticky kdekoliv na rovníku. Jedním z kandidátů je ostrůvek Gan, jenž byl v nedávné době opuštěn americkou armádou.\n\nPozemní stanice mohou být mobilní nebo stacionární. Jako mobilní stanice mohou sloužit velké zaoceánské lodě. Dokonce i létající stanice byly již diskutovány. Pro stacionární stanice se jeví jako nejvhodnější horní části velmi vysokých staveb.\n\nPodobně jako přístavy v minulém století znamenaly obrovský zdroj příjmů pro místní radnice, tak by i orbitální věže patrně znamenaly ohromné finanční přínosy pro země třetího světa, kam by zřejmě musely být základny výtahů instalovány.\n\nVýhodou mobilních stanic je možnost snadného manévrování v případě nutnosti jako vyhnutí se nepřízni počasí a kosmickému smetí.\n\nHlavním problémem pro konstrukci orbitální věže je zatím to, že lidstvo nedisponuje materiálem, který by byl dostatečně pevný. Konstrukce má být namáhána výhradně v tahu, což je konstrukčně výhodnější než vzpor. Lano navíc bude ploché, jako mašle, popruh.\n\nTržná délka většiny v současné době používaných materiálů je do 10 km, ale pro konstrukci kosmického výtahu je třeba hodnota alespoň 100× větší. Nadějně v tomto směru vypadá výzkum uhlíkových nanovláken.\n\nV roce 1991 bylo japonským týmem pod vedením profesora Sumijo Iijimy objeveny uhlíkaté nanotrubičky (\"carbon nanotubes\"). Jedná se o novou strukturu uhlíkových atomů, ve kterých jsou uhlíkové atomy stočeny v jednoatomové vrstvě. Materiál dosahuje extrémních hodnot v tahu, kde překonává až šedesátinásobně ocel. Ke všemu je velmi lehký, což z něj činí ideální stavební materiál. Technologie výroby nanotrubiček prochází ohromným rozvojem a v dnešní době je možno vyrábět již několik cm dlouhé trubičky o pevnosti v tahu 63 GPa. Na stavbu výtahu bude třeba mít materiál odolávající až 100 GPa.\n\nMyšlenkou se velmi podrobně zabýval známý autor sci-fi Arthur C. Clarke ve své knize \"Rajské fontány\". Je v ní podrobně popsána stavba věže, výběr místa stavby, materiál a další detaily. Clarke předpokládal, že obdobné věže budou postaveny i na dalších místech planety (Brazílie, střední Afrika, Cejlon a Tichomoří) a že tyto čtyři věže budou propojeny v ohromný prstenec, jež obepne planetu a umožní lidem vystěhovat se do vesmíru. Pro tyto účely si v románu mírně upravil polohu svého oblíbeného ostrova Cejlonu, protože pozemní stanice se musí nacházet na rovníku, ale Cejlon je od rovníku vzdálen téměř 1 000 km.\n\nPřed případnou stavbou výtahů je třeba vyřešit řadu problémů:\n\n"}
{"id": "71696", "url": "https://cs.wikipedia.org/wiki?curid=71696", "title": "Bimetal", "text": "Bimetal\n\nBimetal (dvojkov) je pásek ze dvou kovů o různých tepelných roztažnostech. Kovy jsou navzájem pevně spojeny (např. slisovány nebo spojeny plošným svarem). Při ohřívání nebo ochlazování dochází na různých stranách pásku k různému rozpínání kovů. To zapříčiní definovatelné prohnutí dvouvrstvého pásku. Vrstva kovu z materiálu s větší tepelnou roztažností se označuje jako aktivní a vrstva s menší tepelnou roztažností jako pasivní.\n\nRozlišují se dvě základní skupiny bimetalů (dvojkovů) podle materiálu aktivní části:\n\nBimetal je nebo byl využíván například v těchto zařízeních:\n"}
{"id": "71703", "url": "https://cs.wikipedia.org/wiki?curid=71703", "title": "Křídlo (biologie)", "text": "Křídlo (biologie)\n\nKřídlo (\"alae\") je v zoologii označení pro specializované přední končetiny živočichů, které slouží především k vytvoření potřebné aerodynamické síly pro let vzduchem. Někdy má však i jiné funkce. Mezi významné skupiny živočichů s křídly patří zejména ptáci, hmyz, netopýři a ptakoještěři.\n\nObecně se má za to, že se křídla vyvinula čtyřikrát a nezávisle. Podobný tvar křídel je tedy příkladem konvergentní evoluce, křídla různých skupin živočichů jsou si pouze analogická (podobná funkcí), nikoliv zděděná od společného předka. Tyto čtyři skupiny jsou:\n\n\nPrincip letu živočichů je v zásadě podobný, jako v případě letadel. Dynamický vztlak vzniká prouděním vzduchu na křídla. Stoupání do výšky je způsobeno tím, že křídla jsou nahoře vyklenutá (konvexní) a dole vydutá (konkávní). Proto vzduch nad křídlem vykonává delší dráhu a vzduch nahoře a dole mají rozdílné tlaky. Tím vzniká vztlaková síla, která zvedá křídlo .\n\nLet naopak zpomaluje tření vzduchu s tělem živočicha, tvarový odpor a indukovaný odpor (způsobený vířením vzduchu na špičce křídel). Omezením pro létání je tedy hmotnost a tvar živočicha (aerodynamický tvar).\n\nPtáci dovedou měnit tvar křídel reorientací jednotlivých obrysových per v průběhu letu, tento mechanismus však ještě není plně pochopen a objasněn.\n\nZ ptakoještěrů měli největší rozpětí křídel rody \"Quetzalcoatlus\" a \"Hatzegopteryx\", jejichž zástupci měli rozpětí asi 10 až 13 metrů.\n\nNejvětší rozpětí křídel ze současných ptáků má albatros stěhovavý (\"Diomedea exulans\"), a to až 3,7 metru. Díky nim může plachtit ve vzduchu několik hodin a na jeden metr klesání urazí vpřed 22 metrů . Tím je největším aktivně létajícím živočichem současnosti, v pravěku to byl z ptáků obří mrchožrout příbuzný dnešním kondorům \"Argentavis magnificens\" ze skupiny teratornů, jehož rozpětí dosahovalo až 6,1 metru. Naopak nejmenší rozpětí křídel má kolibřík kalypta nejmenší (Mellisuga helenae), jen 3,25 cm .\n\nZ letounů mají největší rozpětí někteří kaloni rodu Pteropus, a to až 1,8 metru. Nejmenším netopýrem je Craseonycteridae thonglongyai s rozpětím méně než 15,2 cm.\n\nZ motýlů mají největší rozpětí motýl královna Alexandra (Ornithoptera alexandrae) a tyza velká (Thysania agrippina) , oba shodně 31 cm, nejmenší rozpětí má naopak drobný motýl Stigmella ridiculosa (rozpětí jen 2 mm) .\n\nNejtěžším létajícím živočichem současnosti je drop velký, který váží až 21 kg. Nejrychleji ze všech ptáků máchají křídly kolibříci, až 200krát za sekundu.\n\nKřídla jsou charakteristickým znakem ptáků, i když ne všichni ptáci je dokážou využívat k letu. Mezi nelétavé ptáky patří v současnosti asi 40 druhů ptáků, z nichž jsou nejznámější pštros, emu, nandu, kasuár, kivi a tučňáci.\n\nTéměř všechny části ptačího těla jsou přizpůsobeny k létání . Kosti jsou duté a prostoupené vzduchovými komůrkami a trámčinou. Dokonce se redukovaly některé orgány: samice má jen jeden vaječník, ptáci nemají zuby, a podobně. Létání také potřebuje hodně energie a ptáci jsou proto horkokrevní, mají výkonnou dýchací a oběhovou soustavu.\n\nPro zvýšení výkonu jsou ptačí křídla pokrytá peřím. S vývojem letu se některá obrysová pera funkčně specializovala: nejvýraznější je tato specializace na křídlech a na ocasu ptáka. Zejména dlouhé letky (viz obrázek) slouží k zvýšení plochy křídel.\n\nKostra ptačího křídla se v mnohých ohledech liší od kostry horní končetiny savců. Je to dáno tím, že ptáci používají horní končetinu ve většině případů k jedinému účelu, k letu, na což je křídlo velmi dobře uzpůsobeno. Tak jako u savců je kostra křídla tvořena pletencem (\"cingulum\") a kostmi volné končetiny, tedy vlastního křídla (\"ossa alae\").\n\nJedinou skupinou okřídlených savců jsou letouni (netopýři a kaloni), dobří letci, kteří dosahují rychlostí až 55 km/h.\n\nKosti prstů jsou u letounů mnohem pružnější, než je tomu u ptáků. Důvodem je absence vápníku a dalších minerálů v chrupavkách. Na příčném řezu jsou také kosti prstů zploštělé (nikoliv kulaté), což ještě napomáhá pružnosti křídel. Třetí příčinou je elastičnost kůže, která se může natáhnout více, než je u ostatních savců běžné.\n\nKřídla letounů jsou také mnohem tenčí, než ptačí křídla, a tak mohou letouni velmi dobře manévrovat. Povrch jejich křídel je vybaven tlakovými receptory (Merkelovy buňky). Na rozdíl od savců mají letouni uprostřed těchto tělísek malý chlup, který (jako u páky) ještě zesiluje informace o okolním prostředí. Díky těmto receptorům mohou letouni sbírat informace o okolním vzduchu a podle toho se řídit.\n\nKřídla letounů však obsahují i další významné receptory, které např. umožňují detekovat náraz hmyzu do blány křídel.\n\nKřídla hmyzu jsou výrůstky hmyzí vnější kostry (exoskeletonu), které umožňují hmyzu létat. Není jasné, jak a proč se křídla u hmyzu vyvinula. Jedna teorie říká, že se křídla vyvinula z tergitů, hřbetních destiček tělních článků hmyzu. Druhá tvrdí, že křídla jsou modifikované zadečkové žábry (jako je známe od vodních najád jepic).\n\nKřídla se vyskytují u většiny zástupců hmyzí podtřídy křídlatí (Pterygota). Primitivním znakem bezkřídlých (Apterygota) je právě absence křídel. Naopak křídla druhotně ztratili i někteří křídlatí, jako například řád blechy (Siphonaptera) a Phthiraptera (luptouši, vši). Někdy se křídla redukují u jednoho pohlaví, většinou u samic, jako například u kodulkovitých (Mutillidae) a řásnokřídlých (Strepsiptera). U fíkovnicovitých (Agaonidae) zanikají křídla naopak u samečků. Dále zanikají u dělnic eusociálního hmyzu, např. termitů a mravenců.\n\nVzácně vznikají křídla jen v určité fázi životního cyklu, například u mšic, které právě prochází fází šíření ().\n\nKřídla hmyzu jsou výrůstky hmyzí vnější kostry (exoskeletonu), které umožňují hmyzu létat. Nachází se na druhém a třetím hrudním článku (mezothorax a metathorax). Většina hmyzu má na každém z článků jeden pár křídel, přední pár jsou přední křídla, zadní pár jsou zadní křídla (někdy jsou zadní zakrnělá).\n\nHmyzí křídla jsou vyztužená množstvím žilek s příčkami, které je spojují. Vzniklé \"buňky\" jsou pak často určovacím znakem a vodítkem pro evoluční biology. Plně funkční křídla vznikají až u dospělce, po posledním svlékání. Jedinou výjimkou jsou jepice (Ephemeroptera), jejichž předposlední instar (tzv. subimago) má rovněž vyvinutá křídla.\n\nV klidu jsou křídla položená naplocho na tělo nebo jsou složená. Nejčastěji se však skládá jen zadní pár křídel, u některých skupin (sršňovití - Vespidae) se skládají křídla přední.\n\nKřídla hmyzu mají různé modifikace, mezi které patří polokrovky, krovky, krytky, třásně a haltery.\n\nI několik dalších zvířat si vyvinulo „křídla“. Jedním příkladem jsou létající ryby, jejichž křídla vznikla zvětšením ploutví. Další skupiny, především z australské zvířeny, jako například vakoveverkovití, vakoplšíkovití či kuskusovití, mohou pouze klouzat určitou vzdálenost a křídla v pravém smyslu nemají, pouze kožní blány.\n\nV určitém slova smyslu si létání vyvinuly i některé rostliny, jejichž plody se rozšiřují vzduchem. Tento jev se nazývá anemochorie a uplatňuje se například u javorů (\"Acer\"), jejichž plody jsou křídlaté nažky.\n\nZ mytologických bytostí mají křídla například pegasové, andělé nebo draci.\n\n\n"}
{"id": "71704", "url": "https://cs.wikipedia.org/wiki?curid=71704", "title": "Planetární prstenec", "text": "Planetární prstenec\n\nPlanetární prstenec je přírodní útvar, složený z úlomků a prachu, který obepíná planetu. Nejznámějším příkladem je soustava takových prstenců kolem planety Saturn, z pozorování je nicméně patrné, že podobný prstenec mají i ostatní plynné planety ve sluneční soustavě (Jupiter, Uran, Neptun). V roce 2014 byl objeven prstenec dokonce i u planetky.\n\nVznik prstenců není dodnes zcela vysvětlen, obecně přijímány jsou hypotézy zachycení meziplanetárního prachu i rozpadu malých měsíců vlivem jejich slapového namáhání.\n\nJupiter má nezřetelný systém planetárních prstenců složený z částic podobných kouři, jež byly po dopadech meteoritů vymrštěny z jeho měsíců. Hlavní prstenec je tvořen prachem ze satelitů Adrastea a Metis. Dva široké jemné prstence, které obklopují hlavní, pocházejí z Thebe a Amalthea. Existuje také velmi řídký a vzdálený vnější prstenec, který krouží kolem Jupiteru opačným směrem. Jeho původ je nejistý, snad je tvořen zachyceným meziplanetárním prachem.\n\nSaturnovy prstence mají celkový průměr 420 000 km, ale tlusté jsou jen několik málo set metrů. Jsou tvořeny ledovými úlomky, prachem, kamením a balvany, které nemají průměr větší než několik metrů. Mezi prstenci leží dráhy nejvnitřnějších měsíců. Měsíc Pan obíhá v mezeře nazývané \"Enckeho dělení\" ve vnější části prstence A. Jiný měsíc Atlas obíhá na okraji prstence A, zatímco Prometheus a Pandora obíhají každý z jedné strany prstence F. Některé měsíce nalezneme na shodných drahách.\n\nNejvzdálenější část systému Saturnových prstenců viditelných ze Země tvoří \"prstenec A\", který má průměr téměř 275 000 km. Prstenec A je od nejširšího a nejjasnějšího \"prstence B\" oddělen tmavou mezerou širokou 4500 km zvanou \"Cassiniho dělení\", která je viditelná v dalekohledu o průměru alespoň 7,5 cm. Následuje částečně průhledný \"prstenec C\". Slabší \"prstence D\" a \"F\" leží uvnitř a vně viditelných prstenců. Jiné dva \"prstence G\" a \"E\" leží za prstencem F. V roce 2004 objevila sonda Cassini náznaky dalších prstenců, které dostaly předběžná označení R/2004 S1 a R/2004 S2.\n\nUranův systém planetárních prstenců je nezřetelný, složený z tmavých balvanů o průměru nejvýše desítek metrů. Jsou složeny – stejně jako prstence ostatních velkých planet – ze směsi prachu a ledu. Oproti jiným planetám však led většinou není na jejich povrchu a proto jsou zřetelně tmavší.\n\nPrstence byly objeveny v březnu 1977 Jamesem L. Elliotem, Edwardem W. Dunhamem a Douglasem J. Minkem v Kuiperově observatoři v Aiborne (\"Kuiper Airborne Observatory\"). Objev byl neočekávaný: při studiu planetární atmosféry pomocí zákrytu hvězdy Uranem zjistili, že se hvězda ztratila z dohledu celkem 5×. Z toho usoudili, že kolem planety pravděpodobně musí být systém prstenců. To bylo potvrzeno sondou Voyager 2, která prolétla kolem Uranu v roce 1986. \n\nDva slabé prachové prstence byly objeveny v roce 2003 Hubbleovým vesmírným dalekohledem; další pak později v letech 2007 – 2008, kdy se prstence nacházely ve vhodné poloze vzhledem k Zemi. V roce 2009 bylo známo již 13 prstenců.\n\nSonda Voyager 2 pomohla objevit 3 prstence okolo Neptuna. Jsou velmi nevýrazné a tenké. Nejvzdálenější a nejvýznamnější z nich (pojmenován Adams) je zvláštní tím, že tvoří asi tři výraznější oblouky, poblíž kterých je nejvíc hmoty. Tato zhuštění mají i vlastní pojmenování: Svoboda, Rovnost a Bratrství.\n\nV roce 2014 byl prstenec objeven i u planetky (10199) Chariklo, která patří do skupiny kentaurů a jejíž průměr se odhaduje na 250 km. Systém se skládá ze dvou ostře ohraničených prstenců o šířce 7 km a 3 km, mezi nimiž je devítikilometrová mezera.\n"}
{"id": "71706", "url": "https://cs.wikipedia.org/wiki?curid=71706", "title": "Pivovárek", "text": "Pivovárek\n\nNázev Pivovárek nese několik rybníků:\n\n\n"}
{"id": "71710", "url": "https://cs.wikipedia.org/wiki?curid=71710", "title": "Aomori", "text": "Aomori\n\nAomori ( ; \"Aomori-ši\") je hlavní město japonské prefektury Aomori (青森県; \"Aomori-ken\") v nejsevernější části ostrova Honšú. Město má největší přístav v prefektuře. Před tím než byl otevřen tunel Seikan, sloužil přístav v Aomori jako vstupní brána ostrova Honšú pro pasažéry a náklad z Hokkaidó – trajekt spojoval Aomori s městem Hakodate na Hokkaidó.\n\nK 1. dubnu 2005 mělo město podle odhadu 314 786 obyvatel a hustotu osídlení 427,71 ob./km². Celková rozloha města je 824,52 km². Údaje zahrnují i dřívější město Namioka, které se spojilo s Aomori 1. dubna 2005.\n\nAomori získalo statut města 1. dubna 1898.\n\n\"Aomori\" doslova znamená modrý (nebo zelený) les. Má se za to, že jméno odkazuje na malý les, který dříve existoval poblíž města a rybáři byl používán jako orientační bod. Podle jiné teorie je název odvozen z ainštiny.\n\n\n"}
{"id": "71711", "url": "https://cs.wikipedia.org/wiki?curid=71711", "title": "Murcijský region", "text": "Murcijský region\n\nMurcijský region resp. Autonomní společenství Murcijského regionu (španělsky \"Comunidad Autónoma de la Región de Murcia\") je jedno ze 17 autonomních společenství na jihovýchodě Španělska při pobřeží Středozemního moře. Metropolí regionu je Murcia, podle níž je pojmenován také region.\n\nAutonomní společenství je, na rozdíl od většiny autonomních společenství, tvořeno jedinou provincií. Ve městě Murcii sídlí regionální vláda, zatímco parlament sídlí v Cartageně. Autonomní společenství se dále člení na obce.\n\nMurcijská oblast sousedí s Andalusií (provincie Almería a Granada); Kastilií-La Manchou (provincie Albacete); Valencijským společenstvím (provincie Alicante); a se Středozemním mořem. Nejvyšší horou je Revolcadores (2 015 m).\n"}
{"id": "71716", "url": "https://cs.wikipedia.org/wiki?curid=71716", "title": "Pivovárek (Výrov)", "text": "Pivovárek (Výrov)\n\nPivovárek je malý rybník na Bučeckém potoce u Sechutic na katastrálním území obce Výrov. Jméno má po pivovaru, který mezi ním a dvorem Sechutice vystavět v 16. století tehdejší majitel panství Florián Gryspek. Po zániku pivovaru byla voda z rybníku tlačena pomocí trkače do chlévů ve dvoře.\n\nV roce 1964 bylo dno rybníka prohloubeno a vybudována nová hráz, částečně betonová. V současnosti slouží rybník jako chovný, přes léto také k rekreačním účelům. Na rybníku se zdržují kachny a labutě.\n\nPo hrázi rybníka prochází jeden ze zachovalých úseků staré plaské cesty.\n\n\n"}
{"id": "71718", "url": "https://cs.wikipedia.org/wiki?curid=71718", "title": "Organizace", "text": "Organizace\n\nOrganizace (z řeckého \"ὄργανον\", což znamená nástroj) může být formální skupina lidí se společnými cíli, jako organizace se také označuje vlastní činnost (tj. organizování). Organizací existuje více typů podle účelu, ke kterému byly založeny.\n\nOrganizace, ať už jako strukturovaná, oficiálně prezentovaná skupina, nebo jako neformální seskupení lidí, má ve svém čele jednu či více vůdčích postav, vedoucích.\n\nOrganizace, která slouží jako prostředek k dosažení určitých cílů, je organizací oficiální. Taková organizace potřebuje jasnou strukturu a rozdělení do menších pracovních celků, které jsou specializovány konkrétněji. Pomocí takové strukturalizace se zvyšuje efektivita práce.\n\nVedoucí organizace s jasnou hierarchií řídí ostatní členy organizace a měl by pro ně být autoritou. Musí disponovat lidskými kvalitami, které mu u podřízených zajistí respekt a tzv. přirozenou autoritu, kterou pouze na základě svého postavení nezíská.\n\nNeformální organizace vyjadřují osobní cíle jejich členů.\n\nVedoucí člen vychází ze samotné skupiny a může být jmenován samotnými členy nebo se může prohlásit sám za vůdce. Jeho postavení podmiňují jeho vlastnosti, nastalá situace nebo kombinace těchto faktorů. Vůdce v této skupině může mít velký vliv na členy a neomezenou moc.\n\n"}
{"id": "71720", "url": "https://cs.wikipedia.org/wiki?curid=71720", "title": "Richard Leakey", "text": "Richard Leakey\n\nRichard Erskine Leakey (* 19. prosince 1944 Nairobi, Keňa) je keňský politik a paleontolog, pokračovatel v badatelské činnosti svých rodičů Mary a Louise Leakeyových.\n\nStřední školu nedokončil a živil se od mládí jako organizátor safari.\n\nV letech 1963–4 byl spoluvedoucím paleontologické expedice k jezeru Natron v Tanzanii a expedice k jezeru Baringo v Keni (1966). Podílel se na mezinárodní výpravě k řece Omo roku 1967. Od roku 1974 ředitel Národního muzea Keni v Nairobi. Proslavily ho výzkumy na východním břehu jezera Turkana, kde roku 1984 nalezl kostru asi devítiletého chlapce Homo ergaster známou jako KNM-WT 15000 nebo \"Turkana Boy\". Na výzkumech s ním spolupracuje manželka Maeve Leakeyová a dcera Louise Leakeyová. \n\nV roce 1993 utrpěl leteckou nehodu, po které mu musely být amputovány obě nohy a nahrazeny protézami. \n\nV roce 1995 patřil k zakladatelům opoziční strany Safina (Archa Noemova), v letech 1999 až 2001 zasedal v keňské vládě. Od roku 2007 působí v keňské pobočce organizace Transparency International. Angažuje se v boji proti plánu tanzanské vlády postavit dálnici přes národní park Serengeti.\n\nRoku 2004 se stal ředitelem programu na ochranu divoké přírody WildlifeDirect. Také přednáší antropologii na americké Stony Brook University.\n\nOznačuje se za ateistu, požaduje, aby se ve všech školách vyučovalo o evoluci.\n\nJe autor publikací:\n\n"}
{"id": "71722", "url": "https://cs.wikipedia.org/wiki?curid=71722", "title": "Ócu", "text": "Ócu\n\nÓcu (japonsky: 大津市, \"Ócu-ši\") je hlavní město prefektury Šiga v Japonsku.\n\nPodle odhadu z roku 2003 má město 296 387 obyvatel a hustotu osídlení 980,34 ob./km². Celková rozloha města je 302,33 km².\n\nÓcu získalo statut města 1. října 1898.\n\nÓcu leží na jihozápadním břehu jezera Biwa, největšího jezera v Japonsku.\n\nOd roku 1994 jsou některé památky na území města spolu s několika dalšími památkami v Kjótu zapsány na Seznamu světového dědictví UNESCO pod názvem „Památky na starobylé Kjóto (města Kjóto, Udži a Ócu)“.\n\n\n"}
{"id": "71723", "url": "https://cs.wikipedia.org/wiki?curid=71723", "title": "Žánr", "text": "Žánr\n\nŽánr (fran. \"genre\" – \"druh\") je rozdělení konkrétních forem umění podle kritérií relevantních dané formě (např. filmový žánr, fotografický žánr, hudební žánr nebo literární žánr, herní žánr). Ve všech odvětvích umění jsou však žánry neurčité kategorie bez pevných hranic a jsou určeny především zažitými konvencemi. Mnoho děl pak jde napříč několika žánry a používá a kombinuje tyto konvence, často zde dochází ke vzájemnému prolínání jednotlivých žánrů, případně i k jejich vzájemnému ovlivňování apod.\n\nV malířství se slovem žánr označuje malba, při níž je na pozadí města či vesnice zachycen běžný život zpravidla prostých anonymních lidí. Nejde zde tedy o zobrazení či dokonce oslavu konkrétních osob, měst či krajiny, ale pouze o zobrazení divácky vděčné pracovní, obchodní, bitevní atd. scény. Ta může mít i komické vyznění. Žánr byl oblíben především ve druhé polovině osmnáctého a po celé devatenácté století. — Stejný význam má žánr i v literatuře (mluví se o „žánrovém obrázku“). Je typický pro literaturu přelomu 19. a 20. století (v Čechách se s ním setkáváme např. v tvorbě Ignáta Herrmanna či Jana Morávka).\n\n"}
{"id": "71724", "url": "https://cs.wikipedia.org/wiki?curid=71724", "title": "Agugliano", "text": "Agugliano\n\nAgugliano je město oblasti Marche a provincie Ancona. Město je situováno na 203 metrů vysokém kopci vzdáleném 15 km od Ancony. Agugliano je členěno na městské části Castel d'Emilio, Borgo Ruffini, la Chiusa a il Molino. Patronem města je Sant'Anastasio a svátečním dnem je 22. leden.\n\nCastel d'Emilio – První zprávy o hradu pocházejí z roku 1239, kdy Milo di Attone de Castro Mili je odsuzován radními z Jesi za ostudnou okupaci okolních území. Z původní stavby se zachovalo obvodové zdivo a tři věže. Přístup do pevnosti byl možný jen přes kovanou bránu uprostřed nebo přes padací most v pravé části hradu\n\n\n\"Počet obyvatel\"\nDeset nejpoužívanějších příjmení v Aguglianu:\n\n\n\nOficiální stránky\n"}
{"id": "71725", "url": "https://cs.wikipedia.org/wiki?curid=71725", "title": "Sen", "text": "Sen\n\nSen je zážitek iluzorních hlasů nebo jiných vjemů vytvářených mozkem během spánku v rámci procesu snění. Sny často ukazují události, které jsou ve skutečnosti nepravděpodobné, a jsou obvykle mimo kontrolu spící osoby. Vycházejí z vnějších i vnitřních podnětů a vzpomínek a představ spícího. Sen je tudíž významná psychologická událost.\n\nNěkdy lidé zažívají během snění silné emoce; strašidelné nebo znepokojivé sny se označují jako noční můry a noční děsy.\n\nMnoho lidí věří, že sny mají určitý význam, a proto se snaží své sny určitým způsobem popsat a pak k nim přiřadit význam. Pro pohodlnější určování významu snů vznikly speciální výkladové knihy zvané snáře. V historii se často věřilo, že sny předpovídají budoucnost, někteří lidé věří, že ve snu rozmlouvají se svým bohem, odborná veřejnost se staví k významu snů jakožto možnosti předpovědi budoucnosti spíše chladně až záporně.\n\nVědecká disciplína zabývající se sny se nazývá oneirologie.\n\nV roce 2019 věda dospěla k rozhodnutí, že lidská mysl si ve snech není schopna vymyslet člověka (lidi a lidské tváře, které potkáváme ve snech jsem alespoň jednou za život museli potkat či zahlédnout je na ulici)\n\nKaždý normální člověk má za noc 8 až 10 snů, přestože asi 8 % žen a 15 % mužů tvrdí, že sny nemívají. Avšak nejméně 42 % žen a 25 % mužů si po probuzení vzpomene alespoň na jeden sen. Byl vyvrácen názor, že by ženy měly sny častěji než muži, nebo činorodí lidé častěji než pasivní. Snění u zvířat se liší druh od druhu. Vzpomínka na sen může být po probuzení živá, ale zpravidla se velmi rychle vytrácí - pokud si chce člověk své sny pamatovat, je dobré si je hned po probuzení zapsat.\n\nDříve se soudilo, že sny trvají jen několik sekund, dnes se přijímá názor, že sny probíhají víceméně v reálném čase, pouze se jejich obsah velmi rychle přizpůsobuje vnějším a vnitřním podnětům. Rovněž názor, že sny jsou pouze černobílé, už byl vyvrácen.\n\nSen se objevuje v obou spánkových fázích (REM fáze i NREM fáze). Sny v REM fázi bývají velmi živé, barevné a spíše nelogické. První se dostavují asi 70 minut po usnutí a probíhají asi 10 - 30 minut, REM fáze a živé sny se dostavují asi 4x za noc. Pokud člověk několik nocí po sobě neabsolvuje REM fázi a sny, délka REM fáze se v následujících nocích významně prodlužuje. Většina lidí 95% snů zapomene.\n\nSny v NREM fázi jsou spíše obyčejné a jednoduché.\n\nZdroje obsahu snů lze rozdělit na:\n\nSen slouží k udržení spánku a neutralizuje působení negativních zážitků. Sen tedy právě proto reaguje na vnější podněty aby zabránil probuzení a chránil tak spánek. Ve snu však se reálná událost, která je předlohou ke snu, často maskuje a zhušťuje, takže lze jen obtížně odhalit vztah mezi zjevným obsahem snu a jeho skrytou příčinou.\n\nZ výzkumů bylo zjištěno, že obsah snů je závislý na pohlaví i věku snící osoby - ve snech mužů se častěji objevuje násilí (ať už páchané snícím nebo na snícím), sexuální motivy, neznámí lidé v neznámých prostředích, oproti tomu ženy více sní o domově a známém prostředí, známých lidech. Dětské sny bývají bohaté na fantastické motivy, často se v nich objevují např. divoká zvířata. Dále bylo zjištěno, že asi 65 % snů je nepříjemných (strašidelných, smutných, rozčilujících) a pouze 20 % příjemných (zábavných, vzrušujících, radostných).\n\nKrátce po usnutí se někdy dostavuje tzv. noční děs (pavor nocturnus). Jde o náhlé vytržení ze spánku, spojené s velkým úlekem a pocitem úzkosti. Zpravidla je noční děs spojen s krátkým, strašidelným snem. Noční děs bývá častý zejména u dětí. Dítě pak rodiče, snažící se jej uchlácholit, odstrkuje, nepoznává je. Nesnažte se je násilně probouzet. Je možné, že dítě bude okolní hlasy vnímat zkresleně, budou pro ně velmi nepříjemné, rozléhající se, opakující se, tvořící ozvěnu. V tomto případě je ideální na dítě nemluvit vůbec. Pouze být u něj, čekat, až se pomalu probudí.\n\nNoční můra se nazývá zlý sen, který sužuje spícího během noci. Oproti děsu má delší trvání, bohatší obsah a nemusí nutně vést k probuzení spícího.\n\nJako lucidní sny se označuje zvláštní typ snění, při němž si spící uvědomuje, že sní.Tyto sny lze ovládat. Do povědomí odborné veřejnosti se lucidní sny dostaly v 80. letech 20. století, poté co byly poskytnuty vědecké důkazy o jejich existenci. Lucidní snění se lze naučit pomocí mentálních technik vyvinutých a ověřených oneironauty (průzkumníky snů).\n\nZa dobu existence lidstva lze zaznamenat v každé epoše, ve které člověk dokázal souvisle a cíleně přemýšlet o jevech jemu blízkých, velice časté snahy vykládat významy snů. Z historického hlediska můžeme rozdělit tuto tendenci na tři směry:\n\nPři tomto postupu je předmětem zkoumání obsah snu jako celku. Obvykle se pohlíží na události, které se ve snu odehrály, v kontextu skutečné - reálné situace. Často se předpokládá, že sen přináší informace o dějích následujících současné situaci, tedy nahlíží do budoucnosti, věštecký. Tento přístup je značně nespolehlivý, protože dva různí vykladači, ač použijí stejný postup, mohou dojít k naprosto rozdílným, klidně i opačným závěrům (což ovšem platí i při analytickém výkladu snů, kde i jeden vykladač, jsou vlastně dva, analytik a klient, mohou dojít k několika výkladům snu).\n\nZa příklad takového postupu lze označit tvrzení, ke kterému došel biblický Josef při výkladu faraonova snu. Sen zobrazuje, jak za sedmi tlustými kravami jde sedm hubených, které pohltí prvé. Sen je vykládán jako očekávání příchodu sedmi let nouze, které pohltí veškerý nadbytek vyprodukovaný předešlými velice úrodnými sedmi lety.Podobně Josefův sen o dvanácti snopech, jeden stál a ostatní se mu klaněli, vypovídá o jeho výjimečném postavení mezi dvanácti syny jeho otce Jákoba (ten ostatně Josefovy bratry popudil natolik, že ho prodali do otroctví).\n\nŠifrovací metoda výkladu snů se již snaží postupovat smysluplněji. Z celého děje vybírá důležité předměty a děje (otázkou je, podle čeho rozhoduje, že jsou důležité), které pomocí \"klíčovací metody\" překládá do srozumitelného jazyka. Protože předmětů a obecných událostí, které se ve snech vyskytují, je veliké množství, je k výkladu zapotřebí snář. Snář je v podstatě slovník, který u každého hesla obsahuje symbolický výklad. Postupným překladem všech významných prvků získáme spoustu informací. Je ovšem na vykladači, který tuto metodu používá, aby dal jednotlivé informace do souvislostí a vytvořil tak smysluplný celek. Z tohoto důvodu je tato metoda, stejně jako předchozí \"symbolická\", považována za neobjektivní, nevědeckou a značně naivní.\n\nNapř. u hesla Had lze dohledat následující informaci: \"být ovinut hadem je předpovědí tvé bezbrannosti vůči intrikám nepřátel\".\n\nAnalytickou metodu definoval Sigmund Freud ve své knize Výklad snů, tam v podstatě uvedl a interpretoval téměř 40 svých vlastních snů (vedle toho tam formuloval svou teorii o nevědomí, předvědomí, vědomí, censoru a vytěsnění, tedy základy tzv. topografického modelu mysli).\nTato metoda je jedinou věrohodnou a vědeckou metodou. Výklad snů tímto postupem velice pomohl k pochopení struktury mysli člověka, objevení rozdělení vědomí, předvědomí a nevědomí.\nMetoda rozebírá sen na dílčí děje a objekty, které samostatně zkoumá na základě volných nápadů (asociací) snícího.\n\nV některých rysech se možná podobá šifrovací metodě, ale netrvá na univerzální platnosti snových symbolů: jsou určité směrnice (špičaté a hranaté je falické, duté a prohloubené je vaginální, rytmické je koitální), ale v zásadě sen interpretuje individuálně, na základě volných asociací (správněji volných nápadů) snícího: rytíř s kopím může znamenat kupř. falického muže, kopí může symbolizovat penis a kůň pudovou sílu, ale zrovna tak může znamenat kůň, kopí a brnění silnou potřebu ochranných a obranných opatření, která chrání slabé Já (Self) snícího, a to vše m.j.\n\nPříklad - jeden ze snů pacientky, má přítele Petra, nebývá moc doma, cítí se v životě osamocena, je sečtělá, zdá se jí: sedí na vyšehradské skále, pod ní jezdí vlaky a tramvaje, duní to, vidí, jak teče vltavská voda. Náš výklad je, na základě asociací: skála je Petr (petra,ae,f. je latinsky skála, známo z Nového Zákona jí i mně,voda by mohla být pláč z osamění,ale také mařený čas, který se nevrátí; vlaky a tramvaje jsou jednak plné lidí, kteří se neznají, další ozvuk její samoty a jejich vzdálenosti ve vztahu, navíc někoho k někomu mohou vézt; jednak pohyb vlaku a tramvají je symbolem koitální aktivity, tedy těsného sblížení, které jí schází, bylo by lze i rozvíjet asociace ve směru N.Z. ((Ty jsi skála=Petr, na tobě vystavím církev svou.)), tedy otázku narcismu, jejího nebo jejího přítele , navíc opět otázku společenství, tentokrát symbolizovaného církví - to ovšem záleží na tom, kam interpretujícího vedou asociace snícího, co v něm vyvolávají, především po stránce emoční a tělesné, a co potvrzují a co zamítají, nikoli ovšem jeho vědomý souhlas nebo nesouhlas.\nFreud přirovnává sen k halucinacím, tedy ke stažení libida z objektů a k tvorbě nových vnitřních objektů.\nJako hlavní funkci snu vidí jeho funkci strážce spánku, sen umožňuje libidinozním přáním, aby se v zastřené (jinak, jiným způsobem zastřené, než za bdělého stavu) podobě dostala do vědomí a nerušila proto spánek.\nPro Freuda analýza snů byla královskou cestou do nevědomí, která, využívajíc tzv. zbytků ze dne (událostí předchozího dne), zobrazuje vnitřní uspořádání nevědomých obsahů v lidské duši.\n\nFreudův žák, přívrženec, a později odpadlík, Carl Gustav Jung se věnoval hluboce výkladu snů svých analyzandů (klientů), vytvořil techniku amplifikace, rozvinul teorii o subjektovém a objektovém významu snu (subjektový význam znázorňuje v různých prvcích snu rozličné aspekty analyzandova Já/bytostného Jám objektový spíše jeho situaci interpersonální, jistě obecně pojatou tak, jak ji má ve svém nevědomí).\nVýznamně teorii snu a snění rozšířil kleiniánský psychoanalytik Thomas Ogden (cílem psychoanalýzy je dovolit pacietovi=analyzandovi, aby přerušené a nedosněné sny dosnil)\nAmerický psychiatr a výzkumník snů John Allan Hobson se zabývá otázkou, zda mají sny nějaký smysl. Ve svých teoriích tvrdí, že veškeré snění je pouze výsledkem elektrochemických signálů v mozku. Nemají prý ale žádný význam, ten snům přisuzují až lidé a to kvůli kontextu.\nLidé se obecně snaží vždy události zařadit do kontextu a pojmout je jako příběhy. To stejné podle Hobsona dělají i se sny. Z jeho pohledu jsou tedy sny pouze signály mozku bez nějakého smyslu.\n\n\nAstroHospital\n"}
{"id": "71731", "url": "https://cs.wikipedia.org/wiki?curid=71731", "title": "Kokon", "text": "Kokon\n\nKokon (z franc. \"coque\", ulita), nebo také zámotek, je obvykle vláknitý obal, který chrání vajíčka nebo kuklu některých členovců. Nejznámější jsou kokony bource morušového, z nichž se získává hedvábí.\n\nKokony vytvářejí například někteří pavouci, hmyz, mnohonožky nebo červi, obvykle z výměšků snovacích žláz, které na vzduchu tuhnou. Buď do nich dospělí jedinci ukládají vajíčka, případně i živiny (\"ootéka\"), nebo si je dělá larva (např. housenka) sama, než se zakuklí. U některých druhů vzniká kokon odchlípením a ztvrdnutím svrchní vrstvy pokožky. Některé housenky ke kokonu přitkávají i malé větévky, pelety nebo kousky vegetace, aby jej ukryli před dravci. Jiné kokon spřádají na chráněném či skrytém místě – pod listem, ve štěrbinách nebo u základny kmene stromu. Přírodní kokon tvoří také lumčíci a lumci.\n\nKokony bource morušového jsou zpracovávány na přírodní hedvábí používané na výrobu látek.\n\n\n\n"}
{"id": "71739", "url": "https://cs.wikipedia.org/wiki?curid=71739", "title": "Dříteč", "text": "Dříteč\n\nObec Dříteč (německy:\"Drzitsch\") se nachází na levém břehu řeky Labe asi 8 km severně od krajského města Pardubice. První zmínka o obci pochází z roku 1229. Žije zde  obyvatel.\n\n\n"}
{"id": "71740", "url": "https://cs.wikipedia.org/wiki?curid=71740", "title": "Samádhi", "text": "Samádhi\n\nSamádhi (v dévanágarí समाधि) je pálíjské i sanskrtské slovo označující buddhistickou a hinduistickou meditační praxi rozvoje soustředění. Doslova přeloženo znamená „připevnění“, „ukotvení“ mysli na jeden objekt.\n\nV buddhismu je \"samádhi\" první ze dvou forem kultivace mysli. Jejím cílem je uklidnění mysli (\"samathá\") a její zaostření (\"ekaggata\"), které pak umožní intuitivní vhled do pravé podoby skutečnosti.\n\nBuddha doporučoval 40 vhodných objektů meditace (\"kammathána\"), z nichž nejoblíbenější jsou vědomé dýchání (ánápána) a čtyři Vznešená prodlévání.\n\nRozvoj soustředění vede postupně k hlubším meditačním ponorům, tzv. džhánám. Jejich dosažení zabraňují tzv. mentální překážky (\"nívarana\"), které zatemňují naše vnímání. Jsou to:\n\n\nJejich potlačení během meditace je pouze dočasné. Trvale dochází k jejich zániku dosažením čtyř Nadsvětských stezek.\n\nTyto meditační praktiky mají svůj původ v brahmánském védském náboženství, rozšířeném v Indii v době Buddhova života, a byly převzaty i řadou dalších náboženství a spirituálních hnutí. Rozvinuly se také nezávisle např. v islámském súfismu. Na rozdíl od meditačního rozvoje vhledu nejsou tedy výhradním majetkem buddhismu.\n\n\"Samádhi\" (koncentrace) je také jednou z mentálních formací neoddělitelně spjatých s každým okamžikem vědomí, i když má obvykle jen slabou intenzitu.\n\nV hinduismu je, na rozdíl od buddhismu, samádhi nejvyšším stavem mysli. Většinou se tak označuje dočasná zkušenost dosažení absolutní skutečnosti (prožití jednoty átma a brahma, sjednocení s božstvem atd.). Pokud by zkušenost samádhi byla trvalá, jedna se o konečné vysvobození (mókša). Konkrétní obsah tohoto pojmu závisí na učení jednotlivých duchovních škol (některé nepředpokládají, že by se člověk mohl naprosto sjednotit s božstvím a samádhi je zde označením prožitku blaženosti z boží přítomnosti, případně zjevení se božstva (daršan)).\n\nJóga je jedním z šesti ortodoxních filosofických škol (\"daršanů\") hinduismu. Podle Pataňdžaliho Samádhi páda 2 je jóga zastavení proměn mysli (\"jóga čittah vrittih nirodhah\") a vysvětluje v Sádhana páda osm odvětví jógy (\"jógánga ánušthánád\") závislých na stavu vědomí (\"džňánah díptih\"), které vedou ke sjednocení (\"vivékah khjátéh\"):\n\n\nPoslední tři odvětví jsou podle M. Eliadeho tři větve jednoho stromu a všechny tři společně je možné považovat za zcela jinou techniku . Tuto podstatu vysvětluje Pataňdžali ve Vibhúti páda – vývoj schopností, kde nazývá techniku, společného praktikování \"dháraná\", \"dhjána\" a \"samádhi\" termínem \"samjama\".\n\nStav samádhi není pro jogína nějakou extází nebo naopak něčím jako hypnotický spánek. V tomto stavu zažívá jogín sebe sama bez rozlišujících hledisek (\"kalpana\"), předmět ukazuje svou skutečnou podstatu (\"svarúpa\"). Tento stav umožňuje poznání 'sebe sama' jinak než smyslovými vjemy .\n\nPataňdžali popisuje krok za krokem různé stavy vědomí na cestě k samádhi (Samádhi páda) 41 – 51:\n\n\nPokud světec zemře, mluví se o tzv. \"mahásamádhi\" (velkém samádhi). Také hrobky světců se označují jako samádhi. Předpokládá se, že okolí takovýchto hrobek má silné duchovní působení, a proto se často stávají cílem duchovních poutí.\n"}
{"id": "71748", "url": "https://cs.wikipedia.org/wiki?curid=71748", "title": "Tojama", "text": "Tojama\n\nTojama (富山市; \"Tojama-ši\") je hlavní město prefektury Tojama v Japonsku. Leží na ostrově Honšú, na pobřeží Japonského moře, asi 200 km severně od města Nagoja a 300 km severozápadně od Tokia.\n\nDříve bývala Tojama hlavním městem provincie Eččú.\n\nModerní město Tojama bylo založeno 1. dubna 1889.\n\nPodle odhadu z roku 2005 mělo město 420 804 obyvatel a hustotu zalidnění 338,85 ob./km². Celková rozloha města je 1 241,85 km².\n\n\n\n"}
{"id": "71760", "url": "https://cs.wikipedia.org/wiki?curid=71760", "title": "Jamaguči", "text": "Jamaguči\n\nJamaguči ( ; \"Jamaguči-ši\") je hlavní město prefektury Jamaguči v Japonsku. Je nejmenším hlavním městem prefektury v Japonsku.\n\nK 1. říjnu 2010 mělo město 198 971 obyvatel a celkovou rozlohu 1023,31 km².\n\nJamaguči získalo statut města 10. dubna 1929.\n\nVe městě stojí slavný buddhistický chrám Rurikódži, jehož pětipatrová pagoda postavená v roce 1442 byla prohlášena kulturním dědictvím.\n\nV parku Marugame stojí od roku 1952 katolická kaple Františka Xaverského postavená u příležitosti čtyřstého výročí jeho návštěvy ve městě.\n\n\n\n"}
{"id": "71762", "url": "https://cs.wikipedia.org/wiki?curid=71762", "title": "Pasát", "text": "Pasát\n\nPasát je typ větru vznikající ve skupinách v oblasti kolem zemského rovníku. Pasáty jsou větry převládající v tropických oblastech. Vanou z oblastí vysokého tlaku subtropické šířky (koňské šířky) do oblasti nízkého tlaku nad rovníkem. Pasáty převážně vanou ze severovýchodu na severní polokouli a z jihovýchodu na jižní polokouli.\n\nZ oblasti mezi 40° severní a 40° jižní šířky proudí přízemní vzduch směrem k rovníku, zatímco vzduch ve výši proudí směrem k pólům. Klidná oblast nízkého tlaku, s lehkými proměnlivými větry, poblíž rovníku, je námořníkům známa jako \"Doldrums\" neboli rovníkové tišiny. Kolem 30° severní a 30° jižní šířky vzduch proudící směrem k pólům začne sestupovat k povrchu v subtropických pásmech (tzv. koňské šířky) vysokého tlaku. Klesající vzduch je relativně suchý, jelikož většinu vlhkosti ztratil poblíž rovníku nad tropickými deštnými pralesy, což vysvětluje výskyt pouští v těchto oblastech, jako je Sahara v severní Africe, pouště na jihozápadě Spojených států a severozápadního Mexika a suchý Střední východ na severní polokouli a oblasti jižní Afriky a australských pouští na jihu. Poblíž středu této oblasti vysokého tlaku sestupujícího vzduchu jsou větry slabé a proměnlivé.\n\n"}
{"id": "71764", "url": "https://cs.wikipedia.org/wiki?curid=71764", "title": "Jiří Stříbrný", "text": "Jiří Stříbrný\n\nJiří Stříbrný (14. ledna 1880 Rokycany – 21. ledna 1955 Valdice nebo Ilava) byl československý politik, novinář, účastník prvního odboje, jeden z mužů 28. října, majitel bulvárních novin (například Polední list a další) a několikanásobný ministr. Zpočátku patřil mezi hlavní politiky národních socialistů, později po rozkolu předák radikálně nacionalistických formací, nejčastěji známých pod názvem Národní liga. Po roce 1945 odsouzen a vězněn.\n\nNarodil se v Rokycanech Jaroslavu Stříbrnému a byl pokřtěn jménem Ferdinand. Rodina záhy přesídlila do Prahy. Jméno Jiří přijal později. Vystudoval vyšší průmyslovou školu, kam přestoupil z neúspěšných studií na gymnáziu. Již během svých středoškolských studií se stal politicky aktivním a roku 1897 se zúčastnil zakládajícího sjezdu České strany národně sociální. Následně působil v její mládežnické organizaci a jako redaktor jejích periodik (krom Prahy mimo jiné i v Českých Budějovicích či v rámci krajanského sdružení ve Vídni). Od roku 1911 byl redaktorem \"Českého slova\".\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 06. Usedl do poslanecké frakce Český národně sociální klub. Ve vídeňském parlamentu setrval do zániku monarchie. Právě díky jeho aktivitě se podařilo jeho straně zachovat si své voličstvo i po takzvané Švihově aféře (Odhalení národně socialistického poslance Karla Švihy jako policejního donašeče. Po ukončení této aféry se ovšem zjistilo, že Šviha donašečem nebyl.).\n\nV létě 1914 byl i přes své známé protirakouské postoje povolán do armády, v dubnu 1917 byl propuštěn do zálohy. Ihned po propuštění se zapojil do odbojového hnutí Maffie (skupina okolo Františka Síse). Zároveň posílil jeho vliv ve straně, z jejíhož vedení se mu podařilo vytlačit aktivistické prorakouské exponenty. Na zasedání ke konci první světové války znovusvolané Říšské rady pronesl velmi ostrý a pro něj riskantní projev proti poměrům v rakouských internačních táborech.\n\nV červenci roku 1918 se pak stal členem Národního výboru, o tři měsíce později, v září 1918, členem Socialistické rady, jež vznikla jako volný koordinační orgán obou velkých českých levicových stran, sociálních demokratů a národních sociálů (nyní přejmenovaných na socialisty). Pomáhal organizovat generální stávku 14. října 1918.\n\n28. října roku 1918 se Stříbrný stal jedním z pěti „mužů 28. října“, kteří se podíleli na vyhlášení samostatného Československa a převzetí moci v Praze. Předseda strany Václav Klofáč byl v té době na jednání se zahraničním exilem v Ženevě. Stříbrný po jednání s velitelem rakouské vojenské posádky v Praze donutil armádu, aby proti převratu nevystupovala. Spolu s dalšími \"muži 28. října\" a členy předsednictva Národního výboru podepsal Provolání o samostatnosti československého státu a příslušný zákon, který formálně přetrhával vazby s monarchií.\n\nZa první republiky byl dlouhodobě až do roku 1935 členem nejvyššího zákonodárného sboru Československa. V letech 1918-1920 byl poslancem Revolučního národního shromáždění. V parlamentních volbách v roce 1920 byl zvolen do Národního shromáždění RČS. Mandát obhájil v parlamentních volbách v roce 1925. Poslaneckého mandátu byl zbaven (po rozkolu se svou stranou) nálezem volebního soudu z 19. května 1928. Místo něj pak do parlamentu nastoupil Otakar Klapka. Opětovně se poslancem stal v parlamentních volbách v roce 1929, nyní již za své volební uskupení Liga proti vázaným kandidátním listinám. V parlamentu setrval do konce funkčního období sněmovny, tedy do roku 1935.\n\nČetné byly jeho posty ve vládách Československa. Od 14. listopadu 1918 do 8. července 1919 působil jako první ministr pošt a telegrafů. Potom opakovaně od 8. července 1919 do 17. září 1919, od 25. května 1920 do 15. září 1920 a od 7. října 1922 do 20. července 1925 jako československý ministr železnic. Potom ještě v období 9. prosince 1925 – 18. března 1926 zastával funkci ministra národní obrany.\n\nV letech 1920 až 1926 byl místopředsedou ústředního výkonného výboru Československé strany socialistické, působil též jako zástupce této strany v takzvané Pětce (koaliční orgán hlavních československých vládních sil). Měl vliv ve stranickém tisku a dokázal zajišťovat financování strany.\n\nJiž v této době ale postupně rostly jeho spory s dalšími předáky socialistů, zejména v oblasti zahraniční politiky polemizoval s Edvardem Benešem. Ten do strany vstoupil roku 1922 a postupně začal svým vlivem konkurovat Stříbrnému. U Stříbrného sílil důraz na národní, nacionalistický aspekt strany. Sbližoval se v tomto ohledu s Karlem Kramářem. Národně demokratický tisk ho k nevoli některých socialistických politiků začal veřejně chválit a zastávat se ho.\n\nOficiálním důvodem jeho rezignace na funkci ministra obrany v roce 1926 byla odpovědnost, kterou převzal za Masarykovo chování během oslav svátku mistra Jana Husa (tzv. Marmaggiho aféra). Ačkoliv již v té době existovaly mezi oběma muži spory o význam domácího a zahraničního odboje za první světové války, Masaryk jeho abdikaci přijal 20. července 1925 s nechutí a po dlouhém zdráhání a v dopise na rozloučenou se nechal slyšet, že se těší na Stříbrného působení v další vládě.\n\nFaktickým důvodem jeho odchodu byla úplatkářská aféra. Jeho bratr František Stříbrný byl ředitelem Československé diskontní banky a její obchodní společnosti pro prodej uhlí a ministr železnic od něj měl nakupovat předražené uhlí pro státní dráhy. Úplatky měl přijímat nejen sám ministr, ale i jeho strana. V roce 1934 byl Stříbrný z tohoto podezření ovšem očištěn (viz níže).\n\nV souvislosti s rozkolem se svou stranou vydal brožuru \"Kdo je vinen\", v níž zaútočil na politiku Edvarda Beneše. Podporu veřejnosti ani hlavních politických aktérů ale nezískal a postavil se proti němu i předseda strany Klofáč, který zároveň začal o Stříbrném šířit fámy, že trpí syfilidou ve stádiu progresivní paralýzy. Klofáč se odkazoval na stanovisko lékaře Trýba, který o Stříbrného diagnóze veřejně psal, ačkoliv Stříbrného osobně nevyšetřoval.\n\nDefinitivní konec je stranické a vládní kariéry nastal v září 1926, kdy se v Brně konal po pádu druhé Švehlovy vlády mimořádný sjezd socialistů, kde byl nejprve změněn název strany na Československá strana národně socialistická a posléze vyloučen Jiří Stříbrný a jeho příznivci (pro vyloučení hlasovalo 96, proti 42 delegátů). Na sjezdu zároveň získali převahu Václav Klofáč a Edvard Beneš.\n\nPo svém vyloučení z národně socialistické strany se Stříbrný odmítl stáhnout z politiky, dokonce po jistou dobu směřoval své jednání k možné revizi výsledků brněnského sjezdu a návratu do strany. Brzy se ale zaměřil na ustavení vlastní politické strany, která po různými názvy (nejčastěji známa jako Národní liga) existovala až do roku 1938. Dočasně využil i toho, že zůstával nadále poslancem Národního shromáždění.\n\nSpolu s dalšími lidmi, zejména vyloučenými či dobrovolně odešedšími od národních socialistů, založil v květnu 1927 Slovanskou stranu národně socialistickou. I nyní se ale nevzdával cíle návratu do své domovské strany, svůj nový politický subjekt tak ustavil jen jako formální sdružení bývalých národních socialistů a nezahájil skutečné budování stranické sítě. To se změnilo po jeho vyloučení ze sněmovny roku 1928. Začaly přípravy na první sjezd nové strany, která se mezitím přejmenovala na Radikální hnutí – slovanští národní socialisté. Tento název byl pak na sjezdu konaném v dubnu 1929 v Praze změněn na Radikální strana – slovanští socialisté. Stříbrný byl oficiálně zvolen jejím předsedou. Od roku 1930 nesla název Národní liga a takto je nejvíce známa coby politický směr okolo Jiřího Stříbrného.\n\nProgramově se definovala jako národní, socialistická ale nemarxistická. Navazovala na Stříbrného původní národně socialistickou stranu, novinkou bylo přidání slovanského, internacionálního rozměru. V roce 1928 po nuceném odchodu ze sněmovny definoval Stříbrný stranu jako centristickou. Dokonce mluvil o nahrazení pojmu socialismus pojmem demokratismus. V roce 1929 ale v souvislosti s volební kampaní Stříbrný rétoricky přitvrdil. Vliv na tom měl i nástup mladší generace inspirované fašismem.\n\nV roce 1929 se Liga zúčastnila voleb společně s Národní obcí fašistickou (NOF) ve volebním uskupení pod názvem Liga proti vázaným kandidátním listinám. Šlo o účelovou volební koalici, na které měl předseda NOF Radola Gajda zájem, protože vlivem vnitřních sporů pozice NOF slábly. Liga proti vázaným kandidátním listinám stavěla svou agitaci na nacionálním šovinismu, kritice politických stran, podporovala plebiscit a přímou demokracii. Stříbrného skupina i NOF si nicméně zachovávaly organizační samostatnost. Ve volbách Liga proti vázaným kandidátním listinám neuspěla. Získala necelé 1 % hlasů. Poslanecký mandát získali pouze Jiří Stříbrný, Radola Gajda a Karel Pergler. Do Senátu byl za Ligu zvolen Jindřich Trnobranský. Stříbrný se tak po roce od svého vyloučení z parlamentu do nejvyššího zákonodárného sboru vrátil. Alianci Stříbrného s Gajdou ale oslabovaly vzájemné spory a přetahování členstva. V dubnu 1930 se Stříbrného Národní liga zcela osamostatnila.\n\nLiga se postupně radikalizovala. Na svém sjezdu v lednu roku 1932 přijala program korporativního zřízení, rostla její práce mezi nacionalistickou mládeží (v roce 1933 pořádala Týden boje národní mládeže) a přibližovala se fašistickým názorům. Šlo ale o nepříliš vlivnou politickou formaci. V té době se Stříbrný věnoval zejména mimopolitické činnosti – vydával \"Polední list\" a \"Expres\" (tzv. růžový nebo červený tisk). Ve své době se jednalo o nejprodávanější lidové deníky. První číslo \"Poledního listu\" vyšlo 29. listopadu 1926. 19. března 1927 přibyl \"Večerní list\", od ledna 1928 \"Nedělní list\" a později během roku 1928 \"Pondělní list\". V roce 1929 se objevil i satirický list \"Šejdrem\". Se svým bratrem Františkem Stříbrným v roce 1929 založil vlastní vydavatelskou společnost Tempo. Oba bratři v ní disponovali polovinou akcií a Jiří Stříbrný byl předsedou správní rady podniku (odstoupil až roku 1936 z daňových důvodů, v souvislosti s novým zákonem o akciových společnostech). V roce 1929 měl Nedělní list náklad 36 000 výtisků, Pondělní list dokonce 75 000 a Večerní list 81 000. I když byly Stříbrného tiskoviny považovány často za neseriózní bulvár, měly vysokou čtenost a profesionální vedení. Disponovaly sítí zpravodajů domácích i zahraničních. Tento takzvaný \"stříbrňácký tisk\" se profiloval jednoznačně opozičně, kritizoval korupci. V květnu 1933 byla státem zakázána distribuce listu Šejdrem v trafikách, Stříbrný reagoval spuštěním sítě kolportérů, ale ekonomicky to neuspělo a byl proto spuštěn nový satirický časopis \"Ulice\". V letech 1930–1933 vycházel i týdeník \"Národní liga\", pojatý jako stranická politická revue.\n\nZapojil se také do sporů uvnitř Československé národní demokracie, kde podporoval nacionalistické křídlo okolo Viktora Dyka proti pragmatikům okolo Františka X. Hodáče a o Hodáčovi šířil negativní zprávy.\n\nRoku 1934 byl Stříbrný definitivně soudně zproštěn podezření z korupce (advokáta mu dělal národní demokrat Ladislav Rašín). Otevřela se tak možnost pro jeho výraznější roli v československé politice. V této době národní demokraté Karla Kramáře opustili kvůli ekonomickým i zahraničně-politickým neshodám vládní koalici. Pozice obou těchto subjektů se tak sblížily. V říjnu 1934 se Národní liga spojila společně s Československou národní demokracií a Národní frontou, v jejímž čele stál František Mareš, ve stranu s názvem Národní sjednocení (NSj). V listopadu 1934 se nová platforma představila na veřejné schůzi, na které vystoupil i Jiří Stříbrný. Předsedou Národního sjednocení se v dubnu 1935 stal národní demokrat Karel Kramář a Stříbrný ve straně působil jako jeden ze tří místopředsedů.\n\nVůči Národnímu sjednocení si udržoval částečně kritický postoj, respektive podporoval jeho plnou integraci, bez zachovávání separátních struktur jednotlivých zakládajících stran. Již v lednu 1935 kritizoval, že sloučení obou stran se protahuje. Od kompletní integrace očekával možnost zaujmout vedoucí postavení v NSj. V březnu 1935 dokonce Národní liga odhlasovala na svém sjezdu svůj zánik a vplynutí do NSj. Tuto politiku podporoval i Karel Kramář a také radikálně nacionalistická mládežnická organizace Mladé Národní sjednocení. V řadách bývalých národních demokratů ovšem existovala i skupina politiků, kteří trvalejší fúzi s Národní ligou odmítali. NSj navíc nezaznamenalo v parlamentních volbách roku 1935 výraznější volební úspěch a trend k integraci se nadále zkomplikoval. Stříbrný sám na neokázalé volební výsledky reagoval tím, že se zřekl poslaneckého mandátu (dle vzpomínek novináře Rudolfa Kopeckého musel být Stříbrný k rezignaci na mandát donucen). V následujících letech probíhal v NSj boj o nástupnictví po již nemocném a stárnoucím Karlu Kramářovi. Proti ambicím Jiřího Stříbrného vystupoval František Hodáč. Kramář v lednu 1937 tlačil na Hodáče, aby odešel z místopředsednické funkce, ale ten to odmítl. Na pražské městské konferenci strany 24. března 1937 pak byli Stříbrného spojenci přehlasováni. Pro tradiční národně demokratické špičky byl Stříbrný coby předseda strany nepřijatelný. Sám Stříbrný na neúspěch reagoval ustavením vlastní frakce. 18. dubna 1937 oznámil, že založí nové lidové hnutí Národního sjednocení a označil stávající Národní sjednocení za \"panskou\" stranu. V dubnu 1937 se od něj odvrátil Kramář, který souhlasil s uveřejněním prohlášením, v němž se od Stříbrného frakce zcela distancoval. Tím Stříbrný a jeho skupina v NSj skončili a v červenci 1937 potvrdil sjezd Národního sjednocení návrat k uměřenější národně demokratické politice.\n\nPo rozkolu se Stříbrného Národní liga ustavila opět jako zcela samostatný subjekt, nyní pod názvem Národní liga – strana radikální, národní a demokratická. V kampani před komunálními volbami v roce 1938 používala antisemitské heslo: „\"Kdo jsi proti křivým nosům, vol kandidátku osm\".“ Stříbrný sám přímo měl kontakty s Židy (dokonce měl židovské karetní spoluhráče). V období Mnichovské krize byl zastáncem obrany republiky.\n\nPo kapitulaci ve své kritice vůči Edvardu Benešovi ještě přitvrdil. Jeho tisk spustil proti Benešovi ostrou kampaň a vnesl do veřejného slovníku slovo \"odbenešit\". Vyznačoval se taky primitivním antisemitismem, inspirovaným Německou říší. Stříbrný napsal knihu „Kramářův soud nad Benešem“.\n\nZa druhé republiky působil v jedné ze dvou českých stran, Straně národní jednoty. Za nacistické okupace se stáhl z politiky a žil ve své vile v Káraném. Třebaže názor na Beneše nezměnil, odmítl se podrobit nátlaku nacistů, aby ho kritizoval veřejně. V den Hitlerových padesátých narozenin vyšlo v jedněch jeho novinách blahopřání vůdci a hned na další straně byl provokativně velký inzerát na povzbuzují prášky pro muže po padesáti, protože od tohoto věku již muži za moc nestojí.\n\nI přes to, že nacisty nepodporoval, byl po osvobození na základě retribučního dekretu postaven před Národní soud a odsouzen k doživotnímu žaláři. Výše trestu je mnohými považována za neúměrnou a podobně jako v případě agrárního předáka Rudolfa Berana šlo spíše o vyřizování účtů z doby předmnichovské ČSR. Ve vězení napsal dosud nepublikované paměti, které jsou však ovlivněny jeho nadějí, že bude Zápotockým amnestován (měl od Zápotockého amnestii přislíbenou). Ve vězení se krátce sešel i se svým synovcem. Zemřel roku 1955, podle většiny zdrojů ve valdické věznici, podle zjištění historika Rudolfa Píši ve věznici Ilava na Slovensku.\n\n\n"}
{"id": "71767", "url": "https://cs.wikipedia.org/wiki?curid=71767", "title": "Kófu", "text": "Kófu\n\nKófu ( ; \"Kófu-ši\") je hlavní město prefektury Jamanaši v Japonsku. Leží v těsné blízkosti k hoře Fudži.\n\nPodle odhadu v roce 2005 mělo město 193 795 obyvatel a hustotu osídlení 1127,50 ob./km². Celková rozloha města je 171,88 km².\n\nMěsto má mnoho památek na slavného vojevůdce období Sengoku Šingena Takedu.\n\nKófu je také známé pro svou přírodu – dvě třetiny plochy města jsou tvořeny horami a lesy.\n\n\n"}
{"id": "71772", "url": "https://cs.wikipedia.org/wiki?curid=71772", "title": "Doktor", "text": "Doktor\n\nDoktor je zkrácené označení některého z akademických titulů či vědeckých hodností – doktorátu. Rozlišuje se, zda byl získán rigorózní zkouškou (tzv. \"malý doktorát\", 7 v ISCED), nebo doktorským studiem, resp. obhajobou disertační práce (tzv. \"velký doktorát\", 8 v ISCED). Pro různé doktoráty se může při neoficiální komunikaci používat obecná zkratka slova \"doktor\", tedy prostého dr. (na začátku větného celku pak s velkým písmenem – Dr.), neměla by ale být zaměňována se zkratkou postgraduálního titulu doktora. Doktor je také slovní označení titulu Ph.D. Zkratka Dr. s velkým písmenem je tedy spíše správně spjata právě s tzv. velkými doktoráty.\n\nOdvozeně od akademického titulu doktora medicíny se v lidové mluvě slovo \"doktor\" často používá jako označení lékaře.\n\nDoktor ve svém původním významu (lat. \"doctor\") znamená učitele, vyučujícího. Za starého Říma tak byli označováni ti, kteří konali veřejné přednášky. Asi od 12. století se z označení „doktor“ stalo čestné označení učenců, k němuž byl připojován výstižný přívlastek. Např. Tomáš Akvinský byl \"doctor angelicus\", Jan Duns Scotus \"doctor subtilis\" nebo Roger Bacon \"doctor mirabilis\". Církevní otcové byli nazývání \"doctores ecclesiae\" a jako \"doctores thalmudiaci\" vystupovali židovští učenci, znalci talmudu.\n\nNa boloňské univerzitě se nicméně postupně v okruhu učitelů římského práva (\"doctores legum\") z čestného titulu stala zvláštní akademická hodnost, která se rozšířila do celé Evropy. Učitelé kanonického práva byli zváni \"doctores canonum et decretalium\" a v okamžiku, kdy se sloučilo studium světského a církevního práva, vznikl dodnes užívaný titul doktora obojího práva (\"iuris utriusque doctor\"). Vedle něj pak na pařížské univerzitě vznikl doktorát teologie (\"theologiae doctor\") a pak také lékařství, fyziky, gramatiky, logiky apod. Povinným předstupněm k získání doktorátu bylo ale přípravné bakalářské studium na artistické fakultě, následované ziskem licenciátu. Kromě titulu doktora bylo používáno také označení „mistr“, nejen na pražské univerzitě, ale i na řadě dalších evropských univerzit získávali doktorát právníci a lékaři, zatímco na bohoslovecké a artistické fakultě byl nejvyšším titulem mistr (\"magister\"). Později však magisterský titul vyšel z užívání a až do moderní doby zůstal již jen doktorát (ThDr., JUDr., MUDr., PhDr. a další později vzniklé doktoráty). V Praze a Vídni tvořili absolventi univerzit s doktorátem tzv. doktorské sbory, které se až do roku 1873 mj. podílely na správě univerzity a příslušných fakult a na doktorských zkouškách.\n\nZkratka Dr. je někdy jako zkratka některého z doktorátů používána neoprávněně, či nepřesně. Podle zákona o vysokých školách mohou sice české univerzity udělovat kromě doktorského titulu Ph.D. také další akademické doktorské tituly (po absolvování rigorózní zkoušky, tzv. malé doktoráty), ty jsou ale vždy v plné a nezkratitelné formě jednoznačně označeny jako „doktor přírodních věd“ (RNDr.), „doktor filozofie“ (PhDr.), „doktor medicíny“ (MUDr.), „doktor práv“ (JUDr.) apod., takže uvedením zkratky „Dr.“ by v takovém případě (např. v plné formě „JUDr. Jan Novák“, ve zkrácené „Dr. Jan Novák“) bylo nejen nejasné, o konkrétně jaký doktorát jde, ale především by došlo k záměně s dřívějším akademicko-vědeckým titulem doktor se zákonem určenou zkratkou „Dr.“ (tzv. velkým doktorátem).\n\nJiným případem je ovšem zkrácení doktorského titulu ve významu oslovení, protože to může být podle nejvyššího titulu zapsáno ve větě zkratkou. V takovém případě pak nejde o zkratku Dr., ale o zkratku dr. s malým písmenem a tedy např. při oslovení jak „PhDr. Jana Nováka“, tak „Jana Nováka, Ph.D.“ lze užít formy „dr. Jan Novák“ (u \"velkých doktorátů\" se pak běžně používá Dr.).\n\n"}
{"id": "71788", "url": "https://cs.wikipedia.org/wiki?curid=71788", "title": "Horní Ředice", "text": "Horní Ředice\n\nObec Horní Ředice (německy:\"Ober Reditz\") se nachází asi 14 km východně od centra okresního města Pardubice a 3 km západně od centra města Holice. Žije zde obyvatel. V obci je evidováno 351 domů.\n\nKatastr obce byl osídlen již od pravěku, což dokládají archeologické nálezy broušených kamenných nástrojů, používaných pravěkými lidmi v mladší či pozdní době kamenné, na blízkém kopci Hořánek (265 m n. m.). V oblasti Hořánku byly nalezeny i další objekty (pohřebiště z mladší a pozdní doby bronzové...), nejmladší z nich pocházejí ještě z 13. století.\n\nZaložení středověkých Ředic souvisí s kolonizací rozsáhlého lesního komplexu, rozkládajícího se na jihovýchod od Hradce Králové až k Vysokému Mýtu. Dodnes jsou jeho pozůstatky v severovýchodní části okresu Pardubice výrazným zalesněným územím. Ředice dostaly tehdy název Hermansdorf. Již v polovině 14. století se objevuje také český název Ředice, původní název se poté zcela vytratil. První písemná zmínka o existenci Ředic (tehdy uváděných pod jménem Hermansdorf) pochází z roku 1336.\n\nV průběhu 18. století se poprvé objevuje dělení Ředic na \"Horní\" a \"Dolní\" (pravděpodobně uživáno mnohem déle v běžné komunikaci vzhledem k protáhlému tvaru obce, mající v podstatě tvar jednořadé ulice o délce skoro 4 km). Toto oficiální rozdělení nalézáme v tzv. Tereziánském katastru z roku 1757. V polovině 19. století, kdy po zrušení poddanství zanikala stará panství a jejich vrchnostenská správa, se někdejší ves Ředice rozdělila na Dolní Ředice a Horní Ředice.\n\nDominantou obce je kostel sv. Václava z roku 1857, u kterého je zachována starobylá dřevěná zvonice z roku 1729. Kostel je filiálním kostelem sousední římskokatolické farnosti v (sousedním) městě Holice.\n\nObec je velice aktivní, pořádá mnoho akcí jako například Dětský den, Den matek, oslava Nového roku, masopust, Ředický maraton a jiné. V obci se náchází základní škola do 5. třídy (žáci poté mohou dojíždět do vedlejšího města Holic). Dále je v obci nově zhotovený obecní úřad, vedle něhož se nachází hospoda Rosnička. Po cestě po hlavní komunikaci lze minout místní samoobsluhu Potos. Obec je sportovně založena – má dva tenisové kurty, jedno víceúčelové a dvě fotbalová hřiště, také dvě dětská hřiště a dva volně přístupné prostory s posilovacím náčiním. V obci se lze zapojit do řady kroužků, nejen pro děti, ale i pro dospělé. Např. cvičení na míčích, aerobik, vyučování anglického jazyka pro malé, velké a dospělé a další aktivity.\n\nV severní části katastru vznikla před rokem 1507 kaskáda rybníků, z nichž největší je Ředický rybník, nad ním leží menší Smílek a mezi nimi rybník Mordýř.\n\n"}
{"id": "71789", "url": "https://cs.wikipedia.org/wiki?curid=71789", "title": "První punská válka", "text": "První punská válka\n\nPrvní punská válka (264 až 241 př. n. l.) byla první z celkem tří punských válek vybojovaných mezi Kartágem a Římskou republikou. Po dobu 23 let sváděly tyto dvě mocnosti zápas o převahu v západním Středomoří. Kartágo, nacházející se v severní Africe, bylo na počátku války dominantní námořní mocností ve Středozemním moři. Byl to však Řím, kdo nakonec dosáhl vítězství. Poraženým Kartagincům Římané uložili tvrdé mírové podmínky zahrnující vysoké válečné reparace. Punská se tato válka nazývá proto, že v latině byli Kartaginci označováni jako \"Poeni\", což je odvozeno ze slova \"Phoenici\" – Féničané (Kartágo bylo původně kolonií města Tyros ve Fénicii).\n\nTato válka byla velmi významná a stala se předmětem mnoha vážných analýz a studií, třebaže leží tak trochu ve stínu pozdějšího Hannibalova tažení do Itálie za druhé punské války. Byl to ale právě tento konflikt, v jehož důsledku došlo k Hannibalově válce a po jeho porážce ke vzestupu Říma na pozici hegemonní mocnosti ve Středomoří. Řecký historik Polybios, jehož dílo je nejvýznamnějším historickým pramenem této války, si první punskou válku zvolil moudře za počátek svého díla o dějinách římské říše.\n\nHistorikové námořní války jsou až do dnešních dnů fascinováni tím, co bylo vskutku největším námořním a zároveň i nejdéle nepřetržitě trvajícím konfliktem starověku. Římské dosažení nadvlády na moři, které bylo rozhodující událostí této války, bylo velkolepým úspěchem srovnatelným s vítězstvím nad Hannibalem, neboť přispělo k expanzi římské moci do celé středomořské oblasti. Současně to byla první válka, jíž vedli Římané mimo území Apeninského poloostrova. Od tohoto okamžiku se však stali námořní silou, což jim připravilo cestu ke světové vládě. Ani jedna z válčících stran nebyla v této válce bezprostředně existenčně ohrožena, neboť pozemní boje se odehrávaly takřka výhradně na Sicílii.\n\nDo poloviny 3. století př. n. l. moc Říma výrazně vzrostla. Po několika staletích vnitřních nepokojů a nepřetržitých válek s okolními městy a kmeny se celý italský poloostrov ocitl v rukou Římanů. Všichni nepřátelé – jako třeba Latinové, Samnité nebo Etruskové – byli poraženi. Římany nedokázala zlomit ani nebezpečná invaze Pyrrha z Épeiru v 70. letech 3. století př. n. l. Tyto úspěchy posílily římskou sebedůvěru a víru ve vlastní politický a vojenský systém.\n\nPo vítězství nad Pyrrhem hledali Římané další oblast, do které by nasměrovali svůj rozmach. Bylo tedy jen otázkou času, kdy se střetnou s Kartágem, jež již po několik staletí představovalo dominantní námořní a obchodní mocnost, kontrolující většinu obchodních tras v oblasti západního Středomoří. Původně fénická kolonie, založená v severní Africe poblíž dnešního Tunisu, se stala centrem rozsáhlé říše rozprostírající se podél severoafrického pobřeží a zasahující na Pyrenejský poloostrov a Sicílii. Konflikt mezi Kartágem a Římem vzplanul, když se zájmy obou těchto státu zkřížily v rámci vnitřních mocenských bojů na Sicílii.\n\nKterá strana nesla hlavní díl viny na rozpoutání první punské války, bylo již podle mínění antických historiků velmi sporné. Prořímsky píšící Řek Polybios staví do popředí údajný imperialistický charakter Punů (myšleno Kartaginců). Toto tvrzení je však silně zpochybňováno faktem, že velikost punského území se v posledních desetiletích před začátkem války s Římany nijak zvlášť nezměnila. Mimoto Kartaginci obsazovali jen zřídkakdy rozsáhlá souvislá území, spíše se omezovali na nepřímou kontrolu jednotlivých pobřežních měst, čímž se snažili podporovat vlastní obchod.\n\nPodle prokartaginského autora Filina z Akragasu byl římský zásah na Sicílii v rozporu s diplomatickou smlouvou mezi Římem a Kartágem, jež stanovila, že hranice sfér zájmů obou mocností se nacházejí v Tyrhénském moři mezi Itálií a na západ od ní ležícími ostrovy. Tímto postupem měli proto Římané tuto smlouvu porušit. Existence takovéto smlouvy není ovšem podle historiků zcela prokázaná, ačkoliv teorii o její existenci potvrzuje mnoho nalezených indicií.\n\nV roce 288 př. n. l. obsadili Mamertini – skupina italských žoldnéřů původně najatých syrakuským tyranem Agathoklem k útoku na Kartágo – město \"Messanu\" (dnešní Messina) v severovýchodním cípu Sicílie. Přitom zabili nebo vyhnali veškeré mužské obyvatelstvo a jejich ženy pojali za manželky. Odsud pak podnikali pustošivé nájezdy do okolní krajiny, takže se brzy ocitli ve sporu s regionální mocností řecké části Sicílie – Syrakusami. Syrakuský tyran Hierón II. Mamertiny porazil a přistoupil k obléhání Messany. Aby zabránili své porážce, spojili se Mamertini s Kartágem, které chtělo svému odvěkému soupeři překazit vítězství a v roce 269 př. n. l. poskytlo Mamertinům vojenskou ochranu, čímž přinutilo Hieróna zastavit postup.\n\nKdyž o několik let později (264 př. n. l.) zaútočil Hierón na Messanu podruhé, obrátili se Mamertini se žádostí o pomoc na římský senát, přičemž doufali, že tak získají spolehlivějšího spojence, než jakým se ukázalo být Kartágo. Římané se však zpočátku zdráhali pomoci žoldnéřům, kteří se chopili moci na úkor právoplatných vládců. Navíc se museli po Pyrrhově odchodu z Itálie vypořádávat se vzpourou žoldnéřů v \"Rhegiu\" (dnešní Reggio di Calabria) a zdálo se proto velmi nepravděpodobné, že by nyní jiným žoldnéřům pomáhali. Avšak nebezpečí upevnění kartaginské moci na Sicílii se nakonec ukázalo dostatečně přesvědčivým motivem k tomu, aby Římané vstoupili do aliance s Mamertiny. V roce 264 př. n. l. se tak římské legie vylodily na Sicílii (bylo to poprvé, co se Římané zapojili do války mimo Itálii).\n\nPočáteční římská vítězství ukončila spojenectví mezi Hierónem a Kartaginci a přinutila váhající Syrakusy k přejití na stranu Římanů. Zpočátku lokální konflikt se tak rychle proměnil v souboj Římanů a Kartaginců o vládu nad Sicílií.\n\nSicílie je velmi hornatý ostrov, jehož povrch činí zdejší komunikační linie těžko hájitelné. Z tohoto důvodu hrály pozemní boje v první punské válce pouze podružnou roli. Pozemní operace se často omezovaly na pouhé drobné přepady a nájezdy a jen zřídkakdy docházelo k regulérním bitvám. Obě armády se věnovaly především obléhání a blokování klíčových komunikačních center protivníka. Hlavní cíle blokád představovaly důležité námořní přístavy, protože obě válčící strany byly životně závislé na pravidelném přísunu zásob a posil ze svých domovských základen z pevniny.\nBoje propukly po vylodění Římanů na Sicílii v roce 264 př. n. l. Přestože Kartágo disponovalo silnou námořní flotilou, nedokázalo zamezit Římanům v proniknutí na ostrov. Prvotním římským cílem byla eliminace nepřátelských Syrakus. Římané vedení konzulem Appiem Claudiem Caudexem vyrazili z Messany směrem na jih a zaútočili na města \"Hadranon\" a \"Kentoripa\", ležících při silnici táhnoucí se podél Etny. Obsazením těchto měst si Římané zabezpečili své pravé křídlo. Neprodleně poté uzavřelo s Římany mír město Catania. Ti pokračovali dále na jih a záhy se probojovali až před hradby Syrakus. Od útoku na město samotné ale upustili, protože nedisponovali dostatečným obléhacím zařízením. Ovšem o rok později vytáhlo proti Syrakusám nové římské vojsko v čele s konzuly Maniem Valeriem Messalou a Maniem Otaciliem Crassem. Nedostatečná kartaginská podpora Syrakusám nakonec Hieróna II. přiměla změnit strany a přidat se na stranu Římanů. Po tomto římském úspěchu se vzdala rovněž města \"Halaisa\" a \"Enna\", nacházející se v centrální části ostrova.\n\nTím se Římanům uvolnila cesta k důležitému řeckému přístavu Agrigentum (\"Akragás\") na jižním pobřeží Sicílie. V roce 262 př. n. l. sevřelo Agrigentum velké římské vojsko čítající celkem čtyři legie. Obléhání se protáhlo na několik měsíců, čehož využili Punové k vyslání vyprošťovacího vojska pod velením vojevůdce Hanna, kterému se podařilo přetnout římské zásobovací linie. Římané odříznutí od podpory ze Syrakus nyní sami upadli do obklíčení. Po několika drobných potyčkách se obě vojska střetla v bitvě u Agrigenta, v níž Římané zvítězili, načež se zmocnili města a jeho obyvatele prodali do otroctví.\n\nKartaginci, kteří se doposud účastnili bojů jen velmi vlažně, se pokusili přenést válku na italský poloostrov a jejich loďstvo začalo napadat a drancovat italské pobřeží. To Římany přivedlo k poznání, že k poražení Kartága nestačí pouze legie, ale že je třeba postavit vlastní námořnictvo.\nNa Sicílii zatím Římané postupovali dále na západ od Agrigenta. V roce 260 př. n. l. prolomili obležení měst \"Segeste\" a \"Makella\", která se předtím připojila na jejich stranu a byla proto napadena Kartaginci. Po vítězství v námořní bitvě u Mylae v témže roce pronikli Římané na severním pobřeží ostrova až k městu \"Thermae\". Tady byli však poraženi Kartaginci vedenými vojevůdcem Hamilkarem (nezaměňovat se stejnojmenným Hannibalovým otcem). V roce 259 př. n. l. se konzul Lucius Cornelius Scipio vylodil na Korsice a po krátkém boji jí dobyl. Kartaginci poté ztratili také část Sardinie. Nicméně na Sicílii podnikli protiútok a znovu ovládli Ennu. Hamilkar postoupil dále na jih ke \"Camarině\" na syrakuské území, čímž zřejmě zamýšlel přimět Syrakusy k obnovení dřívějšího spojenectví s Kartágem.\n\nPřesto již v následujícím roce se Římané znovu chopili iniciativy a získali zpět Ennu i Camarinu. Přitom obsadili také město \"Mytistraton\", které se již dříve neúspěšně pokoušeli dobýt. Odsud se Římané vydali na sever a podél pobřeží postoupili až k městu \"Panormos\" (dnešní Palermo), kterého se ale zatím nebyli schopni zmocnit.\n\nVětšina rozhodujících bitev první punské války byla svedena na moři. Na samém počátku války měli Římané jen velice omezené zkušenosti s vedením námořního boje. Naproti tomu Kartaginci těžili ze svých dobrých znalostí, po staletí nabývaných provozováním námořního obchodu. Expandující římská republika ovšem záhy pochopila, jak významné je ovládnutí Středozemního moře v probíhajícím konfliktu.\n\nSvoji první flotilu postavili Římané po vítězství u Agrigenta v roce 261 př. n. l. a již v následujícím roce došlo k prvnímu námořnímu střetu mezi Kartaginci a Římany v bitvě u Liparských ostrovů. Ta ale skončila pro Římany ostudnou porážkou, v níž byl zajat i samotný římský konzul.\n\nPodle některých historiků je možné, že Římané, kteří postrádali jakékoliv znalosti o stavbě lodí a nebyli vůbec dobrými námořníky, vytvořili své první válečné lodě tak, že jednoduše okopírovali zajaté kartaginské trirémy a quinqueremy, případně napodobili lodě, které ztroskotaly na italském pobřeží v důsledku bouří. Jiní historikové naopak tvrdí, že Římané již disponovali určitými zkušenostmi týkající se konstruování lodí, neboť chránili své pobřeží před piráty. Eventuálně mohli Římané obdržet technickou výpomoc od svého sicilského spojence, Syrakus. Bez ohledu na stav své námořní technologie na počátku války se Římané Kartagincům poměrně rychle vyrovnali.\n\nAby vyvážili vlastní nezkušenost, rozhodli se v námořních bojích uplatňovat pozemní taktiku. Proto opatřili paluby svých lodí speciálním zařízením nazývaným \"corvus\" (havran), což byl úzký můstek o délce kolem pěti metrů. Místo náročného manévrování za účelem proražení nepřátelských lodí, případně zlomení vesel, mohli lodě vybavené havranem přirazit k nepřátelskému plavidlu. Následně byl corvus spuštěn na protější palubu, kde jej pevně zachytil železný hrot, upevněný pod vnějším koncem tohoto můstku. Přes něj pak vyrazili legionáři, kteří na palubě nepřítele sváděli regulérní pozemní boj, v němž Římané tolik vynikali.\n\nEfektivita nové zbraně se poprvé projevila v bitvě u Mylae, prvního vítězství římské flotily, jíž velel konzul Gaius Duilius. Rozdíly v síle obou soupeřů se nyní začaly pozvolna stírat: dřívější neotřesitelná kartaginská námořní dominance byla ohrožena, neboť se jí postavil rovnocenný soupeř. Rovněž v dalších letech prokazoval corvus svoji důležitost jako například v obrovské bitvě u mysu Eknomus. Pod dojmem těchto římských úspěchů bylo Kartágo nuceno přehodnotit svoji dosavadní vojenskou strategii.\n\nNavzdory vítězstvím Římanů na moři přišla římská republika v průběhu války o nezměrné množství lodí a zkušených posádek, buď kvůli špatnému počasí nebo z důvodu porážek v bitvách. Podle jedné teorie byla problémem hmotnost havranů. Ta zapříčiňovala nestabilitu lodí a činila je náchylným k potopení za špatného počasí. Během jediné bouře u Camariny (na Sicílii) prý Římané ztratili téměř celé loďstvo kvůli nestabilitě lodí způsobené havrany. Podle Polybia čítala římská flotila 364 plavidel, z nichž se údajně zachránilo pouze kolem 80. Je tedy skutečně možné, že antickými autory uváděný počet 100 000 utonulých Římanů, je pravdivý, což by z této pohromy činilo nejhorší námořní katastrofu v dějinách. Zřejmě i tato událost byla důvodem, proč Římané od používání jinak velmi účinných havranů později upustili.\n\nPovzbuzeni svými úspěchy na Sicílii pokusili se Římané v letech 256 až 255 př. n. l. o další rozsáhlou vojenskou operaci, tentokrát ovšem s odlišným výsledkem. Římané usilovali o co nejrychlejší konec války a rozhodli se proto k invazi do severní Afriky s cílem ohrozit zdejší kartaginské spojence a přinutit tak Puny k přijetí mírových podmínek. Byla vybudována velká flotila skládající se z transportních lodí pro pěchotu a z doprovodných válečných lodí. Kartaginské úsilí zamezit invazi bylo zmařeno jejich porážkou v námořní bitvě u mysu Eknomus. Následně se římské vojsko pod velením konzula Marca Atilia Regula vylodilo v Africe a začalo pustošit kartaginské zázemí. Regulus zpočátku vítězil a poté, co přemohl Puny v bitvě u Adys, žádalo Kartágo o mír. Podmínky stanovené Regulem byly ale natolik tvrdé, že se Kartaginci raději rozhodli pokračovat v boji.\n\nV tom jim měl dopomoci tehdy do Kartága příchozí vojevůdce Xanthippos a jeho spartští žoldnéři. Zkušený řecký velitel nejprve provedl reorganizaci kartaginského vojska a posílil kartaginské námořnictvo, s nímž následně odřízl Římany od jejich základen na Sicílii a zbavil je tak zásobování. Poté Římany napadl a porazil v bitvě u Tunes (dnešní Tunis), ve které upadlo do zajetí mnoho římských vojáků, včetně konzula Regula.\n\nŘímské nezdary tím však neskončily. Římské flotile se sice podařilo vzít přeživší legionáře na palubu a zachránit je tak před otroctvím, avšak při zpáteční cestě zastihla římské loďstvo ničivá bouře. Přitom se utopilo mnoho zkušených námořníků a vojáků. Výprava do Afriky tak pro Římany skončila naprostou katastrofou. Ústupem Římanů z afrického kontinentu vzala šance na rychlé ukončení války za své. Kartaginci současně využili římských pohrom a zahájili útok na Agrigentum. Protože se ale obávali, že nebudou schopni toto město udržet, ihned po dobytí ho vypálili a opustili.\n\nŘímané v této době osvědčili svoji nezdolnou houževnatost a po rychlém zotavení z předchozích porážek přešli znovu do útoku. Jejich ofenzíva začala námořním útokem na Lilybaeum, centrum kartaginské moci na Sicílii. Dále byl podniknut nový nájezd na africký kontinent. Obě tyto akce však selhaly. Římané byli nuceni ustoupit od Lilybaea a síly vyslané do Afriky byly zničeny v další bouři. Nicméně Římané si dokázali tyto neúspěchy vynahradit obnoveným postupem na severu Sicílie. Po obsazení města \"Thermae\" v roce 252 př. n. l. se přiblížili k významnému přístavu Panormos a v roce 251 př. n. l. zahájili na toto město útok. Kartaginci byli po prudkém boji poraženi a město konečně padlo. Poraženým obyvatelům města bylo povoleno vykoupit se z hrozícího otroctví, čímž Římané získali asi 400 talentů stříbra. Po dobytí Panormu se Římané rychle zmocnili téměř celé západní části ostrova. Do konce téhož roku se Římanům vzdaly takřka všechny zdejší obce.\n\nV dalším roce zaměřili Římané svoji pozornost na jihozápad a znovu vyslali legie vstříc Lilybaeu. Tuto kartaginskou pevnost bráněnou keltskými a řeckými žoldnéři napadli Římané koordinovaným útokem ze země a z moře. Během postupu Římané obsadili a zničili odříznuté kartaginské pevnosti \"Selinus\" a \"Heraclea Minoa\". Lilybaeum se sice nepodařilo dobýt, avšak toto tažení posloužilo jako názorná demonstrace římského odhodlání ovládnout celý ostrov.\n\nKartaginci byli v těchto letech zaměstnáni bojem s numidskými kmeny, takže jejich odpor vůči Římanům povážlivě zeslábl. Jakmile ovšem válka s Numiďany skončila, Kartágo opět napnulo všechny své zdroje do boje proti Římanům. Poté, co Kartaginci v roce 249 př. n. l. zdolali římskou flotilu v bitvě u Drepana, zintenzívnili Římané své pozemní útoky. Výsledkem bylo dobytí pevnosti \"Eryx\" poblíž \"Drepana\" (dnešní Trapani), které se tak ocitlo v přímém ohrožení.\n\nV tomto pro kartaginskou přítomnost na Sicílii kritickém okamžiku (247 př. n. l.), vyslalo Kartágo na ostrov jednoho ze svých nejudatnějších vojevůdců – Hamilkara Barku (Hannibalův otec). Hamilkar uvolnil nebezpečně sevřené Drepana vyloděním svého vojska poblíž Panormu v týlu římské armády, čímž jí přinutil ustoupit a bránit toto důležité místo a zásobovací bod. Současně ztrpčoval Římanům život neustálými gerilovými útoky. Římané poté sice Hamilkara obešli a pozvolna jej zatlačili zpátky na západ k Eryxu, nicméně Hamilkar dosáhl svého cíle – vyproštění obleženého Drepana.\n\nKartaginské úspěchy na Sicílii neměly na průběh války takový dopad jako boje na moři. Po přesvědčivém punském vítězství v bitvě u Drepana v roce 249 př. n. l. se Kartágo znovu stalo vládcem moří, neboť Řím nebyl schopen shromáždit dostatek financí k postavení nové flotily. Nicméně v roce 244 př. n. l. získala v Kartágu převahu politická frakce vedená velkostatkářským aristokratem Hannonem Velikým, jež se stavěla proti dalšímu pokračování ve válce. Jelikož jí pokládala za ukončenou, zahájila demobilizaci flotily a touto osudovou chybou poskytla Římanům příležitost k opětnému získání námořní převahy.\nHamilkar Barkas organizoval v této době několik ničivých nájezdů na italské pobřeží. Tím ovšem vyprovokoval Římany k vystavění nového loďstva. Římský stát byl však v důsledku dlouhé a vyčerpávající války tak zchudlý, že náklady na jeho výstavbu musela uhradit římská nobilita ze svých soukromých prostředků. Rozhodujícím střetem první punské války se stala bitva u Aegatských ostrovů (svedená 10. března 241 př. n. l.), v níž římské loďstvo v čele s konzulem Gaiem Lutatiem Catulem zvítězilo nad nedostatečně osazenou a spěšně vybudovanou kartaginskou flotilou.\n\nEkonomicky zruinované Kartágo ztratilo většinu svých válečných lodí, aniž by bylo schopno postavit nové, resp. najít lidské zdroje k jejich ovládání. Hamilkarova houževnatá obrana na Sicílii tak zcela pozbyla svého významu, neboť punské vojsko odříznuté od své africké základny nebylo schopno efektivně pokračovat ve vedení války, což Hamilkara přinutilo přistoupit k mírovým rozhovorům. Je třeba podotknout, že Hamilkar Barkas svěřil vyjednávání s Lutatiem svému podřízenému jménem Gisco, čímž chtěl navodit dojem, že ve skutečnosti nebyl poražen.\n\nDůsledkem války bylo jak finanční tak i demografické vyčerpání obou států. Korsika a Sardinie sice zůstaly v moci Kartaginců, ti však neměli dostatek prostředků k uhrazení ohromných válečných reparací. Vítězství Římanů bylo do značné míry způsobeno jejich až umíněnou vytrvalostí. Navíc jedním z rozhodujících faktorů se projevila schopnost římské republiky přesvědčit soukromé osoby k věnování svého majetku pro válečné účely – k výstavbě nových lodí a k najímání posádek, což silně kontrastovalo se zjevnou nechutí kartaginské aristokracie poskytnout své bohatství ve prospěch veřejných zájmů.\n\nPodmínky Lutatiem sjednané mírové smlouvy byly pro Kartágo mimořádně tíživé. Kartaginci se zavázali evakuovat své zbývající pevnosti na Sicílii, zdržet se všech útoků proti Syrakusám a jejím spojencům, propustit všechny římské zajatce a zaplatit Římanům 2200 talentů ve dvaceti ročních splátkách. Římské lidové shromáždění však tuto sumu navýšilo na 3200 talentů, z nichž 1000 mělo být vyplaceno okamžitě a lhůta splatnosti zbylé částky byla zkrácena na 10 let. Kartaginci museli rovněž vyklidit všechny ostrovy mezi Sicílií a Itálií.\n\nPo skončení bojů se Kartágo ocitlo prakticky na mizině. Hanno Veliký se proto pokusil přemluvit demobilizované libyjské žoldnéře k přijetí nižších plateb, tím však podnítil vzpouru, která vedla k vyčerpávajícímu vnitřnímu konfliktu známému jako žoldnéřská válka, jež přivedla Kartágo na pokraj zániku. Až po velmi vypjatém a namáhavém boji dokázali Hamilkar Barkas a Hanno Veliký povstalé žoldnéře společným úsilím zdolat. Momentální kartaginské zaneprázdněnosti ovšem obratně využili Římané, kteří Kartágu odňali Sardinii a později rovněž Korsiku.\n\nNejzávažnějším bezprostředním politickým a vojenským důsledkem první punské války byl úpadek kartaginské námořní moci. Podmínky sjednané v mírové smlouvě měly za cíl ještě ztížit bídnou hospodářskou situaci Kartága a zabránit jeho ekonomickému zotavení. Kartágo přesto dokázalo během několika málo let znovu obnovit své velmocenské postavení (na rozdíl od obdobné situace po skončení druhé punské války). Kontribuce stanovené Římany totiž vytvořily tlak na kartaginské finance a přinutili Kartagince poohlédnout se po nových koloniích k zajištění peněžních prostředků k uhrazení plateb Římanům.\n\nPro Římany znamenal konec první punské války počátek jejich expanze mimo Apeninský poloostrov. Sicilská města se nestala spojencem Římanů tak jako poražené kmeny Itálie, na místo toho byla většina ostrova přeměněna v první římskou provincii spravovanou někdejším praetorem. Záhy se Sicílie stala klíčovým zdrojem obilí pro Řím. Syrakusám bylo uděleno postavení formálně nezávislého spojence. Teprve po smrti Hieróna II. a následném odpadnutí Syrakus od Římanů za druhé punské války bylo město dobyto a vypleněno Marcem Claudiem Marcellem.\n\nVýsledkem první punské války bylo vítězství Římanů, kteří se stali dominantní námořní mocností ve Středozemním moři.\n\n\n\n"}
{"id": "71790", "url": "https://cs.wikipedia.org/wiki?curid=71790", "title": "Druhá punská válka", "text": "Druhá punská válka\n\nDruhá punská válka byla vybojována mezi Římany a Kartaginci v letech 218 až 201 př. n. l. Kartaginský vojevůdce Hannibal z rodu Barkasů v ní nejprve Římu uštědřil řadu porážek v takticky geniálně vedených bitvách, které jsou dodnes uváděny ve vojenských učebnicích. Římané následně přešli do několik let trvající opotřebovávací války, postupně zlikvidovali nebo neutralizovali spojence a hlavní kolonie Kartága a nakonec pod vedením Publia Cornelia Scipiona Africana zvítězili v bitvě u Zamy. Tato válka definitivně rozhodla boj obou měst o dominanci ve Středomoří ve prospěch Říma.\n\nZ důvodu úplného zničení Kartága ve třetí punské válce v roce 146 př. n. l. a dlouhodobé hegemonie římské říše ve Středomoří se nedochovaly žádné historické prameny, které by popisovaly průběh války a její pozadí z kartaginského nebo skutečně neutrálního pohledu. Historikové se proto mohou opírat pouze o díla řeckých a římských antických autorů – především Polybia a Livia – a musejí je tudíž interpretovat velmi opatrně. Velké porážky, které Římané utrpěli během této války, byly jimi vždy vykládány tak, aby nijak nezpochybňovaly politické a sociální uspořádání římského státu. I při popisování katastrofálních proher na bitevním poli musela být velikost Říma vždy zachována tím, že byl nalezen určitý obětní beránek, jemuž byla vina za daný neúspěch připsána. Obzvláště to platí pro ničivou římskou porážku v bitvě u Kann.\n\nPo skončení první punské války muselo Kartágo odstoupit Římu své pozice na Sicílii a později během žoldnéřské války také na Sardinii a Korsice. Aby si Punové vynahradili tyto územní ztráty, rozšířili svou moc na Pyrenejském poloostrově. Při podrobení této země si obzvlášť energicky počínal kartaginský rod Barkasů: Hamilkar Barkas, jeho zeť Hasdrubal Sličný a Hamilkarův syn Hannibal. Především Hasdrubal byl tím, kdo zde vytvořil vlastní mocenskou základnu, někdy také nazývanou „říše Barků'“. Diplomatickou nebo vojenskou cestou si podrobil mnohé zdejší iberské kmeny. V roce 227 př. n. l. založil město Carthago Nova (Nové Kartágo), které fungovalo jako centrum kartaginského pronikání do Hispánie.\n\nKartágo tak díky Barkasům získalo v Hispánii novou provincii a tím i zdroje k odvetné válce proti Římu. V roce 226 př. n. l. uzavřel Hasdrubal s Římany smlouvu, ve které byla řeka Ebro na severovýchodě země stanovena za hranici kartaginské a římské sféry vlivu v Hispánii. Když byl Hasdrubal o pět let později zavražděn, stal se jeho nástupcem pětadvacetiletý Hannibal Barkas. Ten se brzy projevil jako velmi schopný vojevůdce. Po potlačení povstání iberských kmenů, které vypuklo po Hasdrubalově smrti, napadl pod římskou ochranou stojící řeckou kolonii jménem Saguntum (Zakantha). Po osmiměsíčním obléhání ji v roce 219 př. n. l. dobyl, čímž vyprovokoval římský senát k vyslání delegace do Kartága, jež žádala Hannibalovo vydání, neboť v tomto aktu viděli Římané porušení dohody s Hasdrubalem (ačkoliv Saguntum leželo jižně od řeky Ebro v kartaginské sféře). Kartaginci tento požadavek odmítli, načež následovalo římské vyhlášení války.\n\nKdyž římský senát učinil toto závažné rozhodnutí, byli si senátoři jistí kartaginskou porážkou i přesto, že kartaginská armáda byla takřka stejně silná jako římská – domnívali se totiž, že jim jejich drtivá námořní převaha poskytne rozhodující výhodu. Hannibal si byl vědom toho, že Římané mohou napadat a ničit jednotlivé kusy kartaginské říše odděleně, aniž by on mohl mezi nimi dostatečně efektivně přesouvat vojska, načež se hrozícím vpádům do Afriky a Kartága rozhodl předejít vlastním tažením do Itálie, uskutečněným vnitrozemím a završeným přechodem Alp, čímž hodlal Římany překvapit.\n\nV dubnu 218 př. n. l. začalo tažení proti Římu, kterého se mělo na kartaginské straně zúčastnit více než 100 000 mužů. Přechod přes Pyreneje byl namáhavý a byl doprovázen boji s místními domorodými kmeny. Kelty v jižní Galii se Hannibalovi podařilo přesvědčit o tom, že není jejich nepřítelem, přesto se mu jeden kmen postavil do cesty, když se pokoušel překročit přes řeku Rhodanus. Poté, co zdolal tuto vodní překážku i Galy stojící za ní, se konečně vydal vstříc Alpám. Disponoval nyní celkem 38 000 muži a 37 válečnými slony. Velký úbytek způsobilo několik faktorů: část vojáků byla zanechána na cestě, aby zde vytvořila a udržovala opěrné body, část dezertovala a část podlehla nemocem či byla zabita v bitvách.\n\nMezitím konzul Publius Cornelius Scipio, který směřoval nejprve do Hispánie, spěchal k Rhodanu, aby tu zadržel Hannibala, avšak dorazil příliš pozdě. S větší částí svého vojska se následně přeplavil do údolí řeky Pádu, kde vyčkával příchodu Kartaginců. Zároveň vyslal svého bratra Gnaea Cornelia Scipiona s menší částí vojska do Hispánie.\n\nPřekročení Alp způsobilo Hannibalovu vojsku značné ztráty. Vojáci trpěli hladem a zimou (tažení probíhalo již na konci podzimu), navíc museli odrážet neustálé útoky dotírajících keltských horských kmenů. Po patnácti dnech dosáhl Hannibal konečně údolí řeky Pádu. Zkonsolidoval své prořídlé síly (zbylo mu jen 26 000 mužů) a dobyl dnešní Turín. Místní Keltové teprve nedávno podrobení Římany využili Hannibalova příchodu k povstání. Mnozí z nich se pak připojili k Hannibalovu vojsku.\n\nJakkoliv šlo o neuvěřitelný podnik, celkově lze přechod Alp zhodnotit různě: buďto jako geniální strategický tah, který přinesl Hannibalovi plody v podobě snadných vítězství, nebo jako šílený hazard, při němž Hannibal ztratil obrovské množství vojáků a vycvičených válečných slonů. Existují názory, že ani kdyby Hannibal zaútočil přes opevněné pohraničí, neměl by tak strašlivé ztráty, jaké utrpěl při přechodu Alp.\n\nK prvnímu většímu střetu mezi Římany a Kartaginci došlo v listopadu roku 218 př. n. l. v bitvě u řeky Ticino. Ačkoliv boj vedly převážně jízdní oddíly a ztráty na obou stranách byly jen nepatrné, přesto se jasně projevila převaha Hannibalových zkušených numidských jezdců nad římskou jízdou. Sám těžce zraněný Scipio jen stěží unikl z bitvy. Římané byli poraženi a Scipionovi se jen s velkým vypětím sil podařilo v pořádku ustoupit za řeku Pád. Zatím z jihu dorazil druhý konzul Tiberius Sempronius Longus. Spojil své vojsko se zbytky Scipionova a vydal se proti Kartagincům. V bitvě u řeky Trebie se ale Hannibalovi podařilo vylákat římské vojsko za řeku, zde je obklíčit a zcela zničit. Kartaginci přesvědčivě zvítězili, naproti tomu Římané utrpěli těžké ztráty (měli kolem 10 000 padlých).\nPoté, co přezimoval v Bologni, vydal se Hannibal v roce 217 př. n. l. přes Apeniny na jih do Itálie. Současně se četnými sliby snažil získat na svou stranu italické kmeny. U Trasimenského jezera narazil na postupující římské legionáře pod velením konzula Gaia Flaminia a přichystal jim zde dokonalou léčku. Zatímco Římané postupovali po cestě podél jezera, Kartaginci přehradili cestu vpřed i vzad a zároveň se spustili z kopců nad jezerem. Římané se tak ocitli v obklíčení a 15 000 jich padlo včetně samotného konzula. Mnoho z Římanů rovněž upadlo do zajetí. Italské spojence nechal Hannibal propustit, aniž by požadoval výkupné, neboť je tak svou mírností chtěl přimět k odpadnutí od Římanů. Ti vyslali proti Hannibalovi další oddíly, které však byly taktéž poraženy. Dva tisíce legionářů padlo a další dva tisíce legionářů bylo zajato.\n\nPod dojmem těchto porážek se římský senát rozhodl zvolit diktátora, který by Hannibala konečně zastavil. Zvolen byl Fabius Maximus, který okamžitě vyrazil se dvěma legiemi. Přímému střetu s Hannibalem se však vyhýbal. Místo toho se snažil vyčerpat kartaginské vojsko drobnými nájezdy a útoky na jeho spojence. Takový postup byl však záhy vystaven silné kritice z řad jeho spoluobčanů, kteří chtěli válku s Hannibalem rychle a rázně ukončit, což diktátorovi vyneslo přezdívku \"Cunctator\" (česky \"Váhavec\"). Hannibal táhl dále na jih, obešel Řím a dorazil do Kampánie, kde chtěl u řeky Volturno rozbít zimní tábor. Maximus se zde pokusil vnutit svému nepříteli bitvu, avšak Hannibalovi se podařilo díky lsti uniknout a odtáhnout dále k městu Gerunium, ve kterém nakonec přezimoval. Římanům se nicméně podařilo dosáhnout drobného vítězství, když velitel jízdy Marcus Minutius Rufus úspěšně napadl punský předvoj.\n\nLidové shromáždění v Římě na to zvolilo Rufa druhým diktátorem. Římané tak nyní měli dva diktátory, což bylo v rozporu s ústavou. Navíc tato volba zvýšila již tak existující napětí mezi oběma veliteli. Přesto, když Hannibal vytáhl ze svého tábora a napadl Rufovo vojsko tak, že mu hrozilo zničení, Maximus nehleděl na vzájemné rozpory a přispěchal Rufovi ihned na pomoc. Hannibal, který se nyní nehodlal utkat s celou římskou armádou, se proto vrátil zpět do svého ležení. Římané se následně omezili jen na izolované útoky proti Punům.\n\nV roce 216 př. n. l. chtěl Hannibal přinutit Římany k rozhodné bitvě a za tímto účelem zaútočil na místo jménem Kanny. Římané shromáždili mohutnou armádu čítající celkem 16 římských a spojeneckých legií, v jejímž čele stáli oba nově zvolení konzulové Lucius Aemilius Paullus a Gaius Terentius Varro. Převaha byla jednoznačně na římské straně, neboť Římané disponovali celkem 80 000 pěšáky a 6000 jezdci. Naproti tomu Hannibalovo vojsko se skládalo jen z asi 40 000 pěšáků a 10 000 jezdců. Vážnou překážku pro římské vojsko však představovala rozdílná taktika obou konzulů: Zatímco Paullus radil k opatrnému postupu, Varro vybízel k bitvě.\n2. srpna roku 216 př. n. l. došlo k bitvě u Kann, která je dodnes součástí prakticky všech učebnic týkajících se vojenské taktiky. Římané plánovali klasický frontální útok na střed kartaginské sestavy, čehož se Hannibal rozhodl využít a použil zde v té době unikátní obkličovací taktiku. Svým vojákům ve střední části linie nařídil Hannibal pomalu ustupovat před římskými legionáři, zároveň ale nechal posílit křídla. Svému jezdectvu přikázal zaútočit na římskou jízdu, přemoci jí a následně vpadnout legionářům do zad. Tak se také stalo. Římané, kteří postupovali kupředu zdánlivě hroutícím se středem kartaginských linií, se tak probíjeli do pasti, neboť kartaginská křídla zůstala neochvějně stát na svých místech a posléze začala zatlačovat a obchvacovat křídla nepřítele. Vítězná kartaginská jízda pak již jen dokončila obklíčení. Římané sevření na úzkém prostoru se nebyli schopni rozvinout a využít tak svoji početní převahu a byli naprosto rozdrceni. Současníci podávají zprávy o téměř 70 000 padlých legionářích, prakticky celé armádě. V boji zahynul také konzul Paullus.\n\nHannibal však nyní učinil závažnou chybu, když odmítl využít tohoto svého velkolepého vítězství k tomu, aby vytáhl na Řím a oblehl jej. Zřejmě se domníval, že moc Říma je už nadobro zlomena. Jeho armáda utrpěla v bitvě také značné ztráty a proto zřejmě pochyboval o její schopností zdolat mocná opevnění města, zvlášť když postrádal těžká obléhací zařízení, která k obléhání nutně potřeboval. Rovněž doufal v psychologický efekt svého vítězství a očekával římskou nabídku míru. Ta však nepřicházela. Zde se rovněž projevila největší slabina Hannibalova tažení – podpora, které se mu dostávalo z vlastního Kartága, byla omezeného rozsahu a spojenci, kterými nahrazoval ztráty svých elitních jednotek, postrádali patřičnou kvalitu. Jakkoliv tedy drtivě vítězil v takticky brilantně vedených bitvách, po strategické stránce svá vítězství nedokázal využít.\n\nV Římě si zatím zoufalá situace žádala drastická opatření. Nikdy předtím ani nikdy potom v historii žádný jiný stát neustál tak katastrofální sérii porážek v tak krátkém časovém sledu. Ve městě nebylo snad žádné rodiny, která by v bitvě nepřišla o syna, manžela nebo o otce. Nově zvolený diktátor Marcus Iunius Perra přesto zakázal Římankám truchlit nad ztrátou svých bližních. Aby doplnil stavy zdevastované armády, naverboval každého muže schopného unést zbraň včetně 17letých chlapců a 60letých starců. Když to nestačilo, nechal postavit další dvě legie z vězňů a otroků. Když syrakuský král a římský spojenec Hierón II. nabídl Římanům peníze, odmítli jej. Když Hannibal nabídl mír, odmítli jej také. Původně nelichotivá přezdívka \"Cunctator\", kterou spoluobčané udělili Fabiu Maximovi za jeho někdejší opatrné vedení války, se začala vyslovovat s úctou. V následujících letech byl pak Maximus dvakrát zvolen konzulem. Římané se od nynějška úzkostlivě vyhýbali jakémukoliv přímému střetu s Hannibalem. Místo toho rozdělili své síly do několika menších armád, které znepokojovaly a vyčerpávaly Hannibalovo vojsko únavnými pochody, neustávajícími drobnými střety a hladem. Další úsilí bylo soustředěno na likvidaci kartaginské Hispánie a ostatních Hannibalových spojenců.\n\nHannibal doufal, že porážka povede k rozkladu spojeneckého systému, který byl nástrojem římské nadvlády v Itálii. Samnité, stejně jako mnohé jiné kmeny v jižní Itálii, včetně některých bohatých a mocných měst (jako například Capua, tehdejší druhé největší město Itálie), skutečně odpadly od Římanů a připojily se na jeho stranu. Nicméně většina italských kmenů ve středu a na severu země setrvala po jejich boku, což bylo zřejmě jediným důvodem, proč byli Římané i po Kannách schopni pokračovat ve vedení války. Kromě toho že byl Hannibal skvělý vojevůdce byl také zdatným diplomatem. V roce 215 př. n. l. se mu podařilo přesvědčit Filipa V. Makedonského, aby se připojil do války proti Římanům (tím byla zahájena tzv. první makedonská válka). Avšak římské loďstvo zabránilo Filipovi v účinné podpoře Hannibala v Itálii. Římané navíc proti Makedoncům podněcovali jejich vlastní nepřátelé v Řecku – Aitóly. Po smrti syrakuského krále Hieróna II. získal Hannibal na svou stranu také nového vládce tohoto mocného řeckého města na Sicílii. Hierónův vnuk Hierónymos získal od Punů příslib nadvlády nad celým ostrovem, což se mu jevilo jako dostatečně lákavý motiv ke změně stran.\n\nJiž před Hannibalovým přechodem Alp působil v Hispánii Gnaeus Scipio, který se opevnil na území severně od řeky Ebro. Později se k němu i s posilami připojil jeho bratr Publius Scipio.\nV průběhu následujících let společně rozšiřovali římskou moc podél pyrenejského pobřeží, až v roce 211 př. n. l. dobyli Saguntum. To bránilo Hannibalovu bratrovi, Hasdrubalovi Barkasovi, kterého Hannibal zanechal s částí vojska na ochranu Hispánie, aby ho mohl účinně podporovat v jeho italském tažení.\n\nKartágo se pokusilo po úspěchu v Itálii znovu zmocnit svých starých území. Na Sardinii ale Kartaginci utrpěli zničující porážku. Silné kartaginské vojsko přistálo také na Sicílii na pomoc novému kartaginskému spojenci – Syrakusám. Římský senát sem ale v roce 214 př. n. l. vyslal se dvěma legiemi konzula Marca Claudia Marcella, který byl nazýván „mečem Říma“. Tomu se podařilo punské vojsko porazit a následně oblehnout Syrakusy.\n\nV dalších letech se Hannibal snažil podkopat římský vliv v Itálii v četných drobnějších bojích a dobýváním měst. Důležitá města jako Neapolis nebo Nola přesto zůstávala věrná Římanům a zabránila tak Hannibalovi ve vytvoření pevnější mocenské základny v jižní Itálii.\n\nV roce 212 př. n. l. se podařil Hannibalovi pomocí zrady získat Tarent. Městská citadela ovšem zůstala v rukou Římanů a Hannibal tak byl donucen k dlouhému obléhání. Hannibalovy zaneprázdněnosti dokonale využili Římané, když postoupili ke Capue a obklíčili jí. Hannibal upustil od dalšího obléhání v Tarentu a vydal se na Řím (odtud pochází onen slavný citát \"„Hannibal ante portas“\" – „Hannibal před branami“). Postoupil až k druhému milníku silnice via Appia, útoku na město samotné se ale neodvážil, neboť se tímto manévrem snažil pouze odlákat římské legie od Capuy. Římané ale pokračovali v obléhání a Hannibal tak nedokázal zabránit pádu tohoto pro něj klíčového města. Tento neúspěch měl dalekosáhlé důsledky pro jeho politiku. Jednak se mu nepodařilo zlomit římský vliv na Italiky a jednak nebyl schopen uchránit své nejdůležitější spojence. Tento moment je obecně považován za okamžik obratu ve vývoji druhé punské války.\n\nVe stejném roce Římané konečně dobyli také Syrakusy, které padly po více než dvouletém obléhání. Hlavní zásluhu na dlouhém odporu města měl Archimédés a jeho důmyslné válečné stroje (byl zabit během drancování města). Podle legendy řekl římskému vojákovi, který ho přišel zajmout, mezitím co kreslil geometrické obrazce do písku, \"„Neruš mé kruhy!“\", čímž legionáře natolik rozzuřil, že jej ten usmrtil svým mečem.\n\nPubliu Corneliovi Scipionovi a jeho bratru Gnaeovi se v Hispánii dařilo skvěle a proto se rozhodli rozdělit své vojsko. To však bylo počátkem jejich katastrofy. Hasdrubal Barkas porazil a zabil v roce 211 př. n. l. nejprve Publia a potom také Gnaea. I přes tento úspěch však Hasdrubal nebyl schopen Římany zcela vypudit z Hispánie.\n\nV následujícím roce vyslal senát na Pyrenejský poloostrov syna a jmenovce Publia Scipiona. Teprve 24letému Publiu Corneliu Scipionovi, který později obdržel čestné přízvisko Africanus, byla udělena hodnost prokonzula, ačkoliv dosud nezastával žádný srovnatelný úřad. Přísahal, že pomstí smrt svého otce a strýce a tento slib také vyplnil. V roce 209 př. n. l. nejprve obsadil hlavní kartaginskou základnu v Hispánii – Carthago Nova – a poté porazil Hasdrubala v bitvě u Baeculy. Hasdrubal byl tak prakticky odříznut od spojení s Kartágem a tudíž se rozhodl vydat ve stopách svého bratra do Itálie. Podobně jako on překročil Alpy, přičemž čelil mnohem méně protivenstvím, než kterým byl před lety vystaven Hannibal. Když konečně dorazil do Předalpské Galie, připojilo se zde k němu velké množství Keltů. Jeho vojsko se díky nim téměř zdvojnásobilo a čítalo nyní kolem 50 000 mužů.\n\nŘímané si uvědomovali nebezpečí vpádu druhého kartaginského vojska do Itálie. V případě, že by se Hannibalovi a Hasdrubalovi podařilo spojit se, vznikla by armáda, s kterou by se Římané mohli jen stěží měřit. Kdyby byl Hasdrubal v severní Itálii stejně úspěšný jako Hannibal na jihu a přivedl by na svou stranu zdejší dosavadní římské spojence, byl by Řím rozhodujícím způsobem oslaben. Cílem římské plánu proto bylo za každou cenu zabránit spojení obou kartaginských armád.\n\nHasdrubal však během postupu na jih učinil závažnou strategickou chybu. Obléháním nedůležitého města Placentia (dnešní Piacenza) ztratil cenný čas a umožnil tak Římanům shromáždit silnou armádu, kterou mu vyslali vstříc. Po sedmidenním usilovném pochodu narazili Římané na Hasdrubalovu armádu a v bitvě na břehu řeky Metaurus ji v roce 207 př. n. l. zcela zničili. Když Hasdrubal pochopil, že je vše ztraceno, vyrazil do nejhustšího boje, kde padl. Nutno dodat, že vinu na bratrově porážce měl i Hannibal – Římané totiž stáhli proti Hasdrubalovi velkou část vojska, které ho blokovalo, aniž by si toho Hannibal všiml a nějak toho využil. Zprávu o smrti svého bratra se Hannibal dozvěděl drastickým způsobem, když římský jezdec vhodil Hasdrubalovu hlavu do punského tábora.\n\nMladý Scipio zatím pokračoval v Hispánii ve svém úspěšném tažení. V roce 206 př. n. l. porazil nejmladšího Hannibalova bratra, Magona, v bitvě u Ilipy a v dalším roce dobyl kartaginský přístav Gades (dnešní Cádiz), což znamenalo definitivní zánik kartaginské přítomnosti v Hispánii. Potom napřel Scipio diplomatické úsilí do Afriky, kde se snažil získat spojence mezi Numiďany. Avšak římští senátoři se stále ještě zdráhali dovolit svému vojevůdci útok do severní Afriky, neboť věřili, že rozhodujícího vítězství nad Kartaginci bude dosaženo v Itálii. Scipio chtěl přesto podniknout invazi do Afriky a přinutit tak Hannibala k odchodu z Itálie. I přes odmítavé stanovisko senátu vyslal k jejím břehům menší flotilu, aby zde drancovala pobřeží. Kartaginci se následně cítili ohrožení a hledali pomoc u různých domorodých kmenů.\n\nOsud Kartága ve válce se začal naplňovat a jeho spojenci od něho odpadli. Boje v Ibérii byly skončeny naprostým vítězstvím Říma a makedonské aspirace na Balkáně byly odraženy. Římané nyní mohli shromáždit své síly v Itálii a zahájit přímý postup proti Kartagincům. V roce 204 př. n. l. přistál Scipio s legiemi u Uticy v severní Africe. Kartaginci se pokusili odříznout svojí flotilou římské vojsko z moře, avšak neuspěli. Po počátečním diplomatickém nezdaru, kdy se s Kartágem spojil jeho dosavadní nepřítel, numidský král Syfax, se Scipionovi podařilo získat na svou stranu jiného numidského náčelníka jménem Massinissa a společně s ním vytáhl proti Kartágu. S jeho pomocí pak Scipio překvapil a porazil Syfakovy vojáky tábořící u řeky Bagrades (dnes Medžerda).\n\nKartaginský senát správně vyhodnotil závažnost situace a vyslal ke Scipionovi delegaci, která ho požádala o mír. Římský vojevůdce však stanovil tvrdé podmínky: Kartágo mělo stáhnout svá vojska z Evropy, vzdát se všech svých evropských územích a vydat svoji flotilu Římanům. Tyto podmínky byly pro Kartagince nepřijatelné a vyzvali proto Hannibala k návratu. Hannibal se tak v roce 203 př. n. l. po dlouhých patnácti letech bojů rozhodl opustit Itálii a vrátit do Afriky.\n\nPoté, co Kartaginci odmítli nabízené mírové podmínky, obnovil Scipio svůj postup na Kartágo. Hannibalovo vojsko bylo početně silnější než římské, avšak jeho jízda byla slabší. Hannibal sám si nedělal žádné iluze. Dobře věděl, že šance zvítězit ve válce je pryč. Jediné, čeho mohl dosáhnout, bylo zmírnění mírových podmínek pro Kartágo. Když se obě nepřátelská vojska setkala u Zamy asi 200 km jižně od Kartága, pokusil se ještě jednou vyjednávat. V soukromé rozmluvě se Scipionem projevil ochotu k uzavření míru, pokud Římané upustí od požadovaného tributu a rozpuštění kartaginské válečné flotily. Když Scipio odmítl, nastal poslední rozhodující boj. V plánování a řízení bitvy a především v dodatečném nasazení veteránů, se ještě jednou projevila Hannibalova taktická genialita. V klíčovém momentě bitvy, kdy už se zdálo kartaginské vítězství na dosah, však vpadla Kartagincům do zad římská jízda, která předtím zdolala kartaginskou a rozhodla tak bitvu ve prospěch Římanů.\n\nTouto porážkou definitivně ustal odpor Kartaginců. Římané svého vítězství využili k dalšímu vystupňování už tak tvrdých podmínek. Hispánie byla pro Kartágo navždy ztracena. Výše válečného odškodnění byla stanovena na impozantní částku 10 000 talentů, kartaginské námořnictvo bylo redukováno na pouhých 10 trirém, sloužících k ochraně kartaginského pobřeží před piráty. Kromě toho bylo Punům zakázáno vést válku bez svolení římského senátu, čímž získali Numiďané, v čele se svým králem a římským spojencem Massinissou, bezvadnou příležitost k drancování a dobývání kartaginského území. Punové tak pozbyli svou zahraničněpolitickou suverenitu a upadli na úroveň druhořadé mocnosti. O padesát let později se Kartágo pokusilo numidským vpádům zamezit, načež bylo Římany zničeno ve třetí punské válce.\n\nNaproti tomu Řím učinil svým vítězstvím rozhodující krok k dosažení dominance v celém středomořském světě. Konec války však nebyl v Římě přijímán všemi s nadšením. Když římský senát rozhodl o přijetí mírové smlouvy s Kartágem, někdejší konzul Quintus Caecilius Metellus prohlásil, že nepokládá ukončení války za požehnání pro Řím, neboť se obával, že římský lid znovu upadne do oné letargie, z které ho dokázala vyburcovat teprve Hannibalova přítomnost v Itálii. Jiní, především Cato starší, zase žádali, aby bylo Kartágo zcela vyvráceno, protože jinak by mohlo opět nabýt svojí dřívější moc a představovat tak pro Řím znovu hrozbu.\n\nHannibal se několik let po válce stal politickým vůdcem Kartága. Avšak kartaginská aristokracie, rozčarovaná z jeho demokratizačních snah a boje proti korupci, přesvědčila Římany, aby ho donutili k odchodu do vyhnanství. Zde se znovu střetl na bitevním poli se svými někdejšími nepřáteli, nakonec ale dal přednost sebevraždě před smrtí v římském zajetí.\n\n\n\n"}
{"id": "71791", "url": "https://cs.wikipedia.org/wiki?curid=71791", "title": "Třetí punská válka", "text": "Třetí punská válka\n\nTřetí punská válka (149-146 př. n. l.) je název pro poslední ze série válek mezi Římem a Kartágem. Řím uplatňoval vůči Kartágu po skončení druhé punské války takovou politiku, že výsledkem mohl být buď ozbrojený střet nebo mírové odsunutí Kartága na úroveň bezvýznamného periferního sídla. Kartágo zvolilo první možnost. Výsledkem tohoto střetu bylo úplné a definitivní zničení Kartága a završení snahy Říma o ovládnutí západního Středomoří.\n\nV roce 201 př. n. l. skončila druhá punská válka. Mírové podmínky, které Řím Kartágu nadiktoval, byly velmi tvrdé. Jeho loďstvo bylo omezeno na několik málo lodí, muselo Římu během 50 let zaplatit každoročně 200 talentů stříbra (celkem asi 300 tun), bylo donuceno vzdát se všech zámořských držav a přestalo vést nezávislou zahraniční a vojenskou politiku. Pokud chtělo podniknout jakékoliv válečné operace, muselo požádat o svolení římský senát. Kartágu se nicméně dlouhou dobu dařilo plnit všechny tyto podmínky a přesto prosperovat. Jelikož přišlo o všechny své kolonie, muselo se v zásobení potravinami spolehnout především na vlastní africké zdroje a na obchod. Podařilo se zavést nové zemědělské postupy, produkce potravin byla dostačující. Obchod opět začal vzkvétat. Splácení reparací taktéž probíhalo podle plánu. Hlavním problémem se ale ukázal západní soused Numídie, jíž vládl král Masinissa. Jednalo se o spojence Říma z konce druhé punské války, který vůči Kartágu uplatňoval bezskrupulózní agresivní politiku, vědom si faktické nemožnosti svého souseda se bránit. Během zhruba 40 let podnikl Masinissa a jeho synové mnoho útoků, přepadů a záborů, na něž si úřady Kartága stěžovaly v Římě, a římský senát prakticky vždy rozhodl ve prospěch Numiďanů.\n\nV první polovině druhého století př. n. l. vedl Řím několik válek s Makedonií, musel potlačovat povstání Keltů, bojovat v Sýrii, Ilyrii a Hispánii. Byl tudíž zaměstnán na několika místech a problematika Kartága byla odsunuta na vedlejší kolej. V roce 168 př. n. l. byla moc Makedonie definitivně zlomena, ostatní války také zakončeny a Řím si uvolnil ruce. Mnohým Římanům neušlo, jak se jejich dlouholetý nepřítel opět vzmáhá. V roce 153 př. n. l. navštívil Kartágo senátor Marcus Porcius Cato (zvaný Cato starší, 234 - 149 př. n. l). Byl doslova šokován, jak je na tom dobře, jak prosperuje, jak je bohaté. Po návratu do Říma se stal hlavním mluvčím strany, která požadovala jeho vojenské podrobení. Každý svůj projev pak končil známými slovy \"„Ceterum censeo Carthaginem esse delendam“\" (Ostatně soudím, že Kartágo musí být zničeno).\n\nV roce 151 př. n. l. došlo mezi Kartáginci a Numiďany k několika incidentům, které měly zásadní důležitost pro další vývoj. Z Kartága byla Lidovou stranou vypuzena pronumidská frakce (cca 40 lidí), jenž našla útočiště u Masinissy a začala nabádat k útoku proti svému městu. Masinissa poslal své syny Gulussu a Micipsu do Kartága vyjednat návrat exulantů. Byli odmítnuti a cestou zpět prý i napadeni Hamilkarem Samnitou. Masinissa měl ideální záminku k válce. Numidské vojsko oblehlo město Oroscopa. Kartaginci tentokrát nepožádali Řím o „zprostředkování“ míru a vyslali armádu o síle 25 000 pěších a 400 jezdců proti Numiďanům.\nNa jaře 150 př. n. l. došlo k bojům mezi Kartáginci a Numiďany. Nejprve byl výsledek nerozhodný. Dokonce došlo k vzájemné dohodě, ale nakonec byli Kartáginci oslabení hladem a nemocemi drtivě poraženi. Navíc měli tu smůlu, že konfrontaci viděl Publius Cornelius Scipio Aemilianus, který informoval římský senát. Kartáginci sice okamžitě vyslali do Říma delegaci, která se je snažila uchlácholit a mj. slíbili, že popraví velitele armády Hasdrubala (syna Gasca, Boiotarch) a další účastníky bojů. Římský senát však veškeré nabídky odmítl.\n\nV roce 149 př. n. l. se Římu formálně poddalo město Utica, které dosud patřilo Kartágu. Krátce poté Řím oficiálně deklaroval Kartágu válku a poslal oba konzuly s armádou přes Sicílii do Afriky. Kartáginci se však stále pokoušeli zachránit situaci. Poslali další delegaci do Říma. Když dorazili a zjistili, že již byla vyslána římská armáda, nabídli kapitulaci. Jednou z podmínek, aby jí vůbec přijal, senát požadoval, aby Kartaginci poslali 300 členů prominentních rodin jako rukojmí do sicilského města Lilybaeum, kde právě pobývala římská invazní armáda. Ač neradi, souhlasili, a neprodleně to splnili. Římská armáda se přesto vylodila v Utice. Kartáginci opět zkusili vyjednávat. Konzul Lucius Marcius Censorinus jejich ambasadorům nařídil, aby Kartágo vydalo všechny své zbraně. Ti to učinili. Antičtí autoři (Polybios a Appiános) uvádějí, že šlo o 200 000 sad zbroje, velké množství šípů, oštěpů a obléhacích zbraní. Tyto údaje se zdají nadsazené, ale je jasné, že muselo jít o obrovskou zásobu zbraní a zbroje. Římané postupovali tradičně velmi chytře a nekompromisně. Až poté, co Kartáginci vydali své zbraně, nastolili další – údajně konečnou – podmínku. Kartáginci musejí opustit své město, přičemž si mohou založit nové kdekoliv jinde na svém území, avšak minimálně 10 mil od pobřeží. Kartágo mělo být následně zničeno s výjimkou chrámů a hřbitovů. Když byla tato podmínka oznámena ve městě, vypukly nepokoje. Lidé napadali vyjednavače a všechny, kteří prosazovali usmíření s Římany. Kartaginská Rada 104 krátce nato vyhlásila Římu válku. Kartágo si vybralo cestu zoufalého boje před „mírovým“ dožitím kdesi v ústraní stále mocnějšího Říma.\n\nKartágo okamžitě začalo přípravy na boj o přežití. Všichni otroci byli propuštěni, aby mohli bojovat, veškeré dostupné kovové nástroje byly přetaveny na zbraně, Hasdrubal – původně měl být zabit jako součást usmíření Římanů – byl povolán jako velitel armády, ženy si holily hlavy a splétaly ze svých vlasů tětivy a provazy do katapultů. Veškeré bohatství města bylo shromážděno, aby mohlo být využito pro válečné účely.\n\nKonzulové Censorinus a Manilius mezitím přesunuli svou armádu k městu. Očekávali snadné vítězství nad neozbrojenými měšťany. Jejich dva laxní útoky ale Kartáginci odrazili. Římané si poté zřídili dva opevněné tábory nedaleko města a začali se stavbou obléhacích strojů. Himilco Phameas, velitel kartaginské jízdy, přepadl římskou zásobovací jednotku, která v okolí shromažďovala dřevo na stavbu strojů, a pobil asi 500 legionářů. Římané si přesto postavili dvě obrovská beranidla, poškodili část hradeb, ale byli odraženi. Kartaginci hradby rychle opravili a noční záškodnickou akcí beranidla zapálili. V létě 149 př. n. l. propukla v římském táboře epidemie, a tak byl následně přesunut k moři. Kartaginci využili jednoho dne příhodného větru a vyslali proti římskému loďstvu zápalné čluny. Římané přišli o mnoho lodí. Římská armáda utrpěla další menší porážky a od větších katastrof je zachránila jen odvaha a vynalézavost velitele jízdy Scipiona Aemiliana. Římský senát poslal koncem roku 149 komisi, aby zjistila, co se vlastně u Kartága děje. Zhruba ve stejné době zemřel zarytý nepřítel Kartága Cato starší, aniž se dožil toho, co požadoval - úplného zničení tohoto města.\n\nZačátkem roku 148 př. n. l., krátce předtím než k němu dorazil pozvaný Scipio Aemilianus, zemřel Masinissa. Království rozdělil mezi své tři syny. Syn Gulussa byl Scipionem přesvědčen, ať se připojí se svou numidskou jízdou k římské armádě. Římanům se to hned vyplatilo. Numidská jízda eliminovala přepadové oddíly Himilca Phamease. Ten se následně rozhodl vzdát a přejít s částí svých oddílů na římskou stranu. V téže době přibyl do Afriky nový velitel římských jednotek Lucius Calpurnius Piso Caesoninus. Scipio a Himilco naopak odpluli do Říma. Většina vojáků si přála, aby se současný tribun Scipio vrátil jako konzul a velitel armády. Himilcova zrada byla římským senátem náležitě oceněna a Kartaginec se obratem vrátil do Afriky dále Římanům pomáhat. Velitel vojska Piso Caesoninus se mezitím rozhodl dobýt města Aspis a Hippagreta, ale ani jeden útok se nepovedl. Že zrada a dezerce byla v té době běžnou záležitostí, ukazuje fakt, že jeden z velitelů numidské jízdy Bythias přešel s asi 800 muži na stranu Kartága a naopak velitel městských kartaginských jednotek Hasdrubal (synovec Gulussy, ne Boiotarch!) byl obviněn z plánování zrady a zlynčován.\n\nKartaginci povzbuzení situací na bojišti zkoušeli diplomatickou cestou vyjednat pomoc proti Římu. Poslali vyslance k Makedoncům a Numiďanům, kde apelovali na hrozbu římské rozpínavosti, která hrozí všem.\n\nDo Říma mezitím dorazily zprávy o chabých výsledcích africké armády. Po zdlouhavých dohadech a jednáních byl nakonec Scipio Aemilianus vybrán jako další velitel vojska.\n\nZačátkem roku 147 př. n. l. dorazil nový konzul a tedy i velitel armády Scipio Aemilianus do Uticy. Velitelem loďstva jmenoval Atilia Serrana. Scipio byl rozladěn z rozložené morálky římské armády - vojáci si do tábora zvali z okolí různé muže a ženy a užívali si luxusu. Okamžitě se snažil sjednat nápravu. Záhy nařídil útok na Megaru, což bylo zemědělské předměstí Kartága plné jídla a vody. Přepad sice uspěl, ale Římané se nakonec stáhli. Hasdrubal Boiotarch se rovněž rozhodl upevnit morálku Kartaginců - dal veřejně umučit zajaté římské vojáky, aby ukázal, že není cesty zpět, že musí Římany porazit. S tímto postupem ale nesouhlasil kartaginský senát. Hasdrubal dal některé jeho členy pozatýkat a začal jednat víc jako tyran než generál.\n\nScipio nechal navzdory neustálým kartaginským přepadům vybudovat na převlace 4 metry vysokou obléhací zeď, která odřízla město od pevniny a znemožnila jakékoliv zásobování po souši. Následně zablokoval přístav. Kartaginci postavili z veškerého materiálu, co našli, improvizované loďstvo a zaútočili na Římany. Zprvu měli úspěch, ale nakonec římská převaha zvítězila a většina provizorní flotily byla zničena. Scipionovi legionáři následně po tvrdých bojích dobyli část obchodního přístavu.\n\nZačátkem zimy 147 př. n. l. dobyla římská armáda město Nepheris ležící jižně od Kartága. Místní kartaginský velitel Diogenes utrpěl těžkou porážku, jeho vojsko bylo zdecimováno a většina obyvatel města povražděna (možná až 70 000 mrtvých). Po této katastrofě odpadla od Kartága většina zbývajících spojeneckých měst a území a poddala se Římanům. Osud města byl v podstatě zpečetěn.\n\nNa jaře 146 př. n. l. začal konečný útok na město. Římané nejprve pronikli skrze již částečně dobytý přístav, následně prorazili zeď a začali pronikat do města. 6 dní a nocí trvala krutá řež. Obyvatelstvo města, z velké části již na pokraji smrti hladem, svedlo svůj poslední zoufalý boj. Hasdrubal Boiotarch se vzdal Římanům. Když to zjistila jeho žena, vrhla se i s dětmi do plamenů hořícího chrámu. Mnozí další Kartaginci zvolili podobný osud. Římané nakonec zajali asi 50 000 lidí, což byla zhruba desetina původního počtu obyvatel. Zřejmě jen naprosto nepatrné části se podařilo uniknout. Stovky tisíc zahynuly, větší část spíše vyhladověním než z rukou římských vojáků. Scipio Aemilianus obdržel od senátu rozkaz srovnat město se zemí, což se mu sice nezamlouvalo, ale učinil tak. Demolice trvala 10 dní. Zajatci byli prodáni do otroctví. Podle jedné pověsti bylo město dokonce posoleno, čímž se mělo znemožnit jeho dalšímu obnovení.\n\nDobytím Kartága dokončila Římská říše ovládnutí západního Středomoří. Kartágo a jeho okolí bylo přeměněno na římskou provincii Afrika. Ač se Numidie podílela na válce jako spojenec Římanů, čekal jí nakonec osud podobný Kartágu - v 1. stol. př. n. l. byla z větší části podrobena a začleněna do Římské říše jako Africa Nova. Ve stejném roce jako Kartágo bylo definitivně dobyto Řecko - poslední odpor města Korint byl zlomen, město srovnáno se zemí a obyvatelstvo bylo zmasakrováno.\n\nZa vlády Julia Caesara a Octaviana Augusta došlo k obnovení města. Jeho význam postupně rostl a nakonec patřilo mezi nejvýznamnější sídla Západořímské říše. Za Arabů jeho vliv ale následně upadl a v současnosti se jedná o předměstí Tunisu.\n\n"}
{"id": "71803", "url": "https://cs.wikipedia.org/wiki?curid=71803", "title": "Ortenova Kutná Hora", "text": "Ortenova Kutná Hora\n\nOrtenova Kutná Hora je festival, který se koná od roku 1993 na památku básníka Jiřího Ortena na začátku září v Kutné Hoře.\n\nFestivalový program, o jehož tvorbu se z velké míry stará herec a recitátor Alfred Strejček, sestává z literárních pořadů, autorských čtení a hudebních vystoupení. Festival pravidelně začíná v pátek večer a končí v neděli dopoledne.\n\nS festivalem je také spojená stejnojmenná autorská soutěž básnířek a básníků, kteří nepřekročili 22 let (věk, ve kterém zemřel Jiří Orten). Mezi oceněné patří například básníci Jonáš Hájek, Jan Těsnohlídek nebo básnířka Marie Šťastná. Všichni tři později získali také Cenu Jiřího Ortena, která ovšem s festivalem ani se soutěží nijak nesouvisí a uděluje ji vydavatelství Mladá fronta.\n\n\nEdice První knížky vznikla z popudu literární historičky Marie Rút Křížkové v roce 2001 (v návaznosti na stejně pojmenovanou edici Františka Halase v nakladatelství Václava Petra, kde v roce 1939 vyšla i prvotina Jiřího Ortena Čítanka jaro). Každý rok v ní vychází jedna debutová sbírka některého z autorů, kteří úspěšně prošli literární soutěží a překročili věk 22 let.\n\n\n"}
{"id": "71811", "url": "https://cs.wikipedia.org/wiki?curid=71811", "title": "Katedrála Notre-Dame (Remeš)", "text": "Katedrála Notre-Dame (Remeš)\n\nKatedrála Notre-Dame v Remeši vznikla na žádost remešského arcibiskupa zbudovat katedrálu, která by odpovídala významu události korunovací francouzských králů. Po požáru v roce 1210 za vlády krále Filipa II. byla započata stavba. Korunovace Ludvíka VIII. (1223) a Ludvíka IX. Svatého (1226) se konaly uprostřed staveniště. Nová stavba se vyznačuje nejvyšší dosažitelnou jednotou.\n\nStavba je mistrovským dílem francouzské vrcholné gotiky. Její zvláštností je účel jako místo pro korunovaci a sochařská výzdoba, která je rozšířena až na vnitřní stranu západního portálu. V sochařské tvorbě se projevuje politický význam hodnostářů, kteří ji využívali.\n\nStavitelé využili při stavbě vzor z \"Chartres\", až na některé obohacující detaily z místní tradice. Sochařská práce byla ve středověku plně ve službách náboženské ideje, jako didaktický prostředek a současně liturgická potřeba. Tesání a řezání soch, s výjimkou pro využití pro výzdobu architektury interiérů i exteriérů, se ve středověku dělá v závislosti na liturgických potřebách.\n\n"}
{"id": "71818", "url": "https://cs.wikipedia.org/wiki?curid=71818", "title": "Karel Chochola", "text": "Karel Chochola\n\nKarel Chochola (30. září 1893, Plzeň – 3. června 1942, Tábor) byl český architekt.\n\nChochola vystudoval Vysokou školu architektury a pozemního stavitelství v Praze a posléze v Paříži a Římě. Patřil k významným představitelům funkcionalismu a konstruktivismu. Většina jeho architektonické činnosti je soustředěna do 20. a 30. let 20. století.\n\nMezi jeho stavby patří obchodní dům firmy Brouk a Babka, administrativní budova jihočeských elektráren, kino Kotva, blok 5 obytných domů \"Tabáková režie\" v Havlíčkově kolonii a řada funkcionalistických vil (vše v Českých Budějovicích, včetně jeho vlastní z r. 1930), kromě toho pak hřbitovní kaple v Protivíně. Zpracoval architektonický koncept Jiráskova jezu a urbanistický návrh Sokolského stadiónu.\n\nPo vzniku Protektorátu se zapojil do protinacistického odboje, byl odhalen a v roce 1942 v Táboře popraven. V roce 1945 byl \"in memoriam\" vyznamenán \"Československým válečným křížem 1939\". Na českobudějovickém sídlišti Máj po něm byla pojmenována ulice.\n\n"}
{"id": "71835", "url": "https://cs.wikipedia.org/wiki?curid=71835", "title": "Hymna Nauru", "text": "Hymna Nauru\n\nHymna Nauru je píseň Nauru Bwiema (). Hymnou je od roku 1968. Autorem textu písně je Margarety Hendrie, hudbu složil Laurence Henry Hicks.\n\n"}
{"id": "71838", "url": "https://cs.wikipedia.org/wiki?curid=71838", "title": "Tatra 815", "text": "Tatra 815\n\nTatra 815 je těžký nákladní automobil stavebnicové konstrukce se znakem náprav 4×4, 6×6, 8×8, 10×8, 10×10, 12×8 a 12×12. Jako následník verze Tatra T813 je určen pro provoz ve velmi těžkém terénu, ale v současné době existují i varianty určené pro smíšené použití i na silnici. Dále existují verze jak s kapalinou chlazeným motorem, tak verze chlazené vzuchem v rozmezí výkonu 230–440 kW (310–590 hp). \n\nS modelem T815 dosáhl český závodník Karel Loprais šesti vítězství závodě Rallye Dakar.\n\nNa trh byla uvedena po absolvování jízdních zkoušek na zkušebním polygonu závodu Tatra a na ruské Sibiři v těžkých terénních i klimatických podmínkách v roce 1983. Model T815 koncepčně navazuje na předchozí modely T148 (v základu civilní vůz měla nahradit řada T157) a T813 (v základu vojenské vozidlo), kvůli unifikaci dílů nakonec vznikla jediná řada T815, která umožnila z nižšího počtu komponent poskládat více aplikací nahrazující obě sjednocenou řadou T815. Výroba modelu začala po realizaci tzv. rozvojového záměru, předpokládajícím specializaci firmy na výrobu těžkých nákladních vozů pro země RVHP, k jehož provedení firma dostala půjčku mezinárodní banky RVHP. Po realizaci roční produkce dosahovala před rokem 1989 až 15 000 ks vozů.\n\nPáteřový rám neboli Tatra-concept je konstrukce návrhářů pod vedením hlavního inženýra Tatry Hanse Ledwinky, jež je autorem myšlenky páteřového rámu. Jde o spojení několika dříve známých řešení v nové kombinaci. Byl poprvé použit již v roce 1923 u osobního vozu Tatra 11 a od té doby je stále zdokonalován. Tento rám je tvořen modulovou konstrukcí z jednotlivých modulů:\nJednotlivé moduly jsou navrženy tak, aby se z nich dal složit teoreticky jakýkoliv typ podvozku s několika řiditelnými nápravami. Právě díky této možnosti se podstatně zvýšila spolehlivost a zaměnitelnost dílů a zjednodušila údržba a montáž. Tatra ve svém programu nabízí podvozky typu 4×4, 6×6, 8×8, 10×10 a 12×12 (dále jsou možné i 10×8, 12×8). Nápravy jsou tvořeny většinou rozvodovou skříní s uzamykatelným diferenciálem a nezávisle odpruženými poloosami. Dále podvozek doplňují čelní mezinápravové diferenciály. Pro páteřový rám se díky jeho jedinečnosti vžilo označení „Tatrovácká koncepce“.\n\nPohon zajišťují motory řady T3-920 vrtání 120 x zdvih140 mm – aktuálně motor T3D-928 splňující ve spojení se systémem SCR emisní limity Euro IV a V. Dříve motory T3, T3A (Euro 0, I), T3B (Euro II), T3C (Euro III). První vozy řady 815 byly poháněny atmosféricky plněnými 10 válci T3-929 s řadovým vstřikovacím čerpadlem Motorpal s mechanickou regulací, později do nabídky stavebnicové řady přibyly 8válce T3-928 a 12válce T3-930 bez nebo s přeplňováním turbodmychadly ČZ K36. Motor T3D je evolucí výše zmíněných předchůdců (od úrovně emisí Euro I již výhradně přeplňovaný V8 s mezichladičem a vstřikovacím čerpadlem Bosch, od Euro III s regulovaným turbem Holset) vidlicový přeplňovaný vzduchem přímo chlazený osmiválec s mezichladičem plnicího vzduchu s přímým vstřikem paliva centrálně kolmo umístěným vstřikovačem v jednotlivých hliníkových hlavách válců a litinovými válci uloženými do V 90° v tunelovém litinovém bloku. Pohon jednoho sacího a jednoho výfukového ventilu na válec zajišťuje kluzně uložená vačková hřídel rozvodem OHV. Zdvihový objem motoru je 12 667 cm³, poskytuje výkon podle provedení 280 nebo 320 kW, točivý moment až 2100 Nm. Ze segmentů skládaný sešroubovaný klikový hřídel s u setrvačníku umístěným kluzným axiálním uložením je uložen valivě ve válečkových ložiscích. Tlakové oběžné mazání se \"suchou\" skříní, mazacím a odsávacím čerpadlem, s termostatem řízeným průtokem chladičem, postřikem klenby hliníkových pístů s chladicí dutinou, plnoprůtokovým filtrem s výměnnou vložkou a obtokovým odstředivým filtrem oleje. \n\nVzduchové chlazení je pro motory Tatra stejně charakteristické jako koncepce páteřového rámu vozu značky. To má výhodu v jednodušší konstrukci motoru a nižší hmotnosti kompletu motor + chlazení, což částečně kompenzuje složitost a hmotnost podvozku Tatra. Odpadá rozvod chladicí vody, vodní čerpadlo, chladič, kapalina a tím i problémy s případnou netěsností či přehříváním systému a zjednodušuje se údržba a opravy. Motor je rovněž schopen poradit si lépe s extrémními teplotami okolí. Nevýhodou je vyšší hlučnost a složitější ohřev motoru pro starty za nízkých teplot. Velikost motoru a příkon potřebný pro pohon ventilátoru je rovnocenný motoru kapalinou chlazenému a příkonu ventilátoru jeho chladiče. Potřebné množství chladicího vzduchu je díky práci s vyšším teplotním spádem nižší než u motoru kapalinou chlazeného srovnatelného výkonu, výstupní teplota chladicího vzduchu je proto naopak vyšší. Tlačný ventilátor s rozváděcím statorovým lopatkovým kolem je poháněn od ozubených kol v zadní části umístěného rozvodu motoru přes kapalinovou spojku, jejíž účinnost je dle potřeby řízena systémem ERCH (Elektronická Regulace Chlazení) v závislosti na teplotě hlav a motorového oleje. Řídicí jednotka systému je využita i pro sledování či uchování servisních dat a ovládání klapky motorové brzdy.\n\nDo nákladních vozů Tatra 815 a odvozených řad (816) 815-6 a (817) 815-7 jsou však na přání zákazníků montovány i kapalinou chlazené motory v širokém spektru: R6 Caterpillar C13, Cummins ISM, V8 Deutz řad 513 (vzduchem chlazený montovaný na přání do verzí Euro 1) a 1015; nejvýkonnější motor MTU 12V 183 v prototypu tankového tahače dosáhl výkonu 610 kW (zdvihový objem 21 930 cm³).\n\nHnací točivý moment motoru je od jednokotoučové spojky ZF Sachs 1x430 mm (původně licenční 1x420 mm) s talířovou pružinou, hydraulickým ovládáním se vzduchovým posilovačem, umístěné ve skříni na motoru přenášen spojovacím hřídelem na vstup převodovky, umožňující měnit rychlost jízdy. Hlavní převodovka (typ Tatra 14TS210L) má sedm rychlostních stupňů pro jízdu vpřed a jeden pro jízdu vzad (dříve 5+1 typ 10TS180) a je montována letmo na přírubě přídavné (redukční) sestupné převodovky Tatra, která má dva rychlostní stupně a je svou spodní částí montovaná mezi segmenty nosné roury. Celá soustava tak umožňuje zařadit 14 (resp. 10) stupňů vpřed a 2 vzad. Sestupné převodovky jsou dle provedení řazeny za klidu (TRK) nebo za jízdy (TRS). Toto uspořádání spojky a převodů umožňuje snadný přístup pro servis spojky a minimalizuje zásah převodového agregátu do prostoru nástavby. Spojovací hřídel v prostoru nad nosnou rourou je jediným hřídelem nechráněným zástavbou uvnitř roury či polonápravy podvozku Tatra. Pro pohon nástavby jsou nabízeny možnosti (PTO) ze spojky, převodovky nebo sestupné převodovky, popřípadě z předního konce motoru.\n\nPřevodovka může být vybavena poloautomatickým ovládáním Tatra – Norgren.\n\nJe možné montovat také plně automatické převodovky Twin Disc a Allison.\n\nAsi nejčastějšími nástavbami jsou jednostranné nebo třístranné sklápěče označované jako S1 a S3. Dalším provedením je valníková plošina, tahač návěsů, těžkých přívěsů a rámový podvozek, specialitou Tatry je bezrámový podvozek umožňující montáž některých nástaveb přímo na příčníky nosné roury a tedy výrazně níž než u konkurenčních vozů se žebřinovým rámem, s následnou výhodou nízkého těžiště. Speciální nástavby – cisterna, autojeřáb, rýpadlo, domíchávač betonu, pumpa na beton, soupravy pro svoz dřeva a mnoho dalších včetně verzí pro vojenské účely si zákazník může nechat namontovat u zvolené specializované firmy (včetně sklápěče, pokud mu nevyhovuje korba Tatra).\n\nDo roku 1991 bylo vyrobeno téměř 100 000 vozů typu T815, což je výsledek potvrzující kvalitu a jedinečnost tohoto vozidla.\nOd počátku byla řada 815 koncipována pro 4 polohy kabiny vůči přední nápravě: kabinu nad nápravou s nástupem za kolem (první sklápěče s velkým nájezdovým úhlem, dodnes je toto provedení ve výrobě), kabinu s nástupem před přední nápravou (většina dnes vyráběných vozů), kabinu před nápravou – vojenské provedení (s bateriemi před koly většího průměru) a poslední provedení – předsunutá nízko položená kabina jeřábových podvozků a letištního tahače. Letištní tahač Tatra 815 TPL byl speciál vyrobený v pěti kusech, z východního bloku to byl jediný stroj, který dokázal manipulovat s letadlem o hmotnosti 405 tun a byl jen 1 950 mm vysoký, takže se jeho kabina nesrazila s trupy nižších letadel. Pro jeho testování se využil Antonov An-124 Ruslan, tehdy nejtěžší letadlo světa, který byl navíc plně naložený šesti Tatrami.\n\nSamotná kabina byla vyráběna ve verzi krátká, střední, čtyřdveřová a krátká s nízkým tunelem pro jeřábový podvozek (některé pozdější verze jeřábových podvozků však měly upravenou trambusovou kabinu včetně nepotřebného motorového tunelu). Po roce 1990 přibyla možnost kabiny se zvýšenou střechou (např. pro dálkové tahače) a ještě později variace přidáním zadního dílu krátké kabiny ke kabině střední a čtyřdveřové, pozměněné v té době i jinou konfigurací zadních dveří pro vyhovění speciálních požadavků hasičských předpisů – kryje se s náběhem tzv. modernizované kabiny umožňující zástavbu chladiče \"vodních\" motorů pro náběh řady T 815-6. Ze skeletu krátké modernizované kabiny vychází i pozdější verze pro kapotovou T163 (Jamal).\n\nKabina pro T815-7 vznikla zcela nově ve verzi krátká a střední.\n\nPo změně režimu v roce 1989 se situace Tatry zkomplikovala. Dosavadní největší odběratelé především z řad východních zemí snížili poptávku, dalšími faktory bylo zdlouhavé hledání strategického partnera a fatální zakázka Diamoil pod křídly ministerstva průmyslu. Také převzetí prodeje do vlastních rukou firmy namísto dosavadních zavedených kontaktů prostřednictvím PZO Motokov se na poklesu odbytu projevilo. Nakonec zvolená privatizace společnosti kuponovou metodou, se neukázala šťastnou. Následovalo rozdělení Československa, při kterém továrna přišla o pobočné závody, kam dříve převedla stroje a technologie - kromě náhrady výrobních kapacit bylo třeba vyřešit i vlastnictví dokumentace a značky. Naštěstí přišla zakázka na 1100 vozů 8x8 Liwa pro armádu SAE – šlo o první sériovou instalaci americké automatické převodovky Twin Disc, po funkčním vzorku s motorem Tatra V12 testovaném v tendru byl ale pro sériovou výrobu zvolen motor KHD Deutz BF8M 1015C – později byl tento vůz přeřazen do řady (T 816) T 815-6 a vozy této řady, opět pro vojenské účely, pomohly bilanci firmy i později tentokrát šlo o cca 300 ks verze ATC MTT 6x6 s motorem Cummins ISM a převodem Twin Disc pro izraelskou armádu.\n\nVývoj pokračoval aplikací úprav na základě zkušeností z provozu, požadavků zákazníků a také postupující legislativy.\nPro nové předpisy EHK o emisích a hluku (dnes označované jako Euro 0) byly připraveny motory inovované řady T3A a spolu s dalšími změnami se řada začala nově označovat jako 815-2; rozlišovacím znakem od původní 815 může být vyvedení výfuku a výstupu chladicího vzduchu za kabinou směrem nahoru.\nBrzdová soustava dostala na přání, později standardně systém ABS.\n\nÚpravy pro další zpřísnění předpisů (úroveň Euro 1) měly nést označení 815-3, ale pro dědičnost platných homologací byla verze nakonec označována jako T815-2 model 93 – montován již pouze motor V8 turbo s mezichladiči plnicího vzduchu a alternativně Deutz BF8L 513LC stejné koncepce se zdvihovým objemem 13,744 dm³.\n\nV nové éře se Tatra věnovala dalším inovacím podvozku a u svých vozů TerrNo 1 (slovní označení vzešlé z vypsané soutěže - jako v terénu jednička), r. 1998 použila s faceliftovanou kabinou a motorem Euro 2 nový druh odpružení polonáprav pomocí tlakovzdušných vlnovců v kombinaci s vinutými pružinami tzv. King Frame® Lite nebo kombinací listových pružin s tlakovzdušnými vlnovci King Frame® Heavy. Tato úprava snížila kritizované nerovnoměrné opotřebení pneumatik vozidla tím, že se tlak ve vlnovcích reguluje v závislosti na zatížení vozidla a tím se trvale udržuje ideální poloha kol polonáprav (kola takřka v ideální kolmé poloze k vozovce – dříve kola prázdného vozu pod úhlem 6 stupňů a 40 minut). Určitou nevýhodou je jen rostoucí požadavek na dodávku vzduchu v potřebném množství a tlaku. \nTento systém odpružení byl zaveden pro zadní nápravy, přičemž řiditelné přední nápravy si nadále ponechaly odpružení pomocí torzních tyčí (jednoduchá) nebo listových pružin (zdvojená). Až poslední verze řady přináší vzduchové odpružení a jeho výhody i pro nápravy přední.\n\nNásledovaly další varianty T163 JAMAL – po letech opět kapotová verze vozu odvozená z řady TerrNo 1, T815-2 ARMAX – vojenská verze odvozená z řady TerrNo 1, (T816) T815-6 FORCE – vojenská řada s komponenty TerrNo 1, ale vodou chlazenými motory a případně automatickou převodovkou Twin Disc; vznik této řady znamenal i zásah do kabiny (tzv. modernizovaná), čímž byla umožněna zástavba chladiče vodou chlazených motorů a současně proběhl facelift interiéru a od roku 2006 pak model (T817) T815-7 – speciální vojenská verze s prvky podvozku TerrNo 1, nízkou předsunutou, snadno pancéřovatelnou kabinou, umožňující transport vozu letouny C-130 Hercules a motory a převody dosavadní palety rozšířené i o automaty Allison. Nakonec tato řada našla své uplatnění i v civilním sektoru jako podvozky pro jeřábové, hasičské a důlní nástavby.\n\nAktuální výroba řady 815 nejvyšší legislativní verze je vybavena motory řady T3D Euro 5 SCR a od r. 2010 vně faceliftovanou kabinou.\n\nVzhledem k různorodosti zemí určení a požadavků zákazníků zůstává ve výrobě směsice uvedených variant.\n\nRally Dakar se Tatra zúčastnila poprvé v r. 1986 (prostřednictvím francouzského dealera M.A.M. Strager údajně přišla nabídka k účasti s typy T-148 a T-813 již dříve, ty však již nebyly perspektivní a navíc v té době probíhalo testování a náběh výroby aplikací nové T-815) se dvěma vozy T-815 VD 15 295 6×6.1 s přeplňovanými motory T3-930 (V12) a střední kabinou. Pro další ročník byl postaven vůz 6×6 nový s kabinou krátkou a kratším rozvorem, který následně v soutěžích figuroval (později jako asistence) dlouhé roky a nově i T-815 VD 10 280 4×4.1 s motorem T5-928 (V8) s mezichladiči plnicího vzduchu; loňské vozy byly prodány a zúčastnily se ročníku 87 jako doprovod zahraničních týmů, podobně jako původní funkční vzorek 6×6, vystavený na podzim 1985 na brněnském strojírenském veletrhu. Uvedený vůz 4×4 zrepasovaný, upravený a přeznačený na 10 300 zvítězil v následujícím ročníku 1988.\n\nPo havárii vozu DAF nebyla kategorie kamionů v ročníku 1989 vypsána.\nPro ročníky 90-92 byly použity v souladu se změněnými řády, zejména r. 1990, prakticky sériové vozy 4×4 s turbomotory V12.\n\nV letech 1994-1998 účinkovaly \"hasičské\" 4×4: T 815-290R75 16 300 4×4.1 s přeplňovanými V12 s mezichladiči plnicího vzduchu a dlouhou 4dveřovou kabinou.\n\nV letech 1998-2001 se na čelních místech pohyboval vůz „Puma“ T 815-2ZER55 16 400 4×4.1 s motorem V8 Deutz BF8M 1015C a pérováním King Frame.\n\nPro pozměněné řády následujících let byly odvozeny vozy T 815-2ZVR45 16 400 4×4.1 (Loprais, motor Deutz) a 2TVR45 (Tomeček, motor Tatra V12).\n\nTotální Tatra nebo také TOTÁLKA byla nejtěžším závodním kamionem jedoucím dálkovou rally.\n\nINFO\n\nTechnické údaje\n\nNa podvozku Tatry 815 byla postavena vozidla v postapokalyptickém sci-fi filmu . Vozidla byla značně přestavěna, z třínápravových podvozků 6x6 dodaných do Austrálie byly postaveny tři cisterny tzv. \"War Rig\", na jejichž zprovoznění se podílel i závodník Ing. Tomáš Tomeček (čtyřnápravový tzv. \"Doof Wagon\" má oproti tvrzení v odkazu původ ve voze MAN).\n\n"}
{"id": "71839", "url": "https://cs.wikipedia.org/wiki?curid=71839", "title": "Páteřový rám", "text": "Páteřový rám\n\nPáteřový rám je základem jedné z koncepcí konstrukce dopravních prostředků. Používá se především u motocyklů a v menší míře i u nákladních automobilů. Kdysi byl páteřový rám používán i jako základ osobních automobilů a autobusů, ale u těchto prostředků se dnes téměř výhradně užívá koncepce samonosné karosérie.\n\nPáteřový rám je označení konkrétního provedení automobilového podvozku, využívající modulovou konstrukci nosné roury a náprav s výkyvnými poloosami. Autorem vynálezu je Hans Ledwinka, technický ředitel společnosti Tatra v letech 1905 až 1945. Tento rám byl poprvé použit na osobním vozidle Tatra 11. Koncepce tohoto rámu je velmi výhodná pro vozidla pohybující se v těžkém terénu. Díky nezávislému odpružení všech náprav lze dosahovat vyšších rychlostí i v terénu. Pro páteřový rám vynalezený a vyráběný společností Tatra se vžilo celosvětové označení Tatra-concept.\n"}
{"id": "71844", "url": "https://cs.wikipedia.org/wiki?curid=71844", "title": "Král Šumavy", "text": "Král Šumavy\n\nSpojení Král Šumavy může mít několik významů:\n\n\nPojem \"král Šumavy\" však může být též pojímán i úžeji, jako čestný titul pro ty nejlepší z nich:\n\nV nejširším smyslu slova se tak ale označovali i obyčejní pašeráci pašující v oblasti Šumavy\n\n\n"}
{"id": "71845", "url": "https://cs.wikipedia.org/wiki?curid=71845", "title": "Discgolf", "text": "Discgolf\n\nDisc golf (též frisbee golf) je jedním z nejrozšířenějších sportů s létajícím talířem (disk zvaný frisbee), který je pravidly podobný klasickému golfu. Cílem hry je trefit létající talíř na cíle (do jamek) s co nejmenším počtem hodů. Tento sport vznikl v 70. letech v USA a získává stále více příznivců po celém světě.\n\nDisk se hází z určeného výhoziště na cíl (jamku). Jamku tvoří většinou ocelový koš, postačí však i strom, pařez, nebo dřevěný kůl zatlučený do země. Průměrná vzdálenost jamky bývá kolem 100-120 metrů a dá se časem dosáhnout třemi (případně i dvěma) hody. Po prvním výhozu hráč hází z místa, kde se disk zastavil a pokračuje, dokud netrefí cíl. Na každý hod si vybere talíř, který se mu hodí (podobně jako golfista mění hole). Talířů je několik druhů, liší se délkou, směrem případně i tvarem letu.\nHřiště bývá navrženo tak, aby se hráči museli potýkat s přírodními překážkami, jako jsou stromy, keře, případně vodní plochy, a ukázali svoje schopnosti házet krátké i dlouhé, levo- i pravotočivé hody. Vítězem je ten, kdo dokončí celé hřiště (většinou sestávající z 9, 12 nebo 18 jamek) nejmenším počtem hodů. \n\nNa rozdíl od klasického golfu nepotřebujete drahé náčiní (pro začátek vystačíte s jedním diskem - cca 250 korun, navíc u některých hřišť fungují půjčovny, často jen proti záloze). Nemusíte být členem golfového klubu a platit poplatky za vstup na hřiště. \n\nDisc golf se může hrát všude kde je dostatek místa a vhodný terén. Ideální jsou větší městské parky, nebo příměstské oblasti s volnými i křovinatými plochami řídce porostlými stromy. Na škodu není ani malé převýšení či potůček nebo rybníček, které dokáží zpestřit hru. Při volbě jamek se klade důraz na jejich různorodost - střídají se vzdálenosti (běžně 50 - 230 m) a ve vysoké míře se využívá přirozených překážek, tak aby měl hráč na výběr z několika způsobů dosažení cíle (například 3 jisté kraší hody kolem stromů nebo jeden riskantní přes stromy a vodu).\n\nVe světě už existují tisíce disc golfových hřišť s instalovanými koši nejvíce v USA, kde disc golf hrají desítky tisíc lidí, v Evropě je nejdále Švédsko - 103, z okolních států pak SRN - 59 - více na, u nás bylo postaveno první stálé hřiště v Nučicích, dnes je jich přes 40 (stále přibývají další - za první půlrok 2013 se otevřelo 5 nových). Navíc jsou pravidelné lokace turnajů, kterých se pořádá přes 30 do roka (například Vesec, zámecké parky Kozel nebo Konopiště).\n\nDiscgolf je sport o kterém se obecně říká že je pro všechny věkové kategorie. Jako rekreační sport v sobě disc golf spojuje pobyt v přírodě s fyzickou i psychickou aktivitou a pomáhá tak v udržení dobré tělesné kondice i odreagování od starostí všedních dnů. Disc golf není finančně náročný - kromě speciálního dicgolfového disku (který stojí okolo 350 korun) nepotřebujete žádné další náčiní. \n\n\n"}
{"id": "71852", "url": "https://cs.wikipedia.org/wiki?curid=71852", "title": "Tatra polygon", "text": "Tatra polygon\n\nTatra polygon je soubor testovacích tratí pro provozní zkoušky jízdních a výkonových vlastností především nákladních vozů vyráběných společností Tatra a.s. Stavba testovacího polygonu byla zahájena v bezprostřední blízkosti výrobních hal nákladních vozů v Kopřivnici počátkem 60. let 20. století.\n\nNa testovacím polygonu lze provádět zkoušky:\n\nNa ploše 90 ha se nachází celkem 21 km testovacích tratí, které jsou rozděleny do několika částí.\n\n\nSpeciální vozovky\n\nÚčelové úseky\n\nKromě testovacích vozovek disponuje zkušební centrum Tatra dalšími měřícími a testovacími přístroji. Jako jedno z mála takových center je pro testování vozů využívají i externí společnosti.\n\n"}
{"id": "71853", "url": "https://cs.wikipedia.org/wiki?curid=71853", "title": "Králové Šumavy", "text": "Králové Šumavy\n\nKrálové Šumavy je v širším smyslu označení pro pašeráky působící v oblasti Šumavy. V užším slova smyslu se označení král Šumavy používá u lidí, kteří na Šumavě za komunistické éry (zejména ve 40. a 50. letech 20. století) pomáhali uprchlíkům nebo agentům západních tajných služeb proniknout skrz železnou oponu, v tom úplně nejužším pak jako čestný titul pro ty nejlepší z nich. V červnu 2004 nechal Kruh přátel česko-německého porozumění odhalit pomník králům Šumavy na louce u obce Františkov na Prachaticku. V roce 2001 obdržel jeden z nejslavnějších \"Králů Šumavy\" Josef Hasil od prezidenta Václava Havla Medaili Za hrdinství.\n\n\n\n\n\n"}
{"id": "71856", "url": "https://cs.wikipedia.org/wiki?curid=71856", "title": "Koncepce Tatra", "text": "Koncepce Tatra\n\nKoncepce Tatra je vynález Hanse Ledwinky, technického ředitele společnosti Tatra s přestávkami v letech 1905 až 1945, který tak poprvé zkombinoval jednotlivá dříve známá řešení dohromady. Jedná se o označení pro druh automobilového rámu s nezávislým zavěšením kol, který se označuje jako páteřový. Základem tohoto rámu je nosná roura chránící uvnitř uloženou hnací hřídel, na kterou jsou připojovány nápravové rozvodové skříně tak, aby celek tvořil samonosnou konstrukci podvozku. Poprvé byl použit u osobního vozidla T11 v roce 1923 (s nehnanou tuhou přední nápravou) jako jednoduchá levná varianta nejlepšího nezávislého zavěšení kol, zabezpečujícího prakticky stálý kontakt hnacích kol s vozovkou. V dnešní době se v konstrukci osobních vozů používá nezávislé zavěšení již téměř výhradně na vhodnějších lichoběžníkových ramenech, snižujících neodpružené hmoty a zvětšujících poloměr kývání kola. Větší význam má proto v konstrukci nákladních vozidel v provedení do těžkého terénu, kam nezávislé zavěšení kol u jiných výrobců dodnes teprve začíná pronikat.\n\nIntenzívním vývojem a zdokonalováním páteřového rámu dokázala společnost Tatra vyvinout jeden z nejdokonalejších podvozků nákladních automobilů. Výhodnost konstrukce potvrzuje 300 000 nákladních vozů vyrobených do roku 2000 a také úspěchy v Rallye Paříž – Dakar, kam ostatní automobilky posílají speciálně zkonstruované vozy, ale Tatra v podstatě sériové podvozky, odlišující se pouze odlehčením a drobnými úpravami.\n\nModuly:\n\nDíky modulové koncepci lze teoreticky sestavit jakýkoliv typ podvozku. Prakticky vyráběné podvozky společností Tatra jsou 4×4, 6×6, 8×8, 10×10, 12×12 a 16x8 s více řiditelnými nápravami. Na vstupu do rozvodových skříní náprav se v nosné rouře (v současné verzi) nachází uzamykatelný čelní nápravový diferenciál a mezi jednotlivými nápravami uzamykatelné čelní mezinápravové diferenciály. Z rozvodové skříně jsou uvnitř odpružených nezávisle výkyvných polonáprav vedeny hnací hřídele kol, propojené u řiditelných náprav v místě rejdového čepu stejnoběžným kloubem. Odvodit lze jednoduše i verzi s nehnanými polonápravami, která ovšem nemá valného smyslu - absence jejich pohonu přináší jen malou úsporu hmotnosti, náprava zůstane znatelně těžší a prostorově náročnější než při použití nehnané tuhé nápravy obvyklé konstrukce. Stálý kontakt kola s povrchem díky nezávislému zavěšení pak navíc pozbývá důležitosti, není-li náprava hnací.\n\nVýhodou modulové konstrukce podvozku je zaměnitelnost dílů, čímž se zvyšuje provozuschopnost, zjednodušuje údržba a minimalizují se náklady na výrobu. Nevýhodou je vyšší hmotnost kratších jednodušších podvozků (4×4 - viz historie T 128 4×4 odvozené z T 111 6×6) díky nutnosti dimenzovat moduly pro maximální zatížení v celé uvažované řadě vozidel.\n\nTypickým znakem výkyvných polonáprav je rozdílná pozice kola vůči podložce v závislosti na zatížení polonápravy (prázdný vůz nohy do \"O\", naložený do \"X\") mající vliv na opotřebení pneumatik. Tato nevýhoda byla eliminována až zavedením patentovaného systému vzduchového odpružení Tatra \"King Frame\" (Tatra 815 TerrNo 1).\n\nDalší známou technickou zajímavostí současného provedení koncepce podvozku je přesazení levých polonáprav oproti pravým (asi 50 mm u T 815), což je vyvoláno pozdějším užitím prakticky shodných ozubení kuželových pastorků a talířových kol rozvodovek. Problém lze řešit i s nulovým rozdílem podélné polohy polonáprav (viz první vozy vč. T 11 či nákladní T-24) za cenu rozdílné velikosti ozubení „levého“ a „pravého“ soukolí, ale to s sebou nese problémy pevnostního dimenzování a rozšiřuje to sortiment výroby. Vliv přesazení na jízdní vlastnosti či parametry podvozku (poloměr otáčení vlevo a vpravo) je přitom zanedbatelný.\n\nKromě vozidel Tatra lze tento systém podvozku najít u některých jiných automobilů – např. \"Pinzgauer\" a \"Haflinger\" – vozidel firmy Steyr (později Steyr-Puch či Steyr-Daimler-Puch), ve které Hans Ledwinka a jeho syn Erich Ledwinka po určitou dobu působili. V současnosti tyto výrobky patří konkurentu Tatry, firmě Stewart & Stevenson, který tak má šanci patentované řešení případně použít ve vlastní výrobě.\n\n"}
{"id": "71858", "url": "https://cs.wikipedia.org/wiki?curid=71858", "title": "Krokodýl (lokomotiva)", "text": "Krokodýl (lokomotiva)\n\nKrokodýl je přezdívka elektrických lokomotiv s charakteristickou siluetou a barvou připomínajícími stejnojmenné zvíře. Původně dostaly tuto přezdívku švýcarské lokomotivy SBB řad Ce 6/8 a Ce 6/8, později se rozšířila i na jiné řady, zejména rakouské lokomotivy velmi podobné konstrukce řady 1100 a 1100.1, pozdější 1089 a 1189. Úzkorozchodné lokomotivy řady Ge 6/6 dodávané pro Rhétskou dráhu nesou označení rhétský krokodýl. Mají podobnou stavbu, jako předchozí řady, liší se především absencí běžných dvojkolí a vnějším rámem pojezdů. Tři lokomotivy De 6/6 SBB patří také do skupiny krokodýlů. Jejich konstrukce vychází z posunovací lokomotivy Ee 3/3.\n\nDo skupiny krokodýlů patří i stejnosměrné lokomotivy WCG1 dodávané od roku 1928 pro indické železnice. Prvních 10 strojů bylo vyrobeno ve Švýcarsku, stavbu dalších 31 kusů převzala britská firma Vulcan Foundry.\n\nSkříň lokomotivy je složená ze tří částí. Vysoká střední část obsahuje především transformátor, volič odboček, pomocné pohony a na střeše sběrače. Na obou čelech střední části je situováno stanoviště strojvedoucího. Na střední část navazují na obou stranách nízké, podlouhlé kapoty, které jsou užší než střední část a jsou součástí podvozků. Pod kapotami jsou uloženy trakční motory a některá další zařízení.\n\nPojezd lokomotivy je tvořen dvěma podvozky se zpravidla třemi hnacími nápravami. Podvozky jsou u švýcarských i rakouských normálněrozchodných krokodýlů spojeny a jejich součástí je i běhoun. Přenos podélných sil probíhá mimo skříň lokomotivy. U lokomotivy Ge 6/6 RhB a WCG1 jsou podvozky vzájemně příliš vzdálené, proto jsou podélné síly mezi oběma podvozky přenášeny lokomotivní skříní. Na vnějších čelech jsou rámy podvozků opatřeny tažným a narážecím ústrojím.\n\nPro lokomotivy krokodýl je vlastní spojnicový pohon. Motory pohánějí jalový hřídel, ze kterého se kroutící moment přenáší spojnicemi na hnací dvojkolí. Spojnicový pohon však způsobuje ve vyšších rychlostech lehké vrcení, což také připomínalo pohyb krokodýla.\n\nKrokodýly měly z výroby zelenou nebo hnědou barvu, což ještě podtrhovalo jejich podobnost s těmito plazy.\n\nOznačení krokodýl se postupně vžilo i pro některé odlišné typy lokomotiv. Německé lokomotivy E 93 a E 94 DB (ÖBB řada 1020) jsou někdy nazývané krokodýl, častěji Eisenschwein (železná svině). Od krokodýlů se liší individuálním pohonem dvojkolí.\n\nLokomotiva HGe 4/4 I VZ je také nazývána krokodýl, ale nemá spojnicový pohon ani dělenou skříň.\n\nV Česku jsou jako krokodýli označovány motorové vozy řad 850 a 851.\n\n"}
{"id": "71877", "url": "https://cs.wikipedia.org/wiki?curid=71877", "title": "Trnava (okres Zlín)", "text": "Trnava (okres Zlín)\n\nObec Trnava se nachází v okrese Zlín ve Zlínském kraji. Žije zde obyvatel. V obci je evidováno 450 domů.\n\nObec leží na rozhraní Hostýnských a Vizovických vrchů cca 8,5 km severně od Vizovic, v klikatém údolí, v nadmořské výšce 341 metrů. Obcí protéká potok s názvem Trnávka. Katastr obce na severu hraničí s katastry obcí Podkopná Lhota a Hošťálková, na západě s katastry obcí Kašava a Hrobice, na jihu s katastry Březová a Slušovice a na východě s katastry obcí Všemina a Liptál.\n\nNejznámější samoty obce: Dolina, Dvořisko, Paprádná, Skalky, Bařiny, Janůvky, u Komárů, Miluchov, Luhy, Žára atd. V obci a okolí je množství značených tras pro cykloturistiku i pěší túry v podhorském terénu. K dispozici je také množství ubytovacích míst a dva lyžařské vleky. Spojení do obce je zajištěno pravidelnou autobusovou dopravou na trase Zlín-Slušovice-Trnava-Pod. Lhota.\n\nMístní jméno vzniklo přidáním původem hydronymické přípony \"-ava\" k základu \"trn\" a znamenalo trnité místo nebo říčku tekoucí trním. \"Trn\" je oblíbený všeslovanský topodynamický základ ve jménech starých i nových – ta však již mají jiná zakončení.\n\nV zakládací listině vizovického kláštera se hovoří o potoku Trnava, ves v té době ještě neexistovala. Vznikla pravděpodobně v první polovině 14. století. Poprvé se v historických pramenech Trnava objevuje v roce 1368, kdy ji Aleš z Komarova prodal Jaruškovi z Vícemilic, v roce 1384 patřila Filipovi z Vícemilic. Později tuto obec vlastnil markrabě Jošt, který ji v roce 1397 postoupil Ješkovi ze Šternberka. Za třicetileté války se v okolí Vizovic rozmohlo lupičství. Roku 1640 byl 28. března v Olomouci sťat a vpleten do kola trnavský loupežník Pavel Píšťalka.\n\nV obecní pečeti z roku 1728 je jelen na pahorku, od roku 1991 má obec nově zpracovaný znak, na kterém je zlatý jelen stojící na stříbrném meči. Pozemková kniha obce existuje od roku 1785. V roce 1866 byla obec postižena epidemií cholery a hodně původního obyvatelstva této epidemii podlehlo. Až do roku 1906 byla obec součástí farnosti Slušovic. V letech 1905–1906 byl na náklady obce vystavěn kostel, který byl vysvěcen v roce 1911 a postavena byla i farní budova. Kostel je zasvěcen svátku Navštívení Panny Marie, a jeho věž má výšku 38 m. Škola v Trnavě existuje od počátku 19. století. Původní škola byla jednotřídní. Roku 1895 byla rozšířena na trojtřídní. Od roku 1956 a i v současnosti má nově rekonstruovaná škola devět tříd. Školní knihovnu založil učitel Kratochvíl v roce 1886.\n\nV polovině 19. století nebyly v obci velké živnosti. Existoval zde jeden mlýn s hornospádovým pohonem. V roce 1930 jsou zde již registrovány 73 živnosti. V roce 1991 zde žilo 1144 obyvatel bydlících zhruba ve 294 domech a v obci je přibližně 100 staveb pro rekreační využití.\n\n\nV obci se nachází fotbalové hřiště, turistické a cykloturistické stezky, lyžařský svah SK Lyžařského klubu Trnava, který každoročně pořádá několik sportovních akcí, lyžařský areál RS Trnava a obcí každoročně projíždí závod Rallysprint Kopná.\n\n\n"}
{"id": "71879", "url": "https://cs.wikipedia.org/wiki?curid=71879", "title": "Prut (řeka)", "text": "Prut (řeka)\n\nPrut ( , ) je řeka na Ukrajině (Ivanofrankivská, Černovická oblast), v Rumunsku (župy Botoșani, Iași, Vaslui, Galați) a v Moldavsku. Pod městem Černivci tvoří v krátkém úseku ukrajinsko-rumunskou hranici a poté v délce 711 km moldavsko-rumunskou hranici. Je 989 km dlouhá. Povodí má rozlohu 27 500 km².\n\nPramení ve Východních Karpatech na severním svahu hřbetu Čornohora. Až k městu Černivci teče v hluboce zaříznutémúdolí, které se dále po proudu rozšiřuje až na 10 km u města Leova. Říční koryto je široké a místy řeka vytváří peřeje. Ústí zleva do Dunaje poblíž města Galați.\n\n\nZdrojem vody jsou sněhové a dešťové srážky. Průměrný roční průtok činí přibližně 80 m³/s, maximální 5000 m³/s a minimální 15 až 20 m³/s. Zamrzá v lednu až v únoru na 40 až 50 dní. Při oblevách rozmrzá. Ledy z řeky mizí v první polovině března. Nejvyšších vodních stavů dosahuje na jaře. V létě a na podzim dochází k povodním při deštích a v zimě při oblevách a deštích.\n\nVodní doprava je možná do města Leova. Na řece leží města Jaremče, Kolomyja, Sňatyn, Černivci, Novoselycja, Ungheni a Leova.\n\nVe starověku byl Prut znám jako Pyretus či Porata. Před rokem 1940, kdy Sovětský svaz okupoval Besarábii a Severní Bukovinu, se téměř celý jeho nacházel v Rumunsku.\n"}
{"id": "71880", "url": "https://cs.wikipedia.org/wiki?curid=71880", "title": "Měňavka", "text": "Měňavka\n\nMěňavka (též améba) je obecné pojmenování pro jednobuněčného eukaryota (zařaditelného mezi kořenonožce), který se pohybuje pomocí panožek. Název dostali podle schopnosti měnit svůj tvar při měňavkovitém (amoebovitém) způsobu pohybu. Měňavky vysunují své panožky (vychlípeniny buňky) kupředu a pak za nimi přitahují celé tělo. Panožky slouží rovněž k přijímání potravy pomocí fagocytózy.\n\nMnoho druhů žije ve vodě i v půdě. Jednou z nejznámějších je měňavka velká (\"Amoeba proteus, též Chaos Chaos\") která dosahuje velikosti až 1,5 mm. Velké mnohojaderné plazmódium vytváří měňavka bahenní (\"Pelomyxa palustris\"), která je charakteristická zejména pro zahnívající vody. Některé měňavky obývají i trávicí trubici člověka, aniž by mu způsobovaly onemocnění. Je to např. měňavka střevní (\"Entamoeba coli\"). Jiná měňavka, která se může vyskytovat ve střevě, je měňavka úplavičná (\"Entamoeba histolytica\"). Napadá střevní tkáň a způsobuje nebezpečné onemocnění – úplavici. Zajímavý je způsob, kterým si zajišťuje živiny. Vyloučí trávicí enzymy vně své buňky. Rozruší a natráví jimi buňky výstelky střeva. Natrávené živiny pak pohlcuje.\n\n"}
{"id": "71882", "url": "https://cs.wikipedia.org/wiki?curid=71882", "title": "Dírkonošci", "text": "Dírkonošci\n\nDírkonošci (\"Foraminifera\", tedy v překladu „otvůrky nesoucí“) jsou jednobuněční mořští prvoci z říše Rhizaria. Vytvářejí vápnité, často velmi ozdobné schránky s mnoha drobnými otvůrky, z nichž vychází panožky. Jednobuněčnou nebo vícebuněčnou schránku vyplňuje protoplazma, která z něj částečně vystupuje ústím nebo drobnými póry. Dírkovci se vyskytují od prvohor dodnes. Mnohé rody se v určitých obdobích mimořádně rozšířily, jejich schránky měly podíl na tvorbě hornin (rod Fusulina v karbonu, Discocyclina a numulity v paleogénu). Na některých skupinách dírkovců je založená jemná stratigrafie druhohor (např. rody Globotruncana, Orbitoides) a třetihor (numulity, Miogypsina, Globorotalia), některé rody žijí v dnešních mořích (rod Globigerina).\n\nDírkonošci jsou blízkými příbuznými kmenu mřížovci (\"Radiozoa\") a kmenu Cercozoa.\n\nKlasifikace dírkonošců je v současné době velice problematická. Existují systémy založené na vzhledu schránek, ale ty se neshodují s molekulárně biologickými daty. Podle fylogenetických výzkumů se zdá, že se dírkonošci dělí na dvě fundamentální linie, jedna zahrnuje zástupce bez schránky a druhá zahrnuje druhy se schránkou. Druhy se schránku s více komůrkami zřejmě vznikly v evoluční historii vícekrát. Existují různé klasifikační systémy, například tento dělí dírkonošce doa 16 řádů:\n\nMimo to byla popsána neobvyklá skupina Xenophyophorea, řazená rovněž do dírkonošců.\n\nMezi dírkonošce řadíme jednoho z největších, dnes již vyhynulých prvoků, který se jmenuje penízek (\"Nummulites\"). Jeho spirálovité mnohokomůrkové schránky dosahují v průměru až 10 cm. Dnes tvoří mohutné vrstvy nummulitových vápenců. Další zástupce, kulovinka (\"Globigerina\"), se vyskytuje v mořích dodnes. Její schránky se usazují v podobě globigerinového bahna, které tuhne ve vápencové nebo křídové vrstvy.\n\nPrvní zmínky jsou z 5. století před naším letopočtem. Hérodotos si všiml, že ve vápenci egyptských pyramid se nacházejí čočkovité útvary. Údajné „čočky“ nebyly nic jiného, než velké bentické foraminifery – numulité. V 17. století dírkovce zkoumali Robert Hooke a Anthony van Leeuwenhoek, kteří pořídili spousty nákresů. V průběhu 18. století popsal Carl Linné první organismy s pevnou schránkou, zařadil je ovšem mezi loděnky. V této době se uvažovalo o foraminiferách spíše jako o živočiších, než je v roce 1835 Dujarin zařadil do Protozoí. Krátce na to Alcide d'Orbigny vytvořil první klasifikaci. Dírkonošci byli hojně zakreslování, ovšem často bez jakékoli vědecké přesnosti, se zaměřením spíše na estetiku. Zlom nastal po expedici Challenger, která započala v roce 1872, a přinesla mnoho poznatků o organismech mořského dna, včetně obrovského množství detailních nákresů. Zkoumání foraminifer pokračuje i dnes (např. mechanismy vzniku aglutinované schránky).\n\nDírkonošci jsou heterotrofní organismy, živící se substrátem, fytoplanktonem a zooplanktonem. Některé druhy mají symbiotické řasy Zooxantelly. Jedná se o mořské, převážně bentické organismy (infauna), které se vyskytují na písčitém i bahnitém substrátu. Existuje cca 4 000 recentních druhů, z toho asi 40 je planktonních. Jsou stenohalinní (snáší salinitu do 38‰), a pokrývají všechny mořské hloubkové zóny. Snáší i brakickou vodu. Vyskytují se ve všech zeměpisných šířkách, a jsou vhodnými indikátory znečištění. Obsah kyslíku je pro ně limitující. Ekologická flexibilita je velmi vysoká – díky tomu byly schopni přežít vymírání, které byly pro jiné druhy fatální.\nFormy bentické (žijí na dně, nebo pevném podkladu) jsou známy od kambria do recentu z mořských i brakických prostředí. Mají bohatě diverzifikované schránky (tvar, velikost i látkové složení). Schránka je tvořena jednou nebo více komůrkami, které jsou uspořádány do spirály, popř. jedné nebo více řad. Stěna může být slepená z různě velkých zrníček např. písku (aglutinovaná), organické hmoty, vzácně může být i křemitá. Karbonátové schránky jsou schopné akumulovat 1–5% stroncia, což je nejvyšší koncentrace ze všech mořských bezobratlých živočichů. Pod CCD (kompenzační karbonátová hloubka) se zachovávají pouze schránky aglutinované, díky rozpouštění CaCO v sedimentech. Rozdělení dírkonošců je umělé – podle rozměrů, dělí se na \"velké\" a \"malé\", hranice mezi nimi je kolem 5 mm. Horninotvorný význam mají především velké foraminifery, např. mladopaleozoické rody \"Fusulina\" a \"Schwagerina\" (mladší prvohory), rod \"Orbitolina\" (křída) a \"Nummulites\" (paleogén, schránky až 6 cm v průměru). Některé skupiny se živí diatomity.\n\nPlanktonické formy jsou známé už od svrchní jury. Vyskytují se v eufotické zóně vodního sloupce, což je zhruba od 50 do 100 m. Na vrcholcích středooceánských hřbetů tvoří \"sníh\" na dně oceánu. Schránky obsahují malé množství hořečnatého kalcitu, převažuje vápenec. Komůrky mají spirálovité uspořádání, stěny jsou hodně perforované póry. Čeleď \"Globigerinida\" se vyznačuje tím, že z povrchu schránek vybíhají dlouhé tenké jehlice, ovšem schránkám tvořícím sediment jehlice chybí. Pozdější ontogenetická stadia přecházejí do větších hloubek, proto se schránka modifikuje pomocí uložení silnější vrstvičky materiálu. Rozmnožování neprobíhá ve vodách s nižší salinitou než 30‰, tzn. nežijí v Černém moři, kde je salinita pouhých 17‰. Planktonní formy jsou hojné v hemipelagických sedimentech, v případě pelagických sedimentů se tvoří sediment spolu se zbytky vápnitého nanoplanktonu – tzv. foraminiferové kaly. Rychlost sedimentace je cca 1–8 cm za 1 000 let. V České republice se nachází v sedimentech České křídové pánve, a v křídových a třetihorních usazeninách Karpatské soustavy.\n\nExistují i druhy bez schránky, ostatní organismy mají tři typy pevných schránek: organickou (tektinovou), aglutinovanou nebo vápnitou. Ve schránce můžeme najít otvory (lat. foramen – otvor) v podobě pórů a ústí, sloužící pro komunikaci jedince s okolním prostředím. Dírkovci mají panožky (rhizopodia) s granulátovou protoplazmou, různě modifikované pseudopodie, které slouží např. k nálezu a ulovení potravy, pohybu a stavbě schránky. Potrava dírkovců je variabilní. Typ a struktura schránky skvěle vypovídá o charakteru života daného jedince – zda byl epifaunní nebo infaunní. Epifaunní jedinci nemuseli dělat prostorové úspory, proto jsou zaoblení, naproti tomu infaunní jsou zploštělí, kvůli lepší pohyblivosti v substrátu. Lze tedy říci, že zde existuje vztah mezi tvarem a způsobem života.\nSchránka může být složena buď z jedné nebo z více komůrek. Jednokomůrková schránka je fylogeneticky starší, uvažuje se, že vznikla sekundárně z mnohakomůrkových. Mnohakomůrkové jsou fylogeneticky mladší a jsou členěné na více částí. První komůrka se nazývá proloculum. Mezi dalšími komůrkami nacházíme sutury (švy) a septa (přepážky).\n\nNejpůvodnější typ. Je složen z tektinu (polysacharid), mívá lehce nazlátlou barvu. Dnes je spíše na ústupu.\n\nSchránka je složena z mnoha drobných částeček – například zrnka písku, jehlice hub, schránky rozsivek a kokolitů, organický tmel, Ca, Si, a Fe. Dobře zachovatelný v fosilním záznamu.\n\nSekreční fosilní schránky jsou často kalcitové, v případě hlubokomořských schránek je časté prokřemenění. Člení se dále na 3 podtypy.\n\nTento typ je složen z oválných zrn kalcitu, které jsou obaleny v kalcitovém tmelu. Vypadá jako posypaný cukrem.\nJsou zde dvě vrstvy kalcitových krystalů, na světle se nápadně podobají porcelánu – odtud název.\n\nSkládá se z více vrstev kalcitových nebo aragonitových krystalů uložených kolmo ke stěně schránky. Sklovitý vzhled.\n\nDochází k nepravidelnému střídání pohlavního a nepohlavního rozmnožování. Existuje zde pohlavní dimorfismus v podobě mikrosférických a makrosférických schránek. Při nepohlavním rozmnožování haploidní generace vytvoří velký proloculus (1. komůrka), a vzniká megalosférická schránka. Při pohlavním rozmnožování diploidní generace má tendenci vytvořit menší proloculus, jemuž se říká mikrosférický. Tyto generace se nepravidelně střídají, většinou ale chybí pohlavní cyklus.\nPodle molekulárních analýz mohou dírkonošci existovat 800 milionů až 1,2 miliardy let. Vyskytují se od kambria (cca před 550 miliony let) až dodnes. Planktonické formy zažily největší rozvoj v devonu (cca před 200 miliony lety), a ve spodní juře – celosvětově platné zónování křídy a terciéru podle foraminifer (uváděno s přesností až na 3–4 miliony let). Foraminifery přežily velká vymírání díky své adaptabilitě na změnu podmínek pro život. Velké foraminifery jsou známé od permokarbonu.\n\nDíky kosmopolitnímu rozšíření jsou dírkonošci skvělými biostratigrafickými indikátory pro svrchní devon až recent. Díky nim máme materiál pro datování stáří, korelaci sedimentů, geochemické záznamy o teplotě moří a chemickém složení, salinitě, a mnoho dalšího. Foraminifery hrají zásadní roli v balancování a hospodaření v biosféře. Jsou ideální pro tvorbu paleoekologických rekonstrukcí. Velmi významné využití je rovněž v petrochemickém průmyslu, kdy na základě analýzy hornin lze najít ložiska.\n\n"}
{"id": "71883", "url": "https://cs.wikipedia.org/wiki?curid=71883", "title": "Mřížovci", "text": "Mřížovci\n\nMřížovci (\"Radiozoa\") je kmen mořských jednobuněčných protistů, kteří vytvářejí své buňce mřížovité podpůrné struktury až ozdobné schránky s velkými otvory z oxidu křemičitého. Tyto křemičité schránky se usazují na dně moří v podobě radiolariového bahna. Mohou se vyskytovat i v planktonu.\nBývali řazeni mezi kořenonožce jako třída \"Radiolaria\", díky molekulární biologii se ale ukázalo, že tvoří vlastní kmen, spřízněný s dírkonošci a kmenem \"Cercozoa\" ve skupině Rhizaria.\n\nDo mřížovců patří dvě hlavní linie – Polycystina/Polycystinea a Acantharia/Acantharea. Do příbuznosti acanthareí patří i navržená skupina Taxopodida (obsahující např. rod \"Sticholonche\"), pro společný taxon byl navržen název Spasmaria.\n\nPoslední analýzy navíc ukazují, že se v případě mřížovců pravděpodobně jedná o parafyletickou skupinu a přirozenou vyšší skupinou jsou Retaria obsahující navíc dírkonošce, ze které se nejprve odvětvuje linie Polycystinea a zbytek se dělí na Acantharea a Foraminifera.\n"}
{"id": "71889", "url": "https://cs.wikipedia.org/wiki?curid=71889", "title": "Traxlerův protiútok", "text": "Traxlerův protiútok\n\nTraxlerův protiútok je v šachu ultraostrá varianta hry dvou jezdců v obraně, kterou poprvé použil český šachista a kněz Karel Traxler v roce 1890 (zdrcující účinnost této teoretické novinky na šokovaného mistra Reinische lze ocenit v sekci vybrané partie zcela dole). Je charakterizována tahy 1.e4 e5 2.Jf3 Jc6 3.Sc4 Jf6 4.Jg5 Sc5 a platí za jedno z nejostřejších a nejnepřehlednějších zahájení vůbec. Černý v něm obětuje rozsáhlý materiál za prudký útok. Traxlerův protiútok má řadu ideologických příznivců i odpůrců, kteří se již přes sto let bez výsledku přou o jeho korektnost.\n\nBílý má v zásadě tři dobrá pokračování, může:\n\n\n\nV anglicky mluvících zemích je Traxlerův protiútok znám též pod alternativním jménem Wilkes-Barre Variation (česky wilkes-barrská varianta). Jméno je odvozeno od města Wilkes-Barre v Pensylvánii, odkud pocházela skupina amatérských šachistů, kteří tuto variantu analyzovali a používali v první polovině 20. století.\n\nV Čechách variantu po letech zapomnění znovuobjevil a analyzoval Ladislav Rohlíček.\n\nV šedesátých a sedmdesátých letech variantu analyzoval ještě bez použití počítačů ruský mezinárodní mistr a korespondenční šachista Jakov Estrin a později maďarský mezinárodní mistr József Pálkövi a Američan Daniel Heisman, který vydal CD-rom s podrobným počítačovým rozborem varianty.\n\nVolně ke stažení je pak série článků \"Another Look at the Traxler Gambit\" od Maartena de Zeeuw psaná pro \"New In Chess.\"\n\nDe Zeeuwova analýza nevychází pro celou variantu zrovna příznivě, autor naznačuje několik možných slabých míst celého útoku. Určitou reakcí na tuto analýzu je článek \"Seven Ways to Refute the Traxler\" německého mistra Stefana Bückera, který jednotlivá možná vyvrácení kriticky rozebírá. Nicméně oba autoři se shodnou na tom, že varianta 5. d4 je neprávem opomíjená a pokud existuje skutečné vyvrácení Traxlerova protiútoku, může být právě zde.\n\n"}
{"id": "71899", "url": "https://cs.wikipedia.org/wiki?curid=71899", "title": "Prut", "text": "Prut\n\nSlovo prut může mít následující významy:\n\n"}
{"id": "71900", "url": "https://cs.wikipedia.org/wiki?curid=71900", "title": "Seznam přehradních nádrží na Slovensku", "text": "Seznam přehradních nádrží na Slovensku\n\nPřehradní nádrže na Slovensku ( ) větší než 100 ha a některé menší, seřazené podle rozlohy:\n"}
{"id": "71904", "url": "https://cs.wikipedia.org/wiki?curid=71904", "title": "Radio Proglas", "text": "Radio Proglas\n\nRadio Proglas je soukromá křesťanská rozhlasová stanice. Stanice začala vysílat na podzim roku 1995 jedním malým vysílačem na Svatém Hostýně, v současné době vysílá z 16 vysílačů a její signál pokrývá asi přibližně 40 % ČR. Mimo to je dostupné na internetu, přes satelit a v pozemním digitálním vysílání (DVB-T i DAB). Zakladatelem a ředitelem rádia je Mons. Ing. Martin Holík. \n\nRadio Proglas je neziskové radio vysílající bez reklam. Provoz radia hradí posluchači dobrovolnými příspěvky. Několikrát se potýkalo s různě vysokými dluhy, které se zatím vždy podařilo uhradit.\n\nNázev Radio Proglas odkazuje na veršovaný předzpěv staroslověnského překladu evangelií – Proglas.\n\nStanice se zaměřuje na program pro celou rodinu. Mimo vlastního programu vysílá též české vysílání Radia Vatikán a přebírá některé pořady Rádia 7, provozovaného společností Trans World Radio. Radio Proglas sídlí v Brně v budově Biskupského gymnázia.\n\nVedoucím hudebním redaktorem je Milan Tesař, který se hudebnímu vysílání a dramaturgii v Radiu Proglas věnuje od roku 1995.\n\nPopulární hudba\nKlasická hudba\nFolklorní hudba\n\nSoučástí programu Radia Proglas jsou i společné modlitby, které probíhají v přímém přenosu. V případě mše jde obvykle přenos z některého katolického kostela, občas je bohoslužba sloužena přímo ve studiu v Brně.\n\nKřesťanství\nVzdělávácí cykly\nLiteratura\nSociální\n\n\n\n\n\nDále Radio Proglas vysílá prostřednictvím digitálního satelitního vysílání, digitálního pozemního vysílání, digitálního rozhlasového vysílání, kabelové televize a internetu.\n\nRádio Proglas má sedm regionálních studií:\n\n\n\n"}
{"id": "71910", "url": "https://cs.wikipedia.org/wiki?curid=71910", "title": "Luganské jezero", "text": "Luganské jezero\n\nLuganské jezero ( , zastarale ; nebo ) je jezero v Lombardských Alpách. Leží na jihu kantonu Ticino ve Švýcarsku a v Lombardii v severní Itálii v nadmořské výšce 270 m. Je pojmenované podle města Lugano. Má rozlohu 48,7 km². Dosahuje maximální hloubky 288 m a má objem 6,5 km³.\n\nAčkoli není jezero obzvlášť velké, vyznačuje se rozmanitostí. Na jeho březích se střídají hory a pruhy polí v jednotlivých výběžcích jezera. Vzniklo v poslední době ledové v místech, kde se srazily dva ledovce. Důsledkem toho je jeho extrémně členitý tvar. Břehy jsou prudké, členité a krásné. Známé vyhlídkové hory na břehu jsou Monte Bré (925 m n. m.) na východě a Monte San Salvatore (912 m n. m.) na západě od Lugana; dále Monte Generoso (1701 m n. m.) na jihovýchodním břehu. Mezi jižními výběžky jezera leží poloostrov tvořený horou Monte San Giorgio (1097 m n. m.); přírodní rezervace, jež se na hoře rozkládá, je od roku 2003 zapsána na seznamu Světového dědictví UNESCO – je to totiž unikátní a mimořádně bohaté naleziště zkamenělin pravěkých mořských živočichů.\n\nPřítoky jezera jsou Vedeggio, Cassarate a Magliasina. Z jezera odtéká řeka Tresa, která ústí do Lago Maggiore. Jarní až letní vzestup hladiny dosahuje 1,5 m a je zapříčiněn táním sněhu v povodí jezera.\n\nNa jezeře je rozvinutá místní vodní doprava.\n\nDo Itálie zasahuje několik výběžků jezera a také se na jeho břehu nachází italská enkláva Campione d'Italia, která je známá svými kasiny. Jižně od Lugana prochází přes jezero po náspu Melide dálnice (E 35) a železnice. Tak jsou spojena města Bellinzona (Švýcarsko) a Como (Itálie).\n\nJelikož jezero leží v samotném nejjižnějším výběžku Švýcarska, má středomořské klima, je zde mnoho lázní a pobřeží láká mnoho turistů. Do okolí Luganského jezera se uchylovali do ústraní mnozí němečtí hudební skladatelé (Michael Jary, Martin Böttcher nebo Peter Thomas).\n\n"}
{"id": "71917", "url": "https://cs.wikipedia.org/wiki?curid=71917", "title": "Vydra mořská", "text": "Vydra mořská\n\nVydra mořská (\"Enhydra lutris\") neboli kalan je největší druh vydry a spolu s rosomákem největší šelma z čeledi lasicovitých. Zároveň je ze všech druhů vyder nejvíce přizpůsobena vodnímu životu. Mají nejhustší srst ze všech recentních savců.\n\nObývá mořské pobřeží Tichého oceánu od Japonska, přes asijské pobřeží Ruska a Aljašku až po Kalifornii. V 18.-19. stol. ale byla na většině tohoto území vyhubena lovci kožešin. Chráněna začala být teprve počátkem 20. století.\n\nŽiví se převážně mořskými ježovkami, ušněmi, mlži, hlavonožci a dalšími živočichy. Jen mořských ježovek zkonzumuje denně několik kilogramů (až čtvrtinu své hmotnosti). Vydra mořská je hravá a zvědavá a tyto její vlastnosti spolu s nádhernou kožešinou zapříčinily, že je člověk na některých místech téměř vyhubil.\n\nVydra mořská má zavalité tělo, bez ocasu měří 100 – 145 cm a dalších asi 30 cm připadá na mírně zploštělý ocas. Hmotnost dosahuje 15-45 kg, samci jsou výrazně větší než samice. Zbarvení srsti je převážně tmavě hnědé až šedohnědé, na obličeji světlejší. Starší zvířata mají obličej žlutavý až bílý. Hlava vydry mořské má mírně klabonosý profil, nápadné jsou dlouhé vibirsy (hmatové vousy) a výrazné hnědé oči. Naopak boltce jsou malé, téměř ukryté v srsti a částečně uzavíratelné. Mezi prsty má vydra mořská vyvinuté plovací blány, které jsou zvláště patrné na zadních končetinách.\n\nRodí jen jedno mládě, ojediněle dvojčata. Malé mládě se zdržuje na břehu, později ho matka nosí na břiše. V zajetí se vydra mořská může dožít až 30 let, v přírodě ale zřídka žijí déle než 10 let. Důvodem úhynu je často značné opotřebení chrupu, což je následek konzumace živočichů s tvrdými skořápkami.\nVydry mají mnoho přirozených nepřátel.\n\n\n"}
{"id": "71918", "url": "https://cs.wikipedia.org/wiki?curid=71918", "title": "Vadimonské jezero", "text": "Vadimonské jezero\n\nVadimonské jezero dnes nazývané Bassano ( , popř. ), jezero ve starověké Itálii, v jižní části Etrurie, v nynější provincii Terni u města Amelia (v antice zvaném Ameria).\n\nPoblíž jezera v roce 283 př. n. l. římští legionáři pod vedením konsulů Publia Cornelia Dolabelly a Gnea Domicia porazili etrusko-galské vojsko. Od té doby Římané začali pokoření italických kmenů a zabírání řeckých měst v jižní Itálii.\n\n"}
{"id": "71921", "url": "https://cs.wikipedia.org/wiki?curid=71921", "title": "Prut (jednotka)", "text": "Prut (jednotka)\n\nPrut je historická délková jednotka. Měla postupně několik variant:\n\n\n\n\n\n"}
{"id": "71924", "url": "https://cs.wikipedia.org/wiki?curid=71924", "title": "Drysvjaty", "text": "Drysvjaty\n\nDrysvjaty ( , nebo , ) je jezero v Litvě a v Bělorusku (Braslavský okres Vitebské oblasti), 2 km na jih od litevsko-lotyšské státní hranice. Má rozlohu 44,79 km², z čehož je v současnosti 10 km² na území Běloruska; do roku 1997, kdy byla podepsána smlouva mezi Litvou a Běloruskem o státní hranici Litvě náleželo 99,4 % plochy a jen 253 ha náleželo Bělorusku. Průměrná hloubka je 7,6 m. Průhlednost vody je v létě 7,8 m. Maximální hloubky dosahuje 33,3 m. Koncentrace minerálních solí: 221-274 mg/l. Rozkládá se na severovýchodním okraji Baltského pojezeří, je morénové a má lopatkový tvar.\n\nPobřeží je značně členité s množstvím valounů. Výška břehů dosahuje 15 m. Poloostrovy (na jihu): Drūkšių, Serbiejiškės, Grikiniškės pusiasalis. Zálivy: (na jihu): Drūkšių, Šaškų, Grikiniškės įlanka, (na severu): Tilžės a Garšvinės įlanka. Nedaleko je město Visaginas.\n\nPřitéká do něj 11 malých potoků a odtéká z něj řeka Prorva, která je přes jezero Obloje a řeku Drūkša spojená s řekou Dysnou (levý přítok Západní Dviny).\n\nRegulovaný odtok z jezera využívá hydroelektrárna \"Přátelství\" (Draugystės) (nedaleko vsi Drysvjaty (Bělorusko), která byla roku 1953 postavena spoluprací kolchozů Litvy, Lotyšska a Běloruska, které tehdy ještě byly republikami Sovětského svazu. Při její stavbě se zvýšila hladina jezera a jeho odtoku Prorva o 30 cm. Na jihovýchodním břehu se nachází Drysvjatský park. V jezeře žije mnoho druhů ryb.\n\nPro velkou rozlohu jezera se tvoří veliké vlny a také mlha, z toho důvodu se přísně nedoporučuje plavat daleko od břehu nebo se plavit malými nebo nedostatečně vybavenými plavidly. Protože je jezero v litevsko-běloruském pohraničí, pokud v něm chcete rybařit nebo plavat, musíte se zaregistrovat u pohraniční služby.\n\nV roce 1982 byla vedle jezera postavena Ignalinská jaderná elektrárna.\n\nVoda jezera je používána ke chlazení agregátů elektrárny. Následkem toho po spuštění elektrárny teplota vody v jezeře stoupla o 2 - 3 °C a značná část jezera nezamrzá ani v nejtužších zimách. Za rok se z jezera vypaří průměrně 600 mm vody. Má se za to, že díky zvýšení teplotě vody v jezeře rychleji rostou ryby. Kvůli blízké jaderné elektrárně je neustále monitorována radioaktivita vody v jezeře. Od prvních měření až dosud nebyla nikdy zaregistrována zvýšená radioaktivita, radioaktivita vždy odpovídala přirozené přírodní úrovni záření (pozadí).\n\n"}
{"id": "71927", "url": "https://cs.wikipedia.org/wiki?curid=71927", "title": "Svor (okres Česká Lípa)", "text": "Svor (okres Česká Lípa)\n\nSvor (něm. \"Röhrsdorf\") je obec v okrese Česká Lípa, při jižní straně Lužických hor, v nadmořské výšce 435 metrů. Žije zde  obyvatel. Obcí protéká Boberský potok a prochází jí silnice č. 9 spojující Šluknovský výběžek s vnitrozemím. Obec má velice dobré autobusové a vlakové spojení. Obec Svor se skládá ze dvou místních částí - Svor a Rousínov. Dále k obci patří samota Nová Huť. V celé obci je registrováno celkem 322 domů, z toho v samotném Svoru 247. Svor leží v kopcovitém terénu.\n\nPrvní zmínka o obci pochází z roku 1395. Při volbě názvu \"Svor\" došlo zřejmě k omylu, neboť hornina tohoto názvu se v okolí nevyskytuje. Je možné, že je odvozen ze vsi sevřené horskými svahy. Původní název vsi byl uváděn roku 1555 Rykrštorf. Ve středověku byli obyvatelé Svoru zcela závislí na obživě, kterou jim poskytovaly místní hluboké lesy.\n\nSvor náležel k panství Zákupskému. Nejstaršími doloženými majiteli byli Berkové z Dubé a z Lípy. Mezi vlastníky jsou uváděni Kolovratové a šlechtický rod Habsburků z Toskánska. Panství vlastnil také po 14 let syn Napoleona Bonaparte, vévoda přezdívaný Orlík, jenž musel žít v Rakousku pod dohledem císaře Františka I. a nikdy se do Svoru a na Zákupské panství nedostal. V poslední čtvrtině 19. století nestačilo využívání půdy k obživě místního obyvatelstva, což mělo za následek rozvoj domácích prací. U obce byly v 18 a 19 století postaveny vojenské tábory. Roku 1826 zde byla postavena barvírna a pak i sirkárna.\n\nV 1866 se začala stavět železniční trať z Bakova nad Jizerou do Rumburku, která vede přes Svor. Hornatý terén si vyžádal mnoho náročných zemních staveb. Jednou z nich je železniční násep ve Svoru, který má výšku 15 m. Nejdříve byl postaven úsek ze Svoru do Cvikova a až v roce 1905 byl postaven úsek až do Jablonného v Podještědí, kde se trať napojila na již dříve postavenou trať z Mimoně do Liberce. Úsek ze Svoru do Cvikova byl zrušen po roce 1960.\n\nV roce 1910 měl Svor 1 475 obyvatel, spolu s místní částí Rousínov 1 920.\n\nPo druhé světové válce zde došlo ke kompletní výměně obyvatelstva.\n\nV lednu 2012 obec získala od předsedkyně poslanecké sněmovny Miroslavy Němcové dokument o udělení znaku i vlajku obce. Jejich autorem byla Jana Filipová a vexilolog Petr Exner.\n\nV roce 1750 postavil na Nové louce sklářský mistr z falknovské huti Jan Václav Müller novou sklárnu, nazvanou později Nová Huť. Po jeho smrti ji vedla vdova po něm, která měla k ruce 11 sklářů. V roce 1857 se huť stala majetkem zákupské vrchnosti, konkretně excísaře Ferdinanda I. Habsburského a roku 1875 nadobro vyhasla. V roce 1881 byla část objektů zbořena a zbytek shořel při požáru roku 1895.\n\nV roce 1873 byla založena sklářská huť Tereza. Dodávání palivového dřeva pro hutě se stalo obživou pro mnoho místních obyvatel. Nyní již ve Svoru sklářství není.\n\nNa katastr obce zasahuje hora Klíč (760 m. n m.) se stejnojmennou přírodní rezervací V okruhu 4 km je dalších řada vrchů, náležících do Lužických hor - mimo zmiňovaného Klíče Velký Buk (736 m.), Stožec (665 m.), Rousínovský vrch (660 m.), Bučina (534 m.) a přímo ve Svoru Sokolík (501 m.) Poblíž vsi je zřícenina hradu Milštejn a vodní nádrž i přírodní památka Naděje. Přes Svor vedou značené turistické trasy, pro pěší turisty červená od Nového Boru a zelená od Cvikova. Vede tudy cyklotrasa 3007 od Cvikova. V obci se nachází stanice na železniční trati Bakov nad Jizerou – Jedlová. Do roku 1977 též ze Svoru odbočovala trať do Cvikova a Jablonného v Podještědí.\n\nAsi 250 metrů severozápadně od okraje obce se při modře značené turistické cestě v údolí Boberského potoka nachází \"Svorský rybník\" (v první polovině 20. století zvaný též \"Schillerův rybník\", v mapách z počátku 21. století označen jako \"Jezírko\"). V tomto lesním rybníku je možnost koupání. Na rozcestí v lese severně od Svorského rybníka se nachází kamenný sloupek s obrazem sv. Antonína, opravený v roce 2008.\n\n\n\n\n"}
{"id": "71931", "url": "https://cs.wikipedia.org/wiki?curid=71931", "title": "Tabla", "text": "Tabla\n\nTabla je dvojice bubnů odlišné velikosti, konstrukce i zvuku. Tabla jsou perkusivní hudební nástroje, podle Sachs-Hornbostelovy klasifikace hudebních nástrojů patří mezi membranofony. Jejich název pochází z arabštiny, kde \"tabl\" znamená buben. Jsou populární především v severní Indii, kde se používají v náboženské, klasické i populární hudbě. Při hře hráč sedí na zemi a bubny má umístěny před sebou na kruhových podložkách, zvaných \"adhara\". Pravou rukou se hraje na buben s vyšším laděním, zvaný \"dajan\", levou rukou se hraje na \"bajan\", laděný níže.\n\nTělo menšího bubnu, zvaného \"dajan\" (pravý), \"dahina\", \"siddha\" či \"tabla\" je vyrobeno z jednoho kusu tvrdého dřeva. Má mírně kuželovitý tvar, blížící se válcovitému. Jeho základna má přibližně o 4 cm větší průměr než jeho vrchní část. Ta je potažená kozí kůží, napínanou pomocí kožených pásků, zvaných \"čot\". K přesnému doladění slouží dřevěné válečky (\"gattha\"), umístěné pod koženými pásky. Dajan se ladí podle tóniny hrané skladby na základní nebo jiný důležitý tón stupnice. K posouvání válečků při ladění slouží malé kladívko.\n\nTělo většího bubnu, zvaného \"bajan\" (levý), \"dagga\", \"dhámá\" nebo \"duggí\", tvoří přibližně polokulová nádoba, vyráběná z bronzu, mědi, mosazi či jiného kovu a někdy též z hlíny nebo dřeva. Otvor je opět potažen kozí kůží, napínanou pomocí kožených pásků (\"čot\"). Bajan se obvykle neladí na žádný určitý tón tóniny, neboť při hře je hojně využívaná glisandová technika, při níž lze tlakem dlaně na blánu plynule měnit výšku znějícího tónu. Právě toto glisando a široký zvukový rozsah jsou pro tabla typické. Podobný charakter zvuku má i jihoindický \"ghatam\" či africké \"udu\".\n\nObě kožené membrány (\"puri\") mají okraje ukončené pletenou koženou obroučkou (\"pagri\"), k níž jsou připevněny napínací pásky. Po obou stranách kůže je na obvodu asi 1 cm široký kožený proužek zvaný \"kinar\" nebo \"kani\". Na membránu je nanesen černý disk (\"šijahi\", \"šjahi\", \"gáb\"), jehož velikost a tloušťka určuje výšku a barvu zvuku. Disk vzniká postupným nanášením soustředných kruhů z pasty vytvořené z vody a směsi, obsahující mouku, škrob, práškové kovy a jejich oxidy, uhlík a další přísady. Volná plocha membrány mezi okrajem \"kinar\" a diskem \"šijahi\" se nazývá \"sur\".\n\nPodle některých legend jsou tabla stará tisíc let. Nejčastěji se uvádí, že je vytvořil perský básník Amir Khosro Dehlavi (Amir Khursuro) ve 13. stoletím rozpůlením bubnu \"pakhavadž\". V jeho textech však žádné zmínky o tablech nejsou. Nejstarší doložené vyobrazení a popis bubnů tabla se objevuje až v 18. století. Během let se vzhled bubnů proměňoval, velikost \"dajanu\" se zmenšovala a velikost \"bajanu\" zvětšovala. Tabla se postupně stala hlavním perkusním nástrojem severoindické hudby a pronikla i do hudby jihoindické. V současnosti existuje v Indii šest hlavních stylů hry na tabla.\n\n"}
{"id": "71942", "url": "https://cs.wikipedia.org/wiki?curid=71942", "title": "Bitva na Dagorladu", "text": "Bitva na Dagorladu\n\nBitva na Dagorladu byla největší bitvou druhého věku ve fiktivním světě J.R.R. Tolkiena Středozemi. V roce 3434 D. v. se v ní na pláni Dagorlad u severozápadních hranic země Mordor střetla vojska Posledního spojenectví elfů a lidí vedená Elendilem a Gil-galadem s vojskem skřetů a dalších služebníků Temného pána Saurona. Armády Posledního spojenectví v ní zvítězily a získaly tak možnost k útoku na Sauronovu pevnost Barad-dûr.\n\nKdyž v roce 3429 D. v. Sauron napadnul Gondor a jeho vojáci se zmocnili Minas Ithil, uvědomili si lidé a elfové, že Temný pán je všechny jednoho po druhém porazí, pokud proti němu neuzavřou spojenectví. Poslední velekrál Noldor Gil-galad a král Arnoru Elendil proto v roce 3430 uzavřeli Poslední spojenectví elfů a lidí. Na stranu spojencům se postupně přidali elfové z Lórinandu a Velkého zeleného hvozdu a také trpaslíci z Khazad-dûm. V roce 3434 když byly armády připraveny, vyrazili spojenci vstříc Mordoru. Sauron, jehož vojska se rozpínala na jižním okraji Rhovanionu, začal před postupujícími elfy a Dúnadany stahovat své oddíly zpátky do své opevněné země. Při ústupu zničili služebníci Temného pána úrodnou zemi entek, která byla později známa jako Hnědé země. Spojenci nakonec stanuli nedaleko Černé brány na pláni Dagorlad, kde se jim postavilo Sauronovo vojsko. Armáda Temného pána byla složena ze skřetů, Východňanů, Haradských a Černých Númenorejců.\n\nTolkien se o průběhu bitvy na Dagorladu ve svém díle nijak podrobně nezmiňuje. Je uvedeno, že slaběji ozbrojení elfové z Velkého zeleného hvozdu a Lórinandu vedeni svými pány Oropherem a Amdírem, měli v bitvě obrovské potíže a byli skřety zatlačeni do Mrtvých močálů, kde zemřela více než polovina těchto elfů včetně Amdíra. I přes těžké ztráty však nakonec spojenci nad přesilou Sauronových sluhů zvítězili.\n\nVítězství umožnilo spojencům postupovat hlouběji do Sauronovy říše. Elfové a lidé rozbořili Morannon a pronikli až k Barad-dûr, kterou následně sedm let obléhali. Nakonec byl Sauron přemožen Elendilem a Gil-galadem, kteří ovšem v souboji také zahynuli. Elendilův syn Isildur pak Temnému pánovi usekl prst s Vládnoucím prstenem a přivlastnil si jej. Sauron byl poražen a druhý věk tak skončil.\nV sindarštině název \"Dagorlad\" znamená bitevní pláň. Ve filmové trilogii Pán prstenů je jméno tohoto místa zkomoleno na různých mapách na \"Dagorland\".\n\n"}
{"id": "71946", "url": "https://cs.wikipedia.org/wiki?curid=71946", "title": "Dryvjaty", "text": "Dryvjaty\n\nDryvjaty ( , ) je šesté největší jezero v Bělorusku. Nachází se v Braslavském rajónu ve Vitebské oblasti na severovýchodním okraji Baltského pojezeří. Je jedním ze skupiny Braslavských jezer. Kotlina jezera vznikla přehrazením. Má rozlohu 32,6 km² (podle jiných zdrojů až 36,1 km²). Je 9,86 km dlouhé a maximálně 4,5 km široké. Dosahuje maximální hloubky 18 m (podle jiných zdrojů jen 12 m) a průměrná hloubka je 6,1 m. Leží v nadmořské výšce 130 m.\n\nDélka pobřeží je 37,6 km. Jižní a východní břehy jsou mělké a zarůstající, severní a západní jsou hlubší. Povrch břehů je písečný a písčito-štěrkovitý a na několika větších úsecích bažinatý. Pobřeží je ploché a převážně je pokryté jehličnatými a smíšenými lesy. Na jihu a jihozápadě k jezeru zasahuje lesní oblast Belmont. Pobřeží v pásu širokém 20 až 200 m je pokryté vodním a bažinatým rostlinstvem a keři.\n\nDno do hloubky 3,5 až 5 m je tvořeno pískem a písčitými usazeninami, ve větších hloubkách pak jílem a sapropelem. Pás mělčin je široký 150 až 300 m a klesá pozvolna. Ve střední části jezera se střídají hluboké propadliny s mělčinami.\n\nNa jezeře je šest ostrovů o celkové rozloze 0,92 km².\n\nDo jezera ústí řeky Usvnca, Zolvica, Okuijovka, Raka a šest potoků. Jeho povodí má rozlohu 459 km². Ze severovýchodního rohu jezera odtéká řeka Drujka (levý přítok Západní Dviny). Na jezeře často vznikají severozápadní a západní větry. Nejklidněji je brzy ráno a večer.\n\nV létě se voda rychle ohřívá. Obsah kyslíku je vysoký. Mineralizace vody dosahuje 200 až 240 mg/l. Průzračnost je 2,5 m.\n\nV pobřežním pásmu rostou zde v Bělorusku vzácné druhy řečanky (najas flexilis a najas minor) a přeslenice vodní. V jezeře žije přibližně 20 druhů ryb (cejn velký, candát obecný, okoun říční, plotice obecná, lín obecný, síh malý, mník jednovousý, jelec jesen, karas obecný, štika obecná a také úhoř říční). Bylo zde pozorováno hnízdění labutě velké.\n\nNa kopcích podél severního břehu jezera leží město Braslav. Na severovýchodním břehu je turistická chata a na jihovýchodním přírodní památka Achremovecký park Belmont. Severně od jezera je sanatorium \"Braslav\". V Braslavi na šíji mezi vesnicí a jezerem Novjata je hradiště s archeologickými vykopávkami.\n\n"}
{"id": "71947", "url": "https://cs.wikipedia.org/wiki?curid=71947", "title": "Plus", "text": "Plus\n\nVýraz plus může znamenat:\n\n"}
{"id": "71948", "url": "https://cs.wikipedia.org/wiki?curid=71948", "title": "Narač", "text": "Narač\n\nNarač nebo Naroč ( , ) je jezero v Mjadzelský rajón v Minské oblasti v Bělorusku. \"Narač\" je největší běloruské jezero a je součástí skupiny jezer, do které dále patří jezera Mjastra, Batoryn a Blednaje. Vzniklo před několika tisíci lety po ustoupení ledovce. V cestě ledovce na sever stál Svencjanský val. Voda od tajícího ledu vytvořila ohromné vodní prostranství, z kterého se posléze, při snížení úrovně vody oddělila jezera tvořící Naračanská jezera. \"Narač\" je typická ukázka přírody severního \"Běloruska\", Běloruského pojezeří. Má rozlohu 79,2 km², průměrnou hloubku 11 m a dosahuje maximální hloubky 25 m. Délka největšího průměru je 12,8 km. Délka pobřeží je 41 km. Objem vody je 710 mil m³. Rozloha povodí je 199 km².\n\nRozsah kolísání hladiny je asi 2 m. Nejvyšší úrovně dosahuje v dubnu a nejnižší v říjnu až prosinci. Zamrzá uprostřed prosince a romrzá v březnu nebo dubnu. Z jezera vytéká řeka Narač (přítok Němanu).\n\nV jezeře žije 22 druhů ryb. Největší z nich je štika.\n\nV době 1. světové války v blízkosti jezera proběhly velké bojové operace.\n\nV blízkosti jezera se nacházel pionýrský tábor mezinárodního významu \"Zubriňok\", který byl po rozpadu SSSR přeměněn na Mezinárodní mládežnický tábor Zubrania. Okolí je populární turistickou oblastí.\n"}
{"id": "71949", "url": "https://cs.wikipedia.org/wiki?curid=71949", "title": "Tomáš Mrázek", "text": "Tomáš Mrázek\n\nTomáš Mrázek (* 24. srpna 1982 v Brně, Československo) je český horolezec, bývalý reprezentant ve sportovním lezení a mistr světa, vítěz Rock Masteru světového poháru v lezení na obtížnost. Také mistr ČR, juniorský mistr světa a vítěz evropského pohár juniorů v této disciplíně. Žije v Brně, velkou část zimní sezony jezdil lézt do jižních krajů, kde klima umožňuje trénovat venku. Po ukončení závodní kariéry se věnoval trenérství a stavění lezeckých cest na umělých stěnách.\n\nS lezením začal roku 1997 na Stránské skále v Brně. V roce 1999 vylezl první cestu klasifikace 8a. Studoval střední průmyslovou školu a od té doby se již věnuje lezení naplno a profesionálně. V roce 2000 se stal mistrem České republiky v lezení na obtížnost.\n\nV prosinci 2016 byl hlavním rozhodčím na Mistrovství Slovenska v lezení na obtížnost na stěně K2 v Bratislavě. \n\nV letech 2000 – 2005 se stal mistrem České republiky.\n\nV roce 2001 se ve švýcarském Wintherturu stává vicemistrem světa a vítězí i na juniorském mistrovství světa v rakouském Imstu. Na závodech Rock Master v italském Arcu přidává další vítězství. Ve světovém poháru vítězí ve dvou závodech.\n\nV celkovém hodnocení Světového poháru 2002 je druhý. Jako druhý přelézá legendární cestu Undeground 9a RP v italském Massone.\n\nV roce 2003 svoji přípravu zaměřuje na vrchol sezóny – mistrovství světa. V roce 2003 se ve francouzském Chamonix stává mistrem světa a zdolává cestu \"Sanskij par\" 9a ve slovinském Ospu. Vicemistr ČR v boulderingu.\n\nV roce 2003 se stal mistrem světa, v roce 2004 zvítězil ve Světovém poháru v lezení na obtížnost.\n\nV roce 2004 se stává v posledním závodě vítězem Světového poháru ve slovinské Kranji.\n\nRoku 2005 získává od Českého horolezeckého svazu mimořádné ocenění \"Výkon roku 2005\" za obhájení titulu Mistra světa v lezení na obtížnost a také za spoustu dalších hodnotných přelezů na skalách. Na Světových hrách Duisburgu získal stříbrnou medaili.\n\nV roce 2006 byl nominován na prestižní mezinárodní ocenění La Sportiva Competition Award za závodní výsledky.\n\n\n"}
{"id": "71952", "url": "https://cs.wikipedia.org/wiki?curid=71952", "title": "Bezděkov nad Metují", "text": "Bezděkov nad Metují\n\nObec Bezděkov nad Metují () leží ve východních Čechách v okrese Náchod asi 5 km severovýchodně od města Hronova na náhorní plošině nad řekou Metují ve výšce asi 500 m. Žije zde  obyvatel. V obci je evidováno 207 domů.\n\nJeho poloha nabízí pěkné výhledy do krajiny - na část polských Stolových hor (Góry Stolowe), Broumovské stěny, Krkonoše a Orlické hory. V dolní části obce stojí původní chalupy, nedávno rekonstruovaný hotel na Mýtě a hned vedle něj i Hospoda na Mýtě.\n\nV obci se nachází základní a mateřská škola. Leží hned vedle kostela. Z důvodu nedostatku žáků je pouze do 4. třídy a spojila se s ZŠ Police nad Metují. V obci působí skupina Českého červeného kříže, Tělovýchovná jednota Sokol Bezděkov nad Metují, Sbor dobrovolných hasičů a hudební skupina BTK.\n\nObec byla založena ve 13. století Břevnovským klášterem v době kolonizace pohraničního hvozdu. Pravděpodobně již stála, jako několik dalších obcí, před nájezdem Tatarů v roce 1241. Lokátorem, čili osobou pověřenou založením obce, byl jakýsi Čech jménem Bezděk, po kterém se vesnice jmenuje.\n\n\n"}
{"id": "71955", "url": "https://cs.wikipedia.org/wiki?curid=71955", "title": "Ánápána", "text": "Ánápána\n\nÁnápána sati (pálí, \"ánápána smrti\" v sanskrtu) je základní buddhistická meditační technika, v níž je pozornost upřena na dýchání. Překládá se proto nejčastěji jako vědomé dýchání. Používá se samostatně nebo také jako doprovod jiných technik, kde zabraňuje ztrátě pozornosti.\n\nNejprve si člověk najde tiché a klidné místo a usadí se do pohodlné pozice tak, aby měl krk a záda napřímená. Někomu vyhovuje spíše ranní doba, jiný preferuje večer.\n\nMeditující dýchá přirozeně, nepokouší se měnit tempo dýchání. Když dýchá zhluboka, uvědomuje si, že dýchá zhluboka, když dýchá krátce, ví, že dýchá krátce. Nejlépe je se soustředit na špičku nosu nebo na horní ret, kde člověk dech cítí.\n\nPokud to pomáhá při soustředění, je možné nádechy a výdechy počítat.\n\nV netrénované mysli se neustále objevuje mnoho myšlenek, které ruší soustředění. Stejně jako mořské vlny myšlenky vyvstávají a opět mizí. Pokud si jich meditující nevšímá, pomalu zanikají. Naproti tomu, když jim člověk věnuje pozornost, je brzy ztracen v síti stále nových a nových myšlenek.\n\nPokud dojde ke ztrátě koncentrace, je třeba se vyvarovat rozmrzelosti a klidně obrátit pozornost zpět k dýchání. \n\nZe začátku stačí meditovat 10 minut a i později je dobré asi po 30 minutách sezení udělat přestávku a protáhnout se. I během ní je možné v meditaci pokračovat a soustředit se na chůzi a přítomnou pozici těla (viz satipatthána).\n\nÚčelem této meditace je uklidnění mysli a rozvoj vnitřního míru.\n"}
{"id": "71956", "url": "https://cs.wikipedia.org/wiki?curid=71956", "title": "Chudý kraj", "text": "Chudý kraj\n\nChudý kraj je název obrazu malíře a rytce Maxe Švabinského.\n\nTento obraz vznikal v letech 1899 – 1900 a je považován za nejvýznamnější reprezentativní dílo české symbolické malby přelomu 19. a 20. století. Vznikl jako přirozený důsledek umělcova půlročního pobytu v Paříži. Obraz je výjimečný jednofigurovou kompozicí a monumentalitou, jež představuje významný posun v umělcově tvorbě. Dílo bylo vytvořeno s jasnou představou o znázornění „harmonie fialového vřesu a modré oblohy a dívky, která by to symbolizovala...“. K velkému zklamání umělce se však při jednom z restaurování změnil fialový vřes na modrý a zcela se tak změnil celkový ráz obrazu. Dívka na obraze je Švabinského první žena, Ela Vejrychová.\n\n"}
{"id": "71960", "url": "https://cs.wikipedia.org/wiki?curid=71960", "title": "Söll", "text": "Söll\n\nSoell (německy Söll) je obec rakouské spolkové země Tyrolsko. Toto lyžařské a turistické středisko s 3.500 obyvateli a ubytovací kapacitou pro 4.000 návštěvníků leží v nadmořské výšce 703m.\n\n"}
{"id": "71961", "url": "https://cs.wikipedia.org/wiki?curid=71961", "title": "Dněstr", "text": "Dněstr\n\nDněstr ( / Dnister, , , ve starověku a starořecky \"Danastris\") je řeka na Ukrajině a v Moldavsku, přičemž částečně tvoří hranici mezi oběma státy. V Moldavsku se východní břeh mezi řekou a hranicí nazývá Transnistrie nebo Podněstří. V okolí města Chotyn odděluje historické regiony Podolí a Besarábii. Řeka je 1352 km dlouhá. Povodí má rozlohu 72 100 km².\n\nŘeka pramení na severních svazích Karpat v nadmořské výšce přibližně 900 m v Haliči na Ukrajině poblíž hranic s Polskem. Ústí do Dněsterského limanu u pobřeží Černého moře. Ten je největším jezerem Ukrajiny. Na horním toku (nad městem Halyčem) teče hlubokou úzkou dolinou a má charakter horské bystřiny (rychlost toku 2 až 2,5 m/s). Na tomto úseku přijímá velké množství přítoků především zprava z karpatských svahů, z nichž největší je Stryj. Pod \"Halyčem\" je řeka klidnější, ale dolina je i nadále úzká a hluboká. Na středním toku přijímá přítoky pouze zleva. Jsou to Zolota Lipa, Strypa, Seret, Zbruč, Smotryč, Murafa. Pod městem Mohyliv-Podilskyj se dolina mírně rozšiřuje a jen v několika místech se zužuje mezi výběžky Podolské vysočiny dosahujícími k řece. V korytě jsou nevelké slapy. V roce 1954 byla u města Dubăsari vybudována hráz Dubăsarské vodní elektrárny a za ní tak vznikla Dubăsarská přehrada. Pod městem Tiraspol řeka vtéká do Černomořské nížiny a dolina se rozšiřuje na 8 až 16 km. Na dolním toku přijímá zprava řeky Răut, Byk, Botna.\n\nVětší sídla, jimiž Dněstr protéká, jsou (od pramene k ústí): Sambir, Mykolajiv, Novyj Rozdil, Halyč, Zališčyky, Chotyn, Mohyliv-Podilskyj, Jampil, Soroca, Rîbnița, Bendery, Tiraspol. U Dněsterského limanu leží Bilhorod-Dnistrovskyj.\n\nZdroj vody sněhový a dešťový. Často dochází k prudkým vzestupům úrovně hladiny, které jsou způsobeny letními přívalovými dešti. Nezřídka dochází k povodním. Průměrný roční průtok vody ve městě Bendery činí 310 m³/s, maximální až 2500 m³/s a minimální 14,7 m³/s. Celkově řekou ročně proteče 8,7 km³ vody. Led v zimě je na řece nestálý, někdy pouze plují kry a pokud je zima teplá, neobjevuje se vůbec.\n\nLodní doprava je zavedená od města Soroca do Dubăsari a od Dubăsari k ústí. Hlavní přístavy jsou Mohyliv-Podilskyj, Soroca, Bendery, Tiraspol.\n\n"}
{"id": "71964", "url": "https://cs.wikipedia.org/wiki?curid=71964", "title": "Marketingová propagace", "text": "Marketingová propagace\n\nMarketingová propagace (též propagační mix nebo komunikační mix či slangově \"promo\") je cílené oslovení kupujícího, ke kterému je směřované určité sdělení. Je jednou ze čtyř součástí marketingového mixu.\n\nPropagace se rozděluje na 8 druhů:\n\nJedna z činností propagace je reklama. Reklama je placená neosobní forma komunikace mezi zákazníkem a obchodníkem. Zprostředkovatelem reklamy jsou typicky masová média. Cílem reklamy je zisk a zvýšení prodeje výrobku, či nějaké služby.\n\nPropagace jako taková se zaměřuje na určitou cílovou skupinu zákazníků. Skupiny můžeme rozdělit například podle věku (školní děti, teenageři, singles, mladé rodiny s dětmi, rodina s velkými dětmi, před seniorský věk, senioři), pohlaví a bydliště.\n\nPropagaci lze tedy chápat komunikace mezi firmou a zákazníkem (i potenciálním), jejím principem je seznamovat zákazníka s výhodami nabízeného produktu, přimět (vnutit se) zákazníka k jeho koupi.\n\n\nPostupným vývojem marketingu bylo navrženo několik dalších upřesňujících nebo pozměňujících verzí. Philip Kotler navrhuje přidat do mkt mixu další \"dvě P\":\nPodle Kotlera význam marketingového mixu stoupá zejména ve 21. století, kdy je řada trhu již obsazená a je nutné vytvářet další příležitosti.\n\nSpolečnosti nestačí koncept 4P, ani Kotlerovo rozšíření, vznikají další mixy.\nRobert Lauterborn vytvořil koncepci \"čtyř C\", která zohledňují marketingový mix z pohledu zákazníka. Jak uvádí i Kotler, zatímco se marketéři na sebe dívají jako na lidi prodávající produkt, zákazníci se považují za lidi kupující hodnotu. Proto Lauterborn pozměňuje původní čtyři P následovně:\n\n\nDalší nadrámec koncepcí „6P“ a „4C“ je koncepce \"čtyř S\", která vyjadřuje i směřování na zákazníka a také klade důraz i na jiné složky, především:\n\n\n"}
{"id": "71970", "url": "https://cs.wikipedia.org/wiki?curid=71970", "title": "Trnava (rozcestník)", "text": "Trnava (rozcestník)\n\nNázev Trnava má více obcí nebo částí obcí:\n\na také vodních toků:"}
{"id": "71971", "url": "https://cs.wikipedia.org/wiki?curid=71971", "title": "Kluky (Hradec Králové)", "text": "Kluky (Hradec Králové)\n\nKluky () jsou okrajové katastrální území města Hradce Králové rozkládající se mezi Novým Hradcem Králové, Třebeší a Roudničkou. Kluky nejsou samostatnou čtvrtí, spadají do místní části Nový Hradec Králové, včetně její komise místní samosprávy. V roce 2011 zde žilo v 501 domech celkem 1 968 obyvatel.\n\nPrvní písemná zmínka o této čtvrti pochází z roku 1451 pod názvem Kluk, což značilo ve staré češtině vyklučený, vykácený les. Současný název je úředně používán od roku 1923. Kluky byly jednou z prvních, které patřily do městského majetku.\n\nV roce 1398 král Václav IV. daroval Hradci Králové osady Kluky, Třebeš a Hrdlořezy spolu s vykáceným lesem. V roce 1451 byl hradeckým správcem mostů jmenován Vít Sexberk, měl opravovat mosty a vybírat mýtné. Jako platbu za to obdržel osady Kluky a Třebeš společně s domy, selskými rodinami, poli, loukami, pastvinami, lesy, a to až do třetí generace svého rodu. O osmnáct let později založilo město Hradec Králové poblíž Kluků rybníky Datlík a Cikán, které byly v roce 1835 vysušeny a obnoveny v roce 1898. Podle nařízení Habsburků byly Kluky městu dvakrát konfiskovány a později vráceny (1547–1549 a 1620–1628). Během třicetileté války byla vesnice zcela vypálena.\n\nKluky byly původně přiděleny k farnosti kostela sv. Antonína v Mýtském Předměstí, po stavbě kostela sv. Jana Křtitele do jeho farnosti a v roce 1772 do farnosti kostela sv. Antonína na Novém Hradci Králové. Vesnice měla také svého šoltyse. V roce 1848 jím byl Václav Kňourek a následující rok ho nahradil Jan Srdínko.\n\nV roce 1849 vytvořily Roudnička a Kluky společnou politickou, ale ne katastrální obec. Také pozemky zůstaly odděleny. Majetek této obce sestával jen z domu č. 4 a pozemku o rozloze 12 hektarů 88 arů a 99 m. Na počátku 20. století měly samotné Kluky celkovou rozlohu 106 hektarů, 33 arů a 84 m.\n\nV letech 1773–1900 Kluky nevykazovaly aktivní veřejný život, protože měly jen asi dvě desítky domů. V prvních dvaceti letech dvacátého století se však tato vesnice zdvojnásobila. Vznikly tady dvě restaurace – „U Cabicarů“ a „U Zubrů“, které se staly centrem kulturního a společenského života Kluků. Působila zde také ochotnická divadelní skupina „Dramatická společnost Vojan“, mládežnický spolek „Dobromil“, místní organizace baráčníků a malorolníků „Domovina“ a pak všechny tehdejší hlavní politické strany. Restaurace „U Cabicarů“ byla také sídlem novohradeckého pojištění zemědělských zvířat. V roce 1921 byla ves elektrifikována.\n\nPo řadě konfliktů mezi občany obou osad, které byly primárně politické, se Kluky v roce 1924 staly nezávislou obcí se svou vlastní samosprávou. První komunální volby proběhly v Klukách 14. listopadu téhož roku. Ale nezávislost vesnice netrvala dlouho. Dne 1. dubna 1942 byl vytvořen tzv. Velký Hradec Králové a Kluky jsou od té doby jeho součástí.\n\n\n\nDo Kluků jezdí s asi hodinovým intervalem i vybrané spoje trolejbusové linky č. 1, tento úsek je unikátní tím, že zde není trolejové vedení a trolejbus je poháněn pomocí přídavného dieselagregátu.\n"}
{"id": "71973", "url": "https://cs.wikipedia.org/wiki?curid=71973", "title": "Hobit aneb Cesta tam a zase zpátky", "text": "Hobit aneb Cesta tam a zase zpátky\n\nHobit aneb Cesta tam a zase zpátky (v anglickém originálu \"\") je fantasy román anglického spisovatele J. R. R. Tolkiena, který byl poprvé vydaný 21. září 1937. Vznikl s ještě větším úspěchem. V češtině kniha poprvé vyšla v roce 1978 v překladu Františka Vrby.\n\nKniha je sice určena pro dětské čtenáře, ale zároveň zapadá do autorem budované sítě příběhů a legend. Kniha velmi rozsáhle popisuje především reálie Středozemě a díky tomu se lze do příběhu opravdu ponořit. Tolkien svým dílem stvořil skutečný svět, postavy v příběhu neustále narážejí na minulost Středozemě, na věci, které se staly tak dávno, že si je již nikdo nepamatuje a přesto zasahují do jejich současnosti. Světem a příběhy se inspirovalo mnoho dalších děl, ať už literárních, filmových nebo počítačových her.\n\nDo domu hobita Bilba Pytlíka přišel jednoho dne čaroděj Gandalf. Čaroděj pak proti vůli mladého hobita přivedl do jeho nory třináct trpaslíků, před nimiž označil Bilba za vynikajícího lupiče. Takto začíná dobrodružná výprava za získáním pokladu, o který trpaslíky před mnoha lety připravil drak Šmak. Výprava vedená Gandalfem a Thorinem Pavézou již druhého dne opustila Kraj a při cestě k Osamělé hoře se záhy dostala do mnoha nebezpečných situací. Nejprve Bilba a jeho přátele málem snědla trojice zlobrů. Poté výprava navštívila „Poslední domácký dům“ v Roklince, kde se trpaslíci, hobit a čaroděj setkali s elfy a jejich mocným pánem Elrondem, který jim před dalším putováním poskytl mnoho důležitých rad.\nPrvní velkou překážku při jejich cestě na východ však představoval teprve obtížný přechod Mlžných hor, při němž došlo k dramatickým událostem. Výprava byla v horách zajata skřety. Při zběsilém úprku skřetími tunely se navíc Bilbo ztratil v podzemních jeskyních. Osamocen a ve tmě se nakonec doplazil až na samé dno jeskynního systému, kde narazil na záhadný prsten pohozený na zemi. Pod Mlžnými horami také potkal tvora známého jako Glum. Glum, který byl kdysi také hobitem, byl vlastníkem Bilbem nalezeného kouzelného prstenu, který mu dával dlouhověkost a zároveň jej činil neviditelným. Aby mohl opustit Glumovu jeskyni, absolvoval s ním Bilbo soutěž v hádankách. Po hádankách ve tmě, při kterých šlo Bilbovi o život, utekl hobit z jeskyní i s Glumovým prstenem. Při útěku pak Bilbo odhalil část tajemství nalezeného prstenu. Neznal však jeho původ a nevěděl nic o jeho ničivé síle.\n\nPo shledání s ostatními prchala výprava dál na západ od hor. Skřetí pronásledovatelé, ke kterým se přidali i nebezpeční vrrci však Bilba a jeho přátele dohnali a před tímto nebezpečím je zachránil teprve včasný přílet a pomoc obrovských orlů. Z orlího hnízda na Skalbalu pak výprava pokračovala do Meddědova domu stojícího při okraji Temného hvozdu. Po krátkém odpočinku v Meddědově příbytku se zde od ostatních oddělil čaroděj Gandalf a trpaslíci společně s Bilbem vybavení čarodějovými radami pokračovali do temnoty lesa. Pod korunami Temného hvozdu procházeli mnoho dní, při kterých jim postupně došly zásoby. Museli navíc překonávat začarovanou řeku, kde se tlustý trpaslík Bombur nalokal otrávené vody a upadnul do bezvědomí, načež jej ostatní museli nést. Vysílení cestovatelé nakonec narazili na místní elfy. Přilákáni světly elfské slavnosti neuposlechli Gandalfova varování a opustili lesní stezku. Trpaslíci a Bilbo se v lese záhy ztratili a byli pochytáni velkými pavouky, kteří je všechny s výjimkou Bilba odnesli do svého hnízda.\n\nBilbo s pomocí kouzelného prstenu pavouky odlákal a své přátele osvobodil. Po zahnání pavouků však všichni trpaslíci brzy padli do zajetí elfů. Jen Bilbovi se opět podařilo vyklouznout, načež sledoval elfí družinu, která odvedla zajaté trpaslíky až do sídla svého krále. Král elfů, který neměl trpaslíky příliš v lásce, byl popuzen tím, že mu Thorin a jeho společníci odmítli sdělit cíl své výpravy. Proto nechal všechny své zajatce uvěznit v kobkách svého sídla. Díky prstenu se Bilbovi zanedlouho podařilo získat od jednoho z dozorců klíče, načež trpaslíci vedení hobitem uprchli z cel a ukryli se do prázdných vinných soudků, které nic netušící elfí stráže poslali po proudu Lesní řeky.\n\nV sudech dopluli trpaslíci a hobit až k Jezernímu městu, kde místní lidé přivítali Thorina jako vracejícího se dědice Durinova lidu. Výprava si ve městě odpočinula, načež pokračovala až k Osamělé hoře, kde trpaslíci začali pátrat po tajném vchodu do hory. Poté, co Bilbo objevil ukryté dveře a nastal Durinův den, odemkl Thorin tajný vchod do Osamělé hory. Po odemčení dveří vyslali trpaslíci Bilba jako lupiče výpravy na průzkum do hory. Bilbo v nitru Ereboru našel draka spícího na hromadě zlata. Bilbo absolvoval nebezpečný rozhovor s probuzeným Šmakem, načež si odnesl jeden ze zlatých pohárů. Šmak si domyslel, že hobitovi museli při jeho cestě k hoře pomoci lidé z Jezerního města, načež rozezlen opustil Erebor a na nedaleké město zaútočil.\n\nEsgaroth byl při Šmakově útoku zapálen a zcela zpustošen, avšak Bardu Lučištníkovi se draka podařilo usmrtit. Po drakově smrti se k lidem z Jezerního města přidalo vojsko elfů a společně obě spojené armády zamířily k Hoře, doufajíc ve snadnou kořist. Lidé a elfové však nalezli pouze zapečetěnou bránu a Thorina a jeho družinu na stráži. Tvrdohlavý trpaslík odmítl jakékoliv dělení pokladu svých předků a rázně uťal snahy Barda a krále elfů o vyjednávání, načež elfové a lidé Thorinovu výpravu v Osamělé hoře oblehli. Trpaslíkům však zanedlouho přišel na pomoc Thorinův bratranec, Dáin Železná noha, s armádou ze Železných hor. Bilbo, který chtěl předejít zbytečnému krveprolití proto ukradl Arcikam, nejvzácnější z klenotů v Hoře, a vydal jej Bardovi. Tento hobitův krok však k míru nevedl a teprve návrat Gandalfa odvrátil boj mezi trpaslíky a spojenci. Čaroděj informoval velitele o velkém vojsku skřetů a vrrků rychle se blížícím k Osamělé hoře. Toto kritické nebezpečí znepřátelené strany ihned sjednotilo a spojenci byli záhy napadeni velkou přesilou skřetů a vrrků. V okolí Osamělé hory tak došlo k bitvě pěti armád, v níž byla spojená vojska elfů, trpaslíků a lidí téměř poražena. Do bitevní vřavy se zapojil také Medděd, avšak situaci na bojišti zachránil teprve přílet velkých orlů, s jejichž pomocí byli skřeti poraženi.\nV bitvě byl smrtelně zraněn Thorin Pavéza, který ještě před smrtí Bilbovi odpustil. Po usmrcení draka a odražení skřetího nájezdu zavládl v okolí Osamělé hory mír. Trpaslíci obnovili Království pod Horou a jejich novým králem se stal Dáin. Za pomoci pokladu bylo znovu vystavěno poničené Jezerní město a lidé vedení Bardem obnovili i starobylé zaniklé město Dol. Svůj díl dračího pokladu obdržel také Bilbo Pytlík, který se rozloučil se zbývajícími přáteli a v doprovodu Gandalfa se vydal na dalekou zpáteční cestu.\n\nSpolečně s čarodějem a Meddědem obešel Bilbo severní konec Temného hvozdu a ještě jednou byl přijat v Meddědově příbytku. Poté Bilbo a Gandalf překročili Mlžné hory a dorazili do Roklinky, kde se znovu setkali s Elrondem. Odtud již zamířili přímo do Kraje, k Bilbovu domovu. Doma ovšem Bilba čekalo nemilé překvapení, když zjistil, že byl po svém odchodu prohlášen za mrtvého a značná část jeho majetku byla prodána v dražbě. Jeho návrat z dobrodružné cesty a historky o jeho pohádkovém bohatství, které si z výpravy dovezl, vyvolaly v Kraji hotovou senzaci.\nVůbec prvním překladem Hobita do češtiny byl český scénář pro kreslenou verzi z roku 1966. Dnes je považován za ztracený.\n\nV roce 1979 vyšel v českém uměleckém nakladatelství Odeon překlad Františka Vrby. Ten měl však tehdy zákaz publikování, a proto byl místo něj v knize uveden jeho přítel Lubomír Dorůžka. Charakteristickým rysem tohoto vydání je celkově dětské pohádkové pojetí (podobně jako u kresleného filmu z 1966), které dnes již není obvyklé. Autorem ilustrací byl Jiří Šalamoun, jazyk Vrbova překladu je bohatý na barvité dětské vyjadřování.\n\nVůbec první filmová adaptace Hobita vznikla v roce 1966 v Praze. Jednalo se o krátký animovaný film, jehož režie se ujal Gene Deitch, animátor a režisér žijící v Praze od roku 1959. Producentem filmu byl Oscarem oceněný William Snyder a výtvarníkem filmu Adolf Born. William Snyder byl vlastníkem práv na zfilmování Hobita, ale z finančních důvodů se mu nedařilo splnit základní podmínku pro udržení těchto práv, tedy natočení filmu do poloviny roku 1966. Nakonec využil svých kontaktů v tehdejším Československu, kde se natáčela celá řada animovaných seriálů pro velká hollywoodská studia (např. i Tom a Jerry) a oslovil Deitche s nabídkou na spolupráci. Deitch s Adolfem Bornem rychle natočili krátký dvanáctiminutový animovaný film (na YouTube pod názvem „The HOBBIT 1966“), který Snyder v termínu promítl v New Yorku. Práva na zfilmování mu byla prodloužena. V roce 1967 začal znovu uvažovat o natočení celovečerního animovaného filmu Hobit a tentokrát požádal o spolupráci Jiřího Trnku. Trnka nakreslil pro film několik návrhů postav, ale v roce 1969 zemřel a dílo nestačil dokončit. Snyder práva na Hobita nakonec prodal.\n\nV roce 1977 natočili ve Spojených státech amerických ve společnosti Rankin/Bass Productions, Inc. animovaný film \"The Hobbit\" s délkou 78 min.\n\nV návaznosti na svou předešlou filmovou trilogii Pán prstenů natočil režisér Peter Jackson v letech 2012 – 2014 trilogii Hobit:\nV polovině 80. letech 20. století nastudovali adaptaci Hobita studenti DAMU a to pod vedením Ctibora Turby. V druhé polovině 80. let 20. století byla jeho audio adaptace vysílána v rozhlase (načetl Petr Nárožný) a v limitované edici vyšla také na magnetofonové pásce.\n\n\n"}
{"id": "71975", "url": "https://cs.wikipedia.org/wiki?curid=71975", "title": "Kluky", "text": "Kluky\n\nSlovo Kluky je nejednoznačné a může mít následující významy:\n\n"}
{"id": "71977", "url": "https://cs.wikipedia.org/wiki?curid=71977", "title": "Ostravak Ostravski", "text": "Ostravak Ostravski\n\nOstravak Ostravski (* 11. srpna 1967) je pseudonym ostravského blogera, který od roku 2004 (původně na serveru Bloguje.cz) vydává blog psaný fonetickým přepisem ostravského dialektu. Jeho pravá identita není známa, občas se spekuluje i o možnosti, že za pseudonymem Ostravak se skrývá některá známá a osobnost ze slezsko-moravského regionu (např. Jaromír Nohavica, který však podobné spekulace opakovaně popřel).\n\nTexty z jeho blogu, psané v období let 2004 až 2006, vycházely i knižně a na CD nosičích (vydavatelství Repronis, které vydalo 6 dílů (poslední vyšel v únoru 2007).\n\n\nV ostravském studiu České televize vznikl podle blogu komponovaný 24dílný pořad Deník Ostravaka vysílaný v roce 2007.\n\n23. února 2007 měla na prknech Divadla loutek Ostrava premiéru hra \"Z deniku Ostravaka\" v režii Radovana Lipuse.\n\nV roce 2016 podle knih vznikl celovečerní film \"Ostravak Ostravski\" režiséra Davida Kočára, v hlavní roli s hercem Igorem Chmelou. Premiéra filmu byla 20.10.2016.\n\n"}
{"id": "71979", "url": "https://cs.wikipedia.org/wiki?curid=71979", "title": "Fukui (Fukui)", "text": "Fukui (Fukui)\n\nFukui (福井市; \"Fukui-ši\") je hlavní město japonské prefektury Fukui v regionu Čúbu na ostrově Honšú. Město leží na pobřeží Japonského moře, na sever od jezera Biwa.\n\nV roce 2009 mělo město 267 428 obyvatel a hustotu osídlení 499 ob./km². Celková rozloha města je 536,17 km².\n\nMěsto bylo založeno 1. dubna 1889.\n\nFukui-ši bylo v roce 1945 silně poškozeno spojeneckými nálety a v roce 1948 zničeno velkým zemětřesením. Město bylo ale opět vybudováno a za svůj symbol si zvolilo ptáka fénixe – ptáka, který se rodí ze svého vlastního popela.\n\n\n"}
{"id": "71980", "url": "https://cs.wikipedia.org/wiki?curid=71980", "title": "Jiráskovská akce", "text": "Jiráskovská akce\n\nJiráskovská akce byla akce vyhlášená na popud ministra kultury Zdeňka Nejedlého prezidentem Klementem Gottwaldem 10. listopadu 1948.\n\nCílem akce bylo založení Muzea Aloise Jiráska a masové rozšíření literárního díla spisovatele Aloise Jiráska v letohrádku Hvězda a masové vydání spisovatelova díla. Na prezidentův příkaz byl letohrádek (ve správě Kanceláře prezidenta republiky) pro muzeum uvolněn.\n\nV rámci akce byla vydána hlavní díla Aloise Jiráska ve velkém nákladu za nízkou cenu (\"Odkaz národu\", 1951-1958, 32 svazků). Jiráskovy knihy však byly redakčně upravovány na místech, kde se text dotýkal osídlení již odsunutých Němců. Svazky doplňoval doslovem sám Zdeněk Nejedlý. Ve stejném období bylo také natočeno několik filmů na motivy Jiráskových děl. Dne 12. března 1951 byl letohrádek Hvězda předán Muzeu Aloise Jiráska, slavnostní otevření se konalo 2. září téhož roku. Muzeum zde sídlilo až do začátku rozsáhlé rekonstrukce v roce 1996.\n\nProbíhaly paralelní aktivity jako instalace Jiráskových bust či dalších muzeí a natáčení filmů dle Jiráskových románů.\n\nÚvodním mottem, které obsahovalo každé vydané dílo, byl přípis Klementa Gottwalda:\n\n"}
{"id": "71984", "url": "https://cs.wikipedia.org/wiki?curid=71984", "title": "Ostravak", "text": "Ostravak\n\nJméno Ostravak může označovat:\n"}
{"id": "71995", "url": "https://cs.wikipedia.org/wiki?curid=71995", "title": "Suzanne (píseň)", "text": "Suzanne (píseň)\n\n„Suzanne“ je píseň napsaná kanadským básníkem a zpěvákem Leonardem Cohenem. Je uvedena také na jeho debutovém albu \"Songs of Leonard Cohen\". Slova písně jsou z básně \"Suzanne takes you down\", kterou Cohen napsal ještě dříve, než měli děti s umělkyní Suzanne Elrod, kterou v té době již znal. Avšak text této písně odkazuje na Suzanne Verdal, ženu jeho kamaráda z Montréalu, do které byl platonicky zamilovaný.\n\nPíseň obsahuje slova: \"For you've touched her perfect body with your mind.\" (Protože si se dotýkal svou myslí jejího perfektního těla)\n\n„Suzanne“ byla později nazpívána mnoha dalšími umělci, např.:\n\n"}
{"id": "71998", "url": "https://cs.wikipedia.org/wiki?curid=71998", "title": "Cylindr-Hlava-Sektor", "text": "Cylindr-Hlava-Sektor\n\nCylindr-Hlava-Sektor, (zkratka CHS, , ) je starší způsob adresování sektorů pro přístup k pevným diskům počítačů. U nejstarších disků do kapacity cca 100MB odpovídala geometrie disku (počet válců, hlav a sektorů na stopu) adresaci pomocí CHS. Protože se u disků vyšších kapacit již nepoužívá konstantní počet sektorů na stopu, aby se lépe využila plocha disku, geometrie CHS ztrácí svůj původní význam.\n\nPevný disk je složen z jednoho nebo více ploten (kotoučů), na které je nanesena magnetická vrstva. Jednoznačná pozice čtených dat je určena trojicí hodnot: stopa-hlava-sektor. Záznam je prováděn do jednotlivých stop, což jsou soustředné kružnice. Protože jsou čtecí a záznamové hlavy pevně spojené, jsou vždy všechny nastaveny na stejnou stopu. Proto se stopa někdy označuje jako válec (procházející skrz všechny plotny). Na každé stopě je několik sektorů (dříve obvykle po 512 bajtech, dnes je běžná velikost sektoru 4096 bajtů), přičemž starší disky mají stejný počet sektorů na obvodu i na vnitřní stopě, z čehož vyplývá, že hustota záznamu je u středu plotny větší. Proto se u disků s vyššími kapacitami používá různý počet sektorů na každé stopě, aby byla zachována hustota záznamu dat.\n\nKapacita disků adresovaných metodou CHS je omezená maximálním rozsahem jednotlivých hodnot. Původně navržená struktura dat pro služby BIOSu IBM PC nepočítala s disky větší kapacity než cca 100 MB, bylo původně navrženo omezení na 1024 válců, 256 hlav (povrchů) a 64 sektorů dané rozsahem parametrů služeb BIOSu. Pro dosažení adresování disků vyšších kapacit (>120 MB) již není rozsah 1024 válců a 64 sektorů na stopu postačující, a proto elektronika disků vyšších kapacit přemapovávala počet válců na vyšší počet hlav a dosažitelná kapacita byla cca 8 GB.\n\nCHS adresování je u moderních disků nahrazeno modernějším adresováním LBA, které čísluje sektory na disku lineárně a není třeba znát geometrii disku (jejíž znalost nemá u moderních disků žádný význam).\n\n"}
{"id": "72002", "url": "https://cs.wikipedia.org/wiki?curid=72002", "title": "Fukuoka", "text": "Fukuoka\n\nFukuoka (: ; \"Fukuoka-ši\") je hlavní město japonské prefektury Fukuoka. Je to největší město na ostrově Kjúšú a sídlí zde Kjúšúská univerzita.\n\nFukuoka se skládá ze sedmi čtvrtí (\"ku\"):\n\nPodle odhadu z roku 2005 mělo město 1 391 146 obyvatel a hustotu osídlení 4 084,40 ob./km². Celková rozloha města je 340,60 km². S průměrným věkem 38,6 let je Fukuoka druhým „nejmladším“ (velkým) městem v Japonsku a s růstem populace o 4,4% (v roce 2000) také druhým nejrychleji se rozrůstajícím městem.\n\nVe 13. století se v zátoce Hakata, která je dnes součástí Fukuoky, dvakrát vylodila mongolská vojska, jenž se pokoušela o invazi do Japonska. Dodnes jsou vidět zbytky opevnění, která tu Japonci tehdy postavili.\n\nModerní město Fukuoka bylo založeno 1. dubna 1889, kdy se sloučila města Hakata a Fukuoka.\n\nV současnosti je Fukuoka v Japonsku známá jako rodiště značného množství úspěšných hudebníků a zpěváků.\n\n\n"}
{"id": "72007", "url": "https://cs.wikipedia.org/wiki?curid=72007", "title": "Mito (Ibaraki)", "text": "Mito (Ibaraki)\n\nMito (: 水戸市; \"Mito-ši\") je hlavní město prefektury Ibaraki v Japonsku.\n\nK 1. říjnu 2007 mělo město 263 661 obyvatel a hustotu osídlení 1 212 ob./km². Celková rozloha města je 217,43 km².\n\nPrvní lidé se na místě dnešního města usídlili již ve 4. století našeho letopočtu.\n\nModerní město Mito bylo založeno 1. dubna 1889 (tehdy mělo 25 000 obyvatel).\nNa konci druhé světové války byly tři čtvrtiny města vypáleny do základů, ale už o dva roky později mělo Mito 70 000 obyvatel a dodnes nepřestalo růst.\n\nMito je známé svým nattó (納豆, silně aromatický produkt z fermentovaných sojových bobů) a zahradou Kairaku-en, která patří mezi „Tři nejkrásnější zahrady Japonska“.\n\n\n"}
{"id": "72011", "url": "https://cs.wikipedia.org/wiki?curid=72011", "title": "Kairaku-en", "text": "Kairaku-en\n\nKairaku-en (: 偕楽園) je japonská zahrada ve městě Mito, prefektura Ibaraki, Japonsko. Společně se zahradami Kenroku-en (兼六園) a Kóraku-en (後楽園) tvoří „Tři nejkrásnější zahrady Japonska“.\n\n"}
{"id": "72013", "url": "https://cs.wikipedia.org/wiki?curid=72013", "title": "John Agyekum Kufuor", "text": "John Agyekum Kufuor\n\nJohn Kofi Agyekum Kufuor (* 8. prosince 1938) byl prezidentem Ghany od 7. ledna 2001 do 7. ledna 2009. Kandidoval ve volbách v roce 2000 a zvítězil nad Jerrym Rawlingsem, který Kufuora porazil v předchozích volbách v roce 1996. Oba Kufuorovi rodiče pocházejí ze slavných rodin, jejichž členové zahrnují náčelníky a politiky.\n\nKufuor nastoupil do svého nynějšího úřadu s bohatými zkušenostmi z veřejných služeb. V roce 1967 byl jmenován hlavním soudním úředníkem a tajemníkem v Kumasi, druhém největším městě Ghany. V letech 1968 až 1969, a poté v roce 1979, byl členem ústavodárných shromáždění, která dala vzniknout ústavám druhé a třetí ghanské republiky. Navíc byl zakládajícím členem Strany pokroku (1969), Strany lidové fronty (1979) současné \"Nové vlastenecké strany\" (NPP). Dvakrát byl zvolen jak poslancem parlamentu a to za druhé a třetí republiky. Byl rovněž dvakrát zadržen v období vojenských převratů, které ukončily druhou a posléze třetí republiku.\n\nKufuor byl rovněž náměstkem ministra zahraničí a v této funkci při několika příležitostech zastupoval Ghanu. V letech 1969 až 1971 vedl Ghanskou delegaci při Valném shromáždění OSN v New Yorku, zasedání ministrů organizace africké jednoty (OAU) v Addis Abebě, a vrcholné schůzi Hnutí nezúčastněných zemí v Lusace. V roce 1970 zastupoval Ghanu při rozhovorech o státním dluhu v Moskvě, Praze a Bělehradě.\n\nV lednu 1982 byl vyzván vedením Všelidové strany (APP) - sdružením všech opozičních stran - aby přijal nabídku \"Prozatímní rady národní obrany\" (PNDC) a stal se členem národní vlády. Nabídku přijal a postavil se do čela rezortu místní samosprávy. Jeho tehdejší opatření se později stala základem nynější decentralizované sítě místní samosprávy. Pro porušování lidských práv ze strany PNDC ze své funkce po několika měsících odstoupil.\n\nV roce 1996 jej NPP vybrala za svého kandidáta do prezidentských voleb. V nich sice podlehl J. Rawlingsovi, svou pozici uvnitř strany však upevnil, takže jeho kandidaturu strana v roce 1998 potvrdila a zároveň jej zvolila svým novým předsedou. Následující prezidentské volby v roce 2000 vyhrál nad Rawlingsovým kandidátem Johnem Atta-Millsem v druhém kole s 50,45 % hlasů. V roce 2004 svůj post obhájil, v roce 2008 již podle ústavy nemohl kandidovat.\n"}
{"id": "72018", "url": "https://cs.wikipedia.org/wiki?curid=72018", "title": "L'Arche", "text": "L'Arche\n\nL'Arche (česky Archa), je mezinárodní komunita založená na křesťanských základech, která vytváří domov a životní program pro lidi s mentálním postižením. L'Arche byla založena v roce 1964 když Jean Vanier, syn kanadského guvernéra George Vaniera and Pauline Vanierové, pozval dva mentálně postižené muže do svého domu ve městě Trosly-Breuil ve Francii.\nNázev „L’Arche” znamená „Archa” (myšleno „Noemova Archa”). L’Arche je dnes světově rozšířená organizace, která vítá lidi s různou tradicí víry.\n\nV roce 1964 díky přátelství s dominikánským knězem Otcem Thomasem Philippem Jean Vanier založil organizaci L'Arche, aby se starala tímto způsobem o lidi s mentálním postižením, kteří doposud žili v ústavech. Jean Vanier pocítil a přijal Boží hlas, aby k sobě domů přijal dva muže, Raphaela Simiho a Philippe Seuxe. Měli tak možnost opustit ústav, aby nadále sdíleli svůj život s Jeanem ve skutečném domově Trosly-Breuil ve Francii. Jejich nový domov pojmenoval L'Arche. Následně bylo založeno na dalších 130 jiných komunit po celém světě v Evropě, Africe, Asii, Austrálii, Severní a Jižní Americe.\n\nPřestože komunity L'Arche byly založeny v mnoha odlišných kulturách a v každé jednotlivě se odrážejí etnické a náboženské odlišnosti té které oblasti, vzájemně sdílejí společnou filosofii a přístup. Lidé s mentálním postižením a jejich asistenti (vesměs mladí z celého světa) společně žijí pracují a tak vytvářejí domov, ve kterém si každý uvědomuje svoji jedinečnost a své dary.\n\n"}
{"id": "72020", "url": "https://cs.wikipedia.org/wiki?curid=72020", "title": "Basa", "text": "Basa\n\nBasa může znamenat:\n\n"}
{"id": "72042", "url": "https://cs.wikipedia.org/wiki?curid=72042", "title": "Podmokly", "text": "Podmokly\n\nNázev Podmokly nese více sídel:\n\na bývalých panských sídel\n\nDále se vyskytují podobné názvy:\nulice \"Na Podmoklí\" v Brtnici v okrese Jihlava\n"}
{"id": "72055", "url": "https://cs.wikipedia.org/wiki?curid=72055", "title": "Konstancie Uherská", "text": "Konstancie Uherská\n\nKonstancie Uherská ( \"Konstancia\", \"Konstanze von Ungarn\", 17. února 1180 Ostřihom – 6. prosince 1240, Předklášteří) byla česká královna a druhá manželka Přemysla Otakara I.\n\nKonstancie pocházela z uherského královského rodu Arpádovců, jejími rodiči byli král Béla III. Uherský a Anežka ze Châtillonu. Byla sestrou dvou uherských králů, Emericha a Ondřeje II. Její sestra Markéta se roku 1185 stala byzantskou císařovnou a její teta Alžběta Uherská byla manželkou českého knížete Bedřicha.\n\nRoku 1189 byla Konstancie zasnoubena se synem Fridricha I. Barbarossy, rovněž Fridrichem, který zahynul během křížové výpravy ve Svaté zemi.\n\nKoncem roku 1197 se Přemyslu Otakarovi I. podařilo znovu nastoupit na český trůn, avšak manželku Adlétu s dětmi již za sebou do Čech nepustil. Neznáme pohnutky tohoto činu, ale nepochopitelné je zvláště zavržení již dospělého syna Vratislava. Přemyslovi bylo v té době již minimálně čtyřicet let a svým činem riskoval, že přijde o dědice.\n\nV roce 1199 se ambiciózní Přemysl, jehož plánům lépe vyhovovalo manželství s uherskou princeznou než s dcerou „pouhého“ míšeňského markraběte, oženil s Konstancií Uherskou. Přesné datum není známo, ale počátkem roku 1199 se v Uhersku zdržovali čeští vyslanci, kteří zřejmě měli domluvit sňatek. Král byl o asi dvacet nebo pětadvacet let starší než uherská princezna. Z Přemyslova podnětu prohlásil pražský biskup Daniel II. manželství s Adlétou za neplatné. Důvodem mělo být jejich rodové příbuzenství, které z pochopitelných důvodů předchozích dvacet let nikomu nevadilo. Přemysl se však mohl s Konstancií seznámit již dříve osobně a v pozdějším věku tak nalézt manželku, se kterou si i lidsky rozuměl a zažil manželské štěstí, když v předchozím sňatku byla Adléta pouze ženou na politické šachovnici středoevropského prostoru.\nNový Přemyslův sňatek nechtěla uznat Adlétina rodina, papežská kurie a samozřejmě ani sama Adléta. Svých práv se odmítala vzdát, odvolala se přímo k papeži Inocenci III. a v zájmu svých početných dětí zahájila zdlouhavý proces. Papež se konečnému rozhodnutí vyhýbal až do roku 1211, kdy Adléta zemřela. Přemyslův přátelský vztah s Wettiny se změnil v otevřenou nenávist. Soupeřící Štaufové a Welfové se museli smířit s tím, že pokud mají v táboře svých příznivců českého krále, nebudou tam Wettinové a naopak.\n\nKráli přinesl sňatek s Konstancií trvalé spojenectví uherských švagrů, ale i mnoho problémů, takže se krátce před rokem 1205 dokonce dočasně vrátil ke stárnoucí Adlétě. V té době už Konstancie porodila Přemyslovi prvorozeného syna Vratislava (1200 – 1201?), který ovšem zemřel, a zřejmě také tři z jejich dcer. Konstancie musela opustit i se svými dětmi královský dvůr, dále však žila v Praze, kde také porodila králi syna Václava.\n\nPřemysl tak snad jednal na nátlak Wettinů, se kterými byl dočasně na straně Filipa Švábského v boji o říšský trůn. Výsledkem českého spojenectví s Otou IV. se stal sňatek nejstarší dcery Adléty a Přemysla, Markéty, s dánským králem Valdemarem II.\n\nJeště roku 1205 byla Adléta spolu se zbývajícími dcerami nucena Čechy definitivně opustit. Konstancie se synem se vrátila na Pražský hrad – její pobyt u dvora je doložen v polovině roku 1205. Král Václava uznal za svého dědice, přestože měl z prvního manželství ještě prvorozeného syna Vratislava.\n\nPapežská kurie rozhodla, že rozluka manželství Přemysla a Adléty je platná. Proti tomuto rozhodnutí vedla Adléta v roce 1207 revizi, svůj spor ovšem definitivně prohrála v roce 1210.\n\nKonstancie Uherská dala do roku 1211, který je uváděn jako datum narození poslední dcery Anežky, život jistě osmi, snad i devíti dětem.\n\nPo manželově smrti v roce 1230 se Konstancie věnovala zakladatelské činnosti. Přála si založit v Praze ženský cisterciácký klášter, a proto zakoupila od řádu německých rytířů kostel a další majetek v německé osadě Poříčí. Později však tento kostel s přilehlým dvorcem věnovala špitálu sv. Františka. Nakonec toužený klášter založila na Moravě: nejpozději roku 1233 (možná už o tři roky dříve) položila základ konventu Porta Coeli (Brána nebes) v Předklášteří u Tišnova.\n\nNa svého královského syna Václava I. měla společně se svou nejmladší dcerou Anežkou zřejmě větší vliv než manželka Kunhuta Štaufská. Královna vdova se snažila být prostředníkem při bratrských neshodách Václava a ctižádostivého Přemysla. Přemysl byl v roce 1239 pohřben v \"Porta Coeli\", které matce společně s bratrem pomáhal založit. Sama Konstancie v tomto klášteře o rok později, v roce 1240, zemřela a byla pochována.\n\nPočátkem 21. století se Konstancie stala jednou z postav historických románů spisovatelky Ludmily Vaňkové \"Kdo na kamenný trůn\", \"Cestou krále\" a \"Dítě z Apulie\".\n\n\n\n\n"}
{"id": "72099", "url": "https://cs.wikipedia.org/wiki?curid=72099", "title": "Star Trek: Vesmírná loď Voyager", "text": "Star Trek: Vesmírná loď Voyager\n\nStar Trek: Vesmírná loď Voyager (v anglickém originále Star Trek: Voyager) je americký sci-fi televizní seriál, v pořadí pátý z řady seriálů ze světa \"Star Treku\". Jeho autory jsou Rick Berman, Michael Piller a Jeri Taylorová. Premiérově vysílán byl v letech 1995–2001 na stanici UPN, celkem vzniklo 172 dílů v sedmi řadách. Děj \"Vesmírné lodi Voyager\" je zasazen do let 2371–2378 a sleduje příběh hvězdné lodi USS \"Voyager\" (NCC-74656), která se při pronásledování makistské povstalecké lodi nedobrovolně dostane do delta kvadrantu vzdáleného 70 000 světelných let od Země. Posádky obou plavidel se sjednotí, protože jen společnými silami mají naději na návrat domů, který by i při nejvyšší možné rychlosti trval 70 let. Lodi \"Voyager\" velí kapitán Kathryn Janewayová (Kate Mulgrewová), její zástupcem je velitel makistského plavidla, komandér Chakotay (Robert Beltran).\n\nV pilotním díle je loď USS \"Voyager\" přenesena bytostí, jež se zve Ochráncem, do delta kvadrantu. V závěru epizody se kapitán Kathryn Janewayová musí rozhodnout, jestli použije technologii zemřelé bytosti pro návrat zpět do alfa kvadrantu nebo jí zničí, zachrání tak místní rovnováhu sil, ale uzavře sobě i celé posádce cestu zpět. Její rozhodnutí jí pronásleduje vždy v těžkých chvílích, zejména při ztrátách na členech posádky. V delta kvadrantu však uvízla také loď Makistů, kterou měl \"Voyager\" původně za úkol dohnat a přivést zpět. Obě posádky se spojí, velitel makistů, Chakotay, díky absolvování akademie Hvězdné flotily a zkušenostem se stane prvním důstojníkem a spolu s kapitánem Janewayovou se s \"Voyagerem\" vydávají na dlouhou cestu zpět na Zemi.\n\nJedním z prvních úkolů je sjednotit obě posádky a pozvednou morálku těch, kteří jsou přesvědčení, že domů už se nedostanou a nebo jsou ochotni pro to udělat až příliš mnoho a jít proti pravidlům a morálním zásadám. Cestou se navíc neustále střetávají s nepřáteli. Zpočátku jde pouze o rasu Kazonů, kteří nejsou příliš technologicky vyvinuti, ale zrádná Seska jim poskytne řadu výhod. Kazony záhy střídá mnohem horší nepřítel znám z epizody „Kdo je Q“. Kapitán Janewayová dokonce s Borgy naváže mírovou úmluvu, protože do galaxie proudí jednotky biologicky vyspělého druhu 8472, který likviduje vše živé včetně borgských krychlí. Během krátké doby trvání spojenectví se na palubu \"Voyageru\" dostává Sedmá z devíti, původně člověk Annika Hansenová, které kapitán chce následně vrátit její lidství. V téže době posádku opouští Kes, která se původně přidala k \"Voyageru\" po smrti Ochránce v prvním dílu.\n\nPři dalších cestách \"Voyager\" naráží na různé divy vesmíru delta kvadrantu, získává nové zkušenosti a podniká první kontakty. Později se občas podaří navázat i spojení se základnou Hvězdné flotily na Zemi, která začíná pracovat na způsobu, jak \"Voyager\" i s posádkou dopravit rychle zpět domů, ale především aspoň vychází najevo, že posádka \"Voyageru\" není mrtvá.\n\nPříčinou rychlého návratu na Zemi jsou nakonec všudypřítomní Borgové. Kapitán Janewayová se rozhodne použít jejich transwarpové tunely, které spojují různá místa galaxie obdobně jako červí díry. \"Voyager\" se tak po zhruba sedmi letech vrací se značně obměněnou posádkou, spoustou nových poznatků a informací k Zemi.\n\n\nPodle televizního seriálu vznikla řada odvozených děl – knih, komiksů i počítačových her. V rámci knižní série \"\" vyšlo od roku 1995 přes 40 románů.\n\n"}
{"id": "72103", "url": "https://cs.wikipedia.org/wiki?curid=72103", "title": "Dům na půli cesty", "text": "Dům na půli cesty\n\nDomy na půli cesty (pochází z anglického pojmu half-way house) poskytují pobytové služby zpravidla pro osoby do 26 let věku, které po dosažení zletilosti opouštějí školská zařízení pro výkon ústavní nebo ochranné výchovy, popřípadě pro osoby z jiných zařízení pro péči o děti a mládež, a pro osoby, které jsou propuštěny z výkonu trestu odnětí svobody nebo ochranné léčby. Způsob poskytování sociálních služeb v těchto zařízeních je přizpůsoben specifickým potřebám těchto osob. Domy na půli cesty mají těmto lidem poskytnout podmínky pro úspěšný samostatný start do běžného života.\n\nDomy na půli cesty patří do služeb sociální prevence. Pomáhají zabránit sociálnímu vyloučení osob, které jsou ohroženy izolací od společnosti, a to z důvodů: \n\nCílovou skupinou domů na půli cesty jsou mladí lidé, věkem blízcí hranici dospělosti, kteří se ocitnou v takové životní situaci, kterou vnímají jako obtížnou a naléhavou, a nejsou schopni ji řešit vlastními silami ani za pomoci blízkého okolí, život v rodině pro ně není možný. \n\nCílem je pomoci mladým lidem v procesu postupného zapojování do samostatného, běžného života a stát se nezávislými na systému sociální pomoci, popřípadě tuto závislost minimalizovat. \n\nPři poskytování sociálních služeb v domech na půli cesty se zajišťují tyto základní činnosti:\n\n\n\n\nKlienti za ubytování platí a to maximální výši, která je stanovena ve vyhlášce k zákonu o sociálních službách. \n"}
{"id": "72109", "url": "https://cs.wikipedia.org/wiki?curid=72109", "title": "HMMWV", "text": "HMMWV\n\nHMMWV neboli High Mobility Multipurpose Wheeled Vehicle (\"Vysoce mobilní víceúčelové kolové vozidlo\") je americké vojenské terénní vozidlo. Je také známé pod názvem Humvee, který vznikl zkomolením oficiální zkratky americkými vojáky. Humvee je široce používáno všemi pěti složkami amerických ozbrojených sil, americkou Národní gardou a také armádami dalších zemí.\n\nVozidlo začalo vznikat v roce 1979, kdy americká armáda vydala oficiální požadavky na nový terénní automobil, který měl nahradit již nepostačující Jeepy Willys a různá konverze civilních vozidel. Zakázku nakonec získala firma AM General a Humvee začala sloužit v americké armádě v roce 1985. Jeho vývoj stále pokračuje.\n\nDíky operaci Pouštní bouře v Perském zálivu vešel do povědomí amerického obyvatelstva. O toto vozidlo projevil zájem i Arnold Schwarzenegger (vlastník 5 aut Hummer) a přemluvil firmu AM General k výrobě civilní verze, která je známa pod názvem Hummer H1.\n\nZe začátku vozy HMMWV používaly motor o objemu 6,2 l a třístupňovou převodovku, od roku 1995 používají 6,5 l motor a 4stupňovou převodovku.\n\nNástupce vozidel HMMWV vzešel z programu Joint Light Tactical Vehicle (JLTV).\n\n\nHMMWV používá mnoho ozbrojených složek po celém světě: Afghánistán, Albánie (300), Argentina, Chile (200+), Irák, Izrael (1000+), Litva, Severní Makedonie, Maroko, Mexiko (1000+), Polsko (217 + 233 v budoucnosti), Rumunsko, Saúdská Arábie, Spojené státy americké (30000+), Slovinsko (30), Srbsko (50), Thajsko, Turecko, Ukrajina (12), Česko (5 a 16 půjčeno od Američanů)\n\n\n"}
{"id": "72115", "url": "https://cs.wikipedia.org/wiki?curid=72115", "title": "Karel Ančerl", "text": "Karel Ančerl\n\nKarel Ančerl (11. dubna 1908 Tučapy (okres Tábor) – 3. července 1973 Toronto), byl český dirigent a národní umělec. Nahrávky jeho zpracování děl Antonína Dvořáka, Leoše Janáčka, Igora Stravinského, Arnolda Schönberga, Bély Bartóka, Sergeje Prokofjeva, Bohuslava Martinů či Miroslava Kabeláče jsou dodnes ceněny.\n\nNarodil se v Tučapech, v židovské rodině vyrábějící lihoviny. Studoval skladbu u Jaroslava Křičky, dirigování u Pavla Dědečka a také hru na bicí nástroje. Význam pro jeho uměleckou kariéru mělo studium mikrointervalové hudby u Aloise Háby, a také pravidelná účast na zkouškách České filharmonie, kde mohl sledovat práci Václava Talicha.\n\nPoprvé dirigoval v roce 1930, kdy jako své absolventské vystoupení provedl vlastní symfoniettu. Záhy na sebe upozornil i v zahraničí, když v Mnichově připravil Hábovu operu \"Matka\" pro H. Scherchena, kterou o šestnáct let později uvedl sám v Praze. Na festivalech Společnosti pro soudobou hudbu ve Vídni (1932) a v Amsterdamu (1933) získal pozitivní kritiku. V rozhlase, kam posléze nastoupil, prozatím tak úspěšný nebyl, z počátku mu byla svěřována jen práce režisérská a záskoky v nouzi. Jeden ze záskoků, kdy převzal dirigování obtížné 3. symfonie Sergeje Prokofjeva, vzbudil pozornost, uznání a vynesl mu pozvání k České filharmonii i na další mezinárodní festival moderní hudby do Barcelony. Po německé okupaci byl z rozhlasu propuštěn a tak pracoval jako lesní dělník poblíž svého rodiště. Následně byl gestapem uvězněn v Táboře a pak pracoval jako dělník firmy Teerag v Soběslavi. Dne 12. listopadu 1942 byl i s manželkou deportován do koncentračního tábora v Terezíně, kde se podílel na hudebních aktivitách. Po dvou letech byl zařazen do transportu do Osvětimi, kde přišel o rodinu. Na přelomu zimy a jara roku 1945 absolvoval pochod smrti, který prošel také Frýdlantem.\n\nPo skončení války byl nejprve ředitelem nově budované Opery 5. května, poté opět zaměstnancem Československého rozhlasu, tentokrát jako šéfdirigent Symfonického orchestru.\n\nVrcholné období jeho umělecké činnosti započalo v roce 1950, kdy byl jmenován uměleckým ředitelem České filharmonie, kterou řídil plných osmnáct let. Rozšířil její repertoár hlavně o díla klasiků 20. století - Arnolda Schönberga, Bély Bartóka, Igora Stravinského, Sergeje Prokofjeva, Benjamina Brittena a dalších. Věnoval se také dílu Bohuslava Martinů i soudobých českých skladatelů. Českou filharmonii uvedl do světa zájezdem do Austrálie, na Nový Zéland, do Číny, Indie a Japonska (1959) později i do Spojených států amerických a Kanady. S filharmonií koncertoval i v řadě evropských zemí a sám byl zván jako dirigent k předním světovým orchestrům. Během těchto pozvání zařazoval do vystoupení i skladby českých autorů.\n\nZdokonalení techniky hudebního záznamu a s tím související rozšíření nahrávací činnosti orchestru znamenalo pro něho cestu k další práci a popularitě. Jeho nahrávky se dočkaly ocenění mezinárodními gramofonovými cenami.\n\nV roce 1968 se rozhodl emigrovat ze země. Řídil sice ještě v následujícím roce dva koncerty na festivalu pražské jaro (tím dosáhl celkový počet jeho koncertů s Českou filharmonií čísla 766), ale potom se již nevrátil. Stal se šéfdirigentem symfonického orchestru v kanadském Torontu a jako dirigent zajížděl i k jiným americkým orchestrům, přitom ve světě stále propagoval českou klasickou i moderní hudbu. V dalších letech se na jeho zdraví projevily útrapy z války. Dne 3. července 1973 v Torontu zemřel. Po letech byly jeho ostatky převezeny do vlasti a uloženy na Slavíně, na Vyšehradském hřbitově v Praze. V roce, kdy si hudební svět připomínal Ančerlovo 90. výročí narození a 25. výročí úmrtí, byla dne 6. září 1998 v Tučapech na budově obecního úřadu odhalena pamětní deska. Dne 23. června 2018 byla před jeho rodným domem, odhalena jeho busta. Slavnosti se účastnili význačné osobnosti včetně kanadské velvyslankyně. \n\nPo válce během niž přišel o rodinu se podruhé oženil s Hanou Glücklichovou, s níž měl dva syny. Prvním byl Jiří (* 1946), jehož první manželkou byla konzervatoristka Jindřiška Havlů. Druhý syn Ivan (* 1948) se v kanadské emigraci oženil s Jette Henriksenovou. Syn Jiří se ještě v Kanadě rozvedl a později měl, již po návratu do Čech, s novou družkou dvě dcery, zemřel v roce 2000. Druhý syn Ivan, jenž zemřel o několik let dříve v Kanadě, po sobě zanechal syna Nicholase (*1978). Sestřenice Karla Ančerla Markéta Ančerlová žila na Vyšehradě až do své smrti a měla také hudební talent, ale po událostech v 50. letech a po sebevraždě její dcery Markéty (17 let) se odebrala do ústraní. Poté se živila jako soukromá učitelka hry na klavír až do své smrti.\n\nSupraphon vydal kolekci jeho nahrávek na 42 kompaktních discích pod názvem Karel Ančerl Gold Edition.\n\n\n\n"}
{"id": "72125", "url": "https://cs.wikipedia.org/wiki?curid=72125", "title": "Adam Ondra", "text": "Adam Ondra\n\nAdam Ondra (* 5. února 1993, Brno) je český lezec, který se již ve dvanácti letech (rok 2005) zařadil mezi deset nejlepších světových lezců na obtížnost, a trojnásobný mistr světa. Přes deset let vede žebříčky skalních lezců a světová média jej nazývají českou senzací sportovního lezení. V září 2017 jako první přelezl novou nejtěžší cestu světa \"Silence\" (vlastní projekt obtížnosti 9c) a opět tak posunul hranice lezení. V letech 2007-2018 byl desetkrát nominovaný na ocenění Salewa Rock Award, které pětkrát získal. Je držitel ceny Jiřího Gutha-Jarkovského za rok 2017, nejvyššího ocenění Českého olympijského výboru.\n\nVystudoval brněnské Gymnázium Matyáše Lercha. Hovoří anglicky, italsky a španělsky. O jeho cestě od dětství až na vrchol sportovního lezení i lezení nejtěžších cest nejen ve španělské Siuraně během zimní sezóny, vypráví téměř dvouhodinový dokumentární film Petra Pavlíčka \"Čarodějův učeň\", jehož název naráží na jistou podobnost mladého Adama s pohádkovým hrdinou Harry Potterem a také na stejně pojmenovanou cestu Tomáše Pilky v Moravském krasu. V roce 2014 dokončili natáčení jeho pokračování ve filmu \"Change\", kde Adam přelézá mimo jiné svou novou nejtěžší cestu \"Change\" v obří jeskyni v norském Flatangeru, kde jsou vynikající podmínky pro lezení nejtěžších cest v letním parném období.\nV roce 2016 získal titul bakalář v oboru podnikový management na Ekonomicko-správní fakultě Masarykovy univerzity v Brně. Další část jeho života mapuje film rakouského horolezce, fotografa a spisovatele Heinze Zaka: \"Lezení je umění\" z roku 2017. Českou cenu Nejlepší sportovní fotografie roku 2018 získal Lukáš Bíba za fotografii Adama Ondry pořízenou na světovém šampionátu v Innsbrucku.\n\nLezení se věnoval se svými rodiči (oba byli dobrými lezci) již od roku 1999, na svém kontě má první přelez cesty 9c (2017), výstupy stupně obtížnosti 9b+ PP, který v roce 2012 přelezl také jako první na světě, i přelezy cest 9a OS ve sportovním lezení, či 8C+ a 8B+ FLASH v boulderingu. V roce 2009, kdy mohl poprvé závodit mezi dospělými, získal ve svém úplně prvním závodě na MS v Číně druhé místo a celkově vyhrál Světový pohár v lezení na obtížnost. Rovněž dlouhodobě vede neoficiální světový žebříček skalních lezců na serveru \"8a.nu\". Jeho přelezy těžkých cest se vyznačují lehkostí a výrazně nízkým počtem pokusů, které na přelezení potřebuje. V roce 2010 byl již podruhé oceněn prestižní cenou Salewa Rock Award za přínos ke skalnímu lezení za rok 2009 a za závodní výsledky v roce 2009 byl nominován na La Sportiva Competition Award, kterou však nezískal. Téhož roku zvítězil v seriálu Světového poháru v boulderingu a stal se tak prvním lezcem historie Světových pohárů, který získal prvenství jak v lezení na obtížnost, tak v boulderingu. Roku 2014 získal jako první lezec v historii titul Mistra světa ve dvou disciplínách - v lezení na obtížnost i v boulderingu, za což získal ocenění sportovec roku 2014 od Mezinárodní asociace Světových her a v italském Arcu také druhou prestižní cenu La Sportiva Competition Award.\n\nKromě závodního lezení na umělých stěnách i přírodních skalách se věnuje i sportovnímu lezení v horách a bigwallům. Má na kontě řadu velmi kvalitních přelezů – \"Silbergaier\" v Rätikonu, \"Hotel Supramonte\" na Sardínii, velkým úspěchem je první výstup všech délek cesty \"Tough Enough\" na Karambony na Madagaskaru stylem RP za jediný den. V roce 2016 vylezl stylem RP bez návratu na zem mnohadélkovou cestu \"Dawn Wall\" na masiv El Capitan v Yosemitském národním parku.\n\nNedlouho po dosažení plnoletosti se mu podařil prvovýstup cesty \"La Capella\" ve španělské Siuraně, navrhované obtížnosti 9b, následovaly ve Španělsku další – prvovýstup Sharmova projektu \"Caxiraxi\" v Olianě a první zopakování cesty \"Chilam Balam\".\n\nI přes velké vytížení ve světových podnicích se pravidelně zúčastňuje domácích soutěží. Je trojnásobným mistrem České republiky, zvítězil i na boulderingových závodech, jako jsou Petrohradské PADání, a dalších.\n\n\n\n\n\n\n\n\n"}
{"id": "72135", "url": "https://cs.wikipedia.org/wiki?curid=72135", "title": "New Jersey Devils", "text": "New Jersey Devils\n\nNew Jersey Devils je profesionální americký klub ledního hokeje, který sídlí ve městě Newark v New Jersey. Do NHL vstoupil v ročníku 1982/83 a hraje v Metropolitní divizi v rámci Východní konference. Své domácí zápasy odehrává v hale Prudential Center s kapacitou 16 514 diváků. Klubové barvy jsou rudá, bílá a černá.\n\nKlub byl založen v Kansas City, Missouri v roce 1974 a hned po dvou letech přestěhován do Denveru, Colorado. Nakonec se tým v roce 1982 přestěhoval do New Jersey. Pod generálním manažerem Louem Lamoriellem se Devils 18krát z posledních 20 let dostali do playoff. Vyhráli Stanley Cup v letech 1995, 2000 a 2003.\n\nPřímými předchůdci klubu byly Kansas City Scouts (1974–1976) a Colorado Rockies (1976–1982).\n\n\nZdroj: \n\nZdroj: \n\n\nZdroj: \n\n\n\nZdroj: \n\nZdroj: \n\n"}
{"id": "72136", "url": "https://cs.wikipedia.org/wiki?curid=72136", "title": "PhpMyAdmin", "text": "PhpMyAdmin\n\nProgramový systém phpMyAdmin je nástroj napsaný v jazyce PHP umožňující jednoduchou správu obsahu databáze MySQL prostřednictvím webového rozhraní. V současné době umožňuje vytvářet/rušit databáze, vytvářet/upravovat/rušit tabulky, provádět SQL příkazy a spravovat klíče. Jedná se o jeden z nejpopulárnějších nástrojů pro správu databáze. Je k dispozici v 72 jazycích.\n\nTobias Ratschiller (v té době IT konzultant, později zakladatel softwarové firmy Maguma) začal psát v PHP webový frontend k MySQL inspirovaný MySQL-Webadminem od Petere Kuppelwiesera. Když projekt v roce 2000 opustil kvůli nedostatku času, phpMyAdmin se již stal jednou z nejpoužívanějších aplikací v PHP a nástrojem pro správu MySQL s velkou komunitou uživatelů a vývojářů.\n\nPro pokračování vývoje zaregistrovala v roce 2001 skupina tří vývojářů – Olivier Müller, Marc Delisle a Loïc Chapeaux – projekt \"phpMyAdmin\" na SourceForge a začala vydávat nové verze.\n\n\nProdukt, který je dostupný v 72 jazykových mutacích, je stále udržován projektem phpMyAdmin, jehož členy jsou Olivier Müller, Marc Delisle, Alexander M. Turek, Michal Čihař a Garvin Hicking.\n\nObdobnou funkcionalitu, ale pro databázi PostgreSQL, poskytuje nástroj phpPgAdmin, který původně vznikl jako fork phpMyAdminu, ale nyní je to úplně jiný produkt.\n\nExistuje též phpMSAdmin, který je určen pro Microsoft SQL Server. Přestože má podobný vzhled, s phpMyAdminem nemá nic společného a byl napsán kompletně od základů.\n\nKompaktní alternativou PhpMyAdmina je Adminer coby jeden cca 150kB skript.\n\n\n"}
{"id": "72147", "url": "https://cs.wikipedia.org/wiki?curid=72147", "title": "Viola da gamba", "text": "Viola da gamba\n\nViola da gamba (název odvozený z italského \"gamba\" – noha) je historický smyčcový nástroj, který se drží mezi koleny nebo na klíně, na rozdíl od violy da braccio, která se drží na rameni. Viola da gamba má 6 až 7 strun a střevové převazy, tzv. pražce na hmatníku. Nástroj se při hře drží svisle, používá se speciální smyčec, který se drží jinak než je zvykem u moderních nástrojů a má i jiný tvar a vlastnosti. Existuje více variant gamb - sopraninová, sopránová, altová, tenorová, basová a další velikosti. Nástroje gambového typu v kontrabasové poloze se nazývají violon.\n\nViola da gamba umožňuje i akordickou hru a mnohem snazší hru harmonických intervalů, které jsou na nástrojích houslového typu obtížné.\n\nVrchní deska korpusu gambových nástrojů je klenutá, zpravidla je složena ze tří kusů, z nichž prostřední díl je ohýbaný, zatímco krajní díly jsou dlabané. Na svrchní desce jsou zpravidla dva ozvučné otvory ve tvaru písmene C. Nezřídka je gamba doplňována třetím ozvučným otvorem oválného nebo kruhového typu s rozetou. Zadní deska je rovná, ve svrchní části je rovina lomena. Stejně jako většina ostatních smyčcových nástrojů je vrchní deska vyráběna převážně ze smrku, spodní deska a luby z javoru. Viola da gamba má taktéž pod nejvyšší strunou umístěnu duši a pod nejhlubší strunou basový trámec. Gambový tvar si zachovává dnešní kontrabas.\n\nGamby mají struny laděné v kvartách, přičemž mezi prostředními dvěma strunami je tercie; podobné ladění má také loutna.\n\nViola sopraninová \"pardessus de viole\": g\"-d\"-a'-f'-c'-(g)\n\nViola sopránová: d\"-a'-e'-c'-g-d\n\nViola altová: c\"-g'-d'-b-f-c\n\nViola tenorová: g'-d'-a-f-c-G\n\nViola basová: d'-a-e-c-G-D-(A)\n\nViola velká basová \"violon\": g-d-A-F-C-G\n\nViola kontrabasová \"violon\": d-a-e-C-G-D\n\nViola da gamba prožívala své zlaté období v době renesance a baroka, zejména ve Francii (Monsieur de Sainte-Colombe, Marin Marais a další). V té době také vznikalo pro tento nástroj mnoho hudebních děl (například Bachův \"6. Braniborský koncert\"). Velice oblíbené byly komorní soubory složené z více gamb, tzv. gambové consorty. Mnozí skladatelé komponovali zvláštní skladby pro tyto soubory. Velká obliba těchto souborů byla zejména v Anglii (např. William Byrd, John Dowland, Henry Purcell).\n\nOd pozdního baroka začaly být gamby vytlačovány modernějšími nástroji houslové konstrukce jako jsou viola nebo violoncello. Dnes violu da gamba používají soubory hrající na historické nástroje.\nNejvýraznějším gambistou současnosti je Jordi Savall, z českých Petr Wagner.\n\n\n"}
{"id": "72171", "url": "https://cs.wikipedia.org/wiki?curid=72171", "title": "Cisco Discovery Protocol", "text": "Cisco Discovery Protocol\n\nCisco Discovery Protocol (CDP) je protokolem druhé vrstvy síťového modelu OSI. Jedná se o proprietární protokol používaný aktivními síťovými prvky firmy Cisco Systems. Primárním účelem tohoto protokolu je zjištění parametrů sousedních \"(přímo připojených)\" zařízení. \n\nPro zjištění základních informací o sousedních zařízeních \"(musejí mít spuštěné CDP)\" zadejte příkaz:\n"}
{"id": "72181", "url": "https://cs.wikipedia.org/wiki?curid=72181", "title": "Kontrafakt", "text": "Kontrafakt\n\nSlovo Kontrafakt má více významů:\n\n"}
{"id": "72192", "url": "https://cs.wikipedia.org/wiki?curid=72192", "title": "Šmelcovna (Javůrek)", "text": "Šmelcovna (Javůrek)\n\nŠmelcovna je osada v údolí Bílého potoka v katastrálním území obce Javůrek, sama má status základní sídelní jednotky. Na druhém břehu Bílého potoka, jenž zde tvoří katastrální hranici, se nachází několik dalších budov, které již patří pod obec Maršov. Šmelcovna leží v Křižanovské vrchovině, zhruba 25 km severozápadně od Brna.\n\nNázev osady pochází z německého \"„schmelzen“\", tj. tavit. Na Šmelcovně se nacházely hamry a mezi lety 1722–1850 zde stála „Veverská huť“, majetek pánů z nedalekého hradu Veveří. Na Šmelcovně se těžila železná ruda, ze které se zde tavilo železo. Po uzavření hutě a hamrů se do konce 19. století místní ruda vozila k tavbě do blízkých hutí v Zastávce a Štěpánovicích, které byly vytápěny koksem. V okolí Šmelcovny jsou dodnes patrné štoly a zbytky hutí a hamrů.\n\nDnešní víska je tvořena několika usedlostmi a množstvím chat a chalup, stojí zde také kaple Panny Marie Bolestné z roku 1905. Významným centrem místního života je i hospoda U Čadíků.\n\nV údolí Bílého potoka u Šmelcovny roste mech dřípovičník zpeřený (\"Schistostega osmundacea\"), který za tmy vydává smaragdově zelené světlo.\n\nŠmelcovna je častým cílem pěších i cykloturistů. Od roku 1902 se zde koná každou první jarní neděli vítání jara spojené s házením Morany do Bílého potoka. Novodobou tradici založila brněnská turistická společnost „NOHA“ a v letech 1912–1933 se \"Vítání jara na Šmelcovně\" zúčastňoval i básník Petr Bezruč se svou \"„smečkou“\". Roku 1968 byla na památku Bezručových návštěv odhalena u cesty na Javůrek pamětní deska.\n\nNejvíce návštěvníků na vítání jara přichází pěšky po značených turistických trasách z 3 km vzdáleného Javůrku, stejně vzdáleného Maršova nebo údolím Bílého potoka z 8 km vzdálené Veverské Bítýšky.\n\n"}
{"id": "72195", "url": "https://cs.wikipedia.org/wiki?curid=72195", "title": "Joomla!", "text": "Joomla!\n\nJoomla! je bezplatný open source CMS pro účely publikování informací na internetu. Je napsána v jazyce PHP a využívá databázi MySQL.\nJoomla! podporuje caching, indexaci stránek, RSS, tisknutelné verze stránek, zobrazování novinek, blogy, diskusní fóra, hlasování, kalendář, vyhledávání v rámci webserveru, lokalizace a vícejazyčné verze.\n\nNázev joomla je anglický fonetický přepis svahilského slova jumla (vyslov \"džumla\"), které znamená „všichni dohromady“ nebo „v celku“. Tento název byl vybrán jako závazek vývojářského týmu a komunity k tomuto projektu. První verze projektu Joomla! (Joomla! 1.0.0) byla vydána 16. září, 2005. Tato verze byla identická s produktem Mambo 4.5.2.3, byly pouze opraveny některé bezpečnostní chyby.\nKde řádí Joomla!\n\nJoomla! je licencována pod GNU General Public License.\n\nČíslování Joomly : major.minor. maintenance\n\n- Major verze : obvykle se jedná o velkou změnu v porovnání s předchozí verzí, třeba při změně architektury nebo API.\n\n- Minor verze : obvykle přidává novou funkčnost při zachování stejného datového modelu a velkou míru kompatibility\n\n- Maintenance : opravuje objevené chyby nebo bezpečnostní problémy, nesmí přinášet novou funkčnost\n\nVývojový cyklus byl dříve nastaven tak, aby nová verze vyšla co 6 měsíců. Jedná se o vytvoření 2 verzí s proměnlivou dobou podpory. Máme tak verze se Standard Term Support a Long Term Support. \n\nStandard Term Support (STS) Jedná se vlastně o všechny vydané verze a jejich doba podpory je jen asi 6 měsíců od vydání. Podpora končí měsíc po vydání následné verze.\nLong Term Support (LTS) Touto podporou se může pyšnit každá každá třetí vydaná major či minor verze. Podpora je ukončena 3 měsíce po vydání další LTS verze.\n\nDnes už STS a LTS verze neexistují. V současné době je hlavní verzí Joomla 3.\n\n30.01.2015 na Joomla! Developer Network bylo vydáno oznámení o ukončení projektu JoomlaCode z důvodu příchozího upozornění na podezření o provedení hacku této služby od Google Webmaster Tools, které dorazilo k vývojému týmu prostřenictvím e-mailu. Více informací je možné přečíst z oficiálního prohlášení na Joomla! Developer Network nebo v českém překladu dostupném na stránkách firmy WebSite21.\n\n\n\n\n\n\n\n\n\n"}
{"id": "72196", "url": "https://cs.wikipedia.org/wiki?curid=72196", "title": "Parametrická rezonance", "text": "Parametrická rezonance\n\nPři parametrické rezonanci se soustava udržuje v kmitání tím, že se pravidelně mění její vhodný vnitřní parametr. V tomto případě se kývání nohama vsedě anebo pokrčováním nohou vestoje mění moment setrvačnosti houpačky s pasažérem vůči ose rotace. \n\nOproti obyčejné rezonanci jsou zde některé rozdíly: \n\nJeden úplný kmit houpačky je např. od levé krajní polohy přes nejnižší polohu, pravou krajní polohu, opět nejnižší polohu a zpět do výchozí levé krajní polohy. Během něj se ale dítě skrčí dvakrát – jde do kolen vždy, když jde houpačka dolů do nejnižší polohy. Rezonanční frekvence ωp = 2ω. \n\nDalší zvláštní odchylkou od nucených kmitů je to, že parametrickou rezonancí lze sice zesílit už existující kmity, ale nelze se s ní rozhoupat z naprostého klidu. Matematické vyšetřování takových kmitů je však i v nejjednodušším případě mnohem náročnější.\n"}
{"id": "72199", "url": "https://cs.wikipedia.org/wiki?curid=72199", "title": "Manufaktura", "text": "Manufaktura\n\nManufaktura (z latinského \"manu facere\" pracovat rukama) je velká dílna, ve které je práce rozdělena mezi velký počet dělníků, z nichž každý dělá jen dílčí úkony, a to bez významného využití strojů. Manufaktury představují tradiční podobu kapitalistického hospodaření a k tomuto uskutečnění bylo potřeba mnoho podmínek, např. koncentrace individuálního kapitálu, masa dělníků a široký trh pro prodej vyrobených výrobků. Předpokladem vzniku manufaktury byla velká poptávka po určitém druhu zboží a nahromadění prostředků, který její založení umožnil. První manufaktury vznikly ve 14. století ve Flandrech a v italské Florencii. Vyrábělo se v nich především sukno. V 16. století byly soukenické manufaktury hojně zakládány v Anglii. Manufaktury se staly předstupněm strojové tovární velkovýroby.\n\nDělba práce umožnila snížení nákladů a tedy i nižší cenu zboží.\n\nVýrobek již nebyl „vizitkou“ konkrétního člověka, takže někdy byl méně kvalitní.\n\nPokud se člověk pokusil o osamostatnění, nebylo pro něj možné začít vlastní firmu, kde by vyráběl produkty, jelikož znal jen malou část celé práce.\n\nExistují dva základní typy manufaktur:\nByly přechodným jevem a postupně buď zanikly nebo se přeměnily v manufaktury soustředěné. Princip manufaktur rozptýlených byl následující. Dělníci pracovali v několika dílnách, někdy ve svých domech. Domy obešel faktor, rozdal surovinu, vybral hotové zboží a zaplatil mzdu. Předstupněm rozptýlené manufaktury byl nákladnický systém.\n\nByly velké dílny, do nichž byla soustředěna veškerá výroba.\n\n\n"}
{"id": "72201", "url": "https://cs.wikipedia.org/wiki?curid=72201", "title": "Negrelliho viadukt", "text": "Negrelliho viadukt\n\nNegrelliho viadukt (nazývaný též Karlínský viadukt, dříve obecně viadukt Společnosti státní dráhy) spojuje Masarykovo nádraží v Praze přes ostrov Štvanici s Bubny. Je historicky prvním pražským železničním mostem přes Vltavu a v současné době druhým nejstarším dochovaným pražským mostem přes Vltavu. Po proudu Vltavy je třináctým pražským vltavským mostem. S délkou 1120 m je nejdelším železničním a celkově třetím nejdelším mostem v Česku. Do roku 1910 byl nejdelším mostem Evropy a dosud je to nejdelší železniční most ve střední Evropě.\n\nZačátek viaduktu leží v části Nového Města spadající do Prahy 8. Nad autobusovým nádražím Florenc tvoří hranici mezi Novým Městem a Karlínem, pak pokračuje územím Karlína přes vltavský ostrov Štvanice do bubenské části Holešovic.\n\nKarlínský viadukt byl postaven jako součást drážďanské větve projektu Severní státní dráhy Olomouc–Praha–Drážďany, o jejíž stavbě rozhodlo ředitelství státních drah v roce 1842. Most byl budován od jara roku 1846, dokončen roku 1849 a uveden do provozu 1. června 1850. Po svém dokončení měl 87 kamenných oblouků, z toho:\n\nMost je dlouhý 1110 metrů; do roku 1910 byl nejdelším mostem Evropy. Šířka mostovky mezi kamenným zábradlím je 7,6 m. Negrelliho viadukt je zapsán ve Státním seznamu nemovitých kulturních památek.\n\nStavba měla být svěřena Janu Pernerovi, který již vedl stavbu trati mezi Olomoucí a Prahou. Spolupůsobil při navrhování trasy do Drážďan a zřejmě navrhl i současné vedení Negrelliho viaduktu; při nehodě však zemřel. Proto stavbu řídil inženýr Alois Negrelli.\n\nDodavatelem byla firmy bratří Kleinů a Vojtěcha Lanny. Stavební náklady činily jeden a půl milionu zlatých. Most byl budován nad tehdy ještě neregulovanou řekou. Materiál byl přivážen po vodě z Kamýka nad Vltavou a opracováván na místě. Žula byla těžena v Schwarzenberském lomu, který je dnes zatopen Orlickou přehradní nádrží. Na stavbě pracovalo až 3000 dělníků různých národností. Při stavbě byly poprvé ve větší míře použity parní zvedací stroje.\n\nVe světovém měřítku šlo o ojedinělou stavbu, mnohde se v té době stavěly obdobné mosty ještě ze dřeva. \n\nTeprve později jej obklopily domy až k těsné blízkosti. Volná místa pod mostními oblouky byla s rostoucím průmyslem zaplněna řemeslnickými dílnami a speditérskými firmami, většinou i s vestavěnými patry.\n\nV roce 1871 most doplnil na jižní straně karlínský spojovací viadukt pro přímé spojení Buben a Libně bez nutnosti zajíždět na nádraží. Měří 351 m při průměrné výšce 8 m. Jeho klenby jsou z kamene (10 oblouků) a cihel (16 oblouků). Obsahoval také dva ocelové nýtované příhradové mosty. Mostní pole nad ulicí Pernerovou s rozpětím 29,51 m bylo v roce 1951 nahrazeno moderní svařovanou ocelovou konstrukcí se spřaženou železobetonovou deskou mostovky. Druhé pole nad ulicí Prvního pluku má rozpětí 22,83 m a bylo obnoveno v roce 1936.\n\nV druhé polovině 19. století si položení třetí, posunovací slepé ocelové koleje na předmostí vynutilo kolem roku 1951 náhradu původního kamenného zábradlí úzkým zábradlím ocelovým, které v obloucích muselo být ještě vyloženo na železobetonové konzolky.\n\nNa přelomu 19. a 20. století byly provedeny rozsáhlé úpravy toku Vltavy, tři ramena pod Negrelliho viaduktem v okolí bývalých Šaškových mlýnů severně od Pobřežní třídy byla zasypána, s nimi zanikly Kamenský, Papírnický, Jerusalemský i Rohanský ostrov a na rameni Vltavy jižně od ostrova Štvanice byly vybudovány plavební komory. V roce 1972 byla zrušena železniční trať na těšnovské nádraží, která viadukt na šíji mezi Rohanským a Jerusalemským ostrovem podcházela.\n\nJiž koncem 19. století se most stal předmětem kritiky jako překážka v rozvoji a prostupnosti města.\n\nV přemostění Křižíkovy ulice byly v letech 1952–1954 pro zlepšení průjezdnosti motorových vozidel tři mostní oblouky zbořeny a proluka byla přemostěna trámovými překlady z předpjatého betonu. V roce 1981 byl podobný zásah proveden i na holešovické straně, nad Bubenským nábřežím.\n\nPodobně jako Karlův most přestál v plném provozu i Negrelliho železniční viadukt srpnovou povodeň roku 2002, při níž byl zatopen téměř celý Karlín. Viadukt byl totiž navržen na základě čerstvých zkušeností z povodně v roce 1845. Tehdy hladina Vltavy dosáhla jen o několik desítek centimetrů níže. Povodeň z roku 2002 nepřekročila rezervu, plánovanou v projektu mostu.\n\nV 70. letech byla, v rámci stavby metra, zpracována studie pro prodloužení trasy C z Florence do Holešovic. Jednou z alternativ bylo vedení trasy nad Vltavou po Negrelliho viaduktu. To mohlo potenciálně zabránit výpadkům metra při povodních.\n\nJiž kolem roku 2010 byla zahájena příprava rekonstrukce mostu, ale v rámci úsporných opatření byla přerušena. Podle zprávy SŽDC (nynější Správa železnic) z ledna 2015 měla v lednu 2016 začít rekonstrukce mostu, dosud plánovaná na rok 2015. Projekt byl již hotový a výběrové řízení na zhotovitele mělo být vyhlášeno v polovině roku 2015. Koncem roku 2015 byla oprava odložena na jaro 2017, protože se SŽDC nepodařilo vykoupit potřebné pozemky, konkrétně kvůli jednomu pozemku, který leží v blízkosti mostu a patří soukromému majiteli. SŽDC údajně začátkem prosince 2015 uvedla, že ještě nebylo vyhlášeno výběrové řízení na dodavatele ani vydáno stavební povolení. Stavba je rozdělena na dvě části, severní a jižní, přičemž pro jižní část bylo již řízení k získání povolení zahájeno. Drážní úřad zveřejnil stavební povolení pro 1. část stavby, v rozsahu od Holešovic k severní straně Křižíkovy ulice, vydané 12. listopadu 2015 na základě žádosti ze 14. listopadu 2014, stavebníkem je SŽDC, zastoupená organizací SUDOP PRAHA a.s.\n\nOprava řeší nevyhovující stav mostní konstrukce, železničního svršku, zabezpečovacího, sdělovacího a silnoproudého zařízení a trakčního vedení, měla by být snížena i hlučnost provozu vlaků. Některé části mostů, například nejvíce poškozené oblouky na Štvanici, byly rozebrány a pak z očíslovaných kamenů znovu složeny. Ve dnech 16. a 17. února 2018 byla snesena dvě ocelová pole vložená do konstrukce mostu dodatečně pro překonání ulice Prvního pluku.\n\nPodle SŽDC by měly vlaky Praha – Kladno během výluky jezdit po trati Pražského Semmeringu z hlavního nádraží přes Smíchov a Zličín. Rekonstrukce by měla trvat zhruba dva a půl roku. Zdržení opravy mostu by nemělo mít vliv na dlouhodobě odkládanou modernizaci a dostavbu železniční tratě na ruzyňské letiště. Může však zdržet záměr oživení prostoru pod mostními oblouky i revitalizaci prostoru nádraží Praha-Bubny.\n\nOficiálně měla rekonstrukce začít 4. července 2017 a trvat měla do září 2019. Došlo ale k jejímu prodloužení a prodražení kvůli tomu, že několik oblouků se ukázalo být v mnohem horším stavu, než s čím počítal projekt. Dokončovací prace by měly proběhnout na jaře 2020 na odbočné větvi z Křižíkovy ulice na Masarykovo nádraží. Po otevření bude na viaduktu zavedena traťová rychlost 60 km/h, což přispěje k výraznému zvýšení plynulosti i počtu vypravovaných vlaků. Zároveň půjde o první modernizovaný úsek připravený na vyšší kapacitu spojů v projektu spojení na letiště Václava Havla a do Kladna.\n\nSamotný most při transformaci státní organizace České dráhy na akciovou společnost České dráhy a státní organizaci SŽDC připadl Správě železniční dopravní cesty (nynější Správa železnic). Komplikované jsou však vztahy k pozemkům pod mostními oblouky a pilíři, které jsou zčásti v majetku Českých drah, a. s. a zčásti ve vlastnictví hlavního města Prahy. \n\nProstory pod oblouky mostů zejména v oblasti Karlína byly postupně zabedněny, případně přepaženy nebo vybaveny vestavěnými patry, a využity jako kóje k různým účelům zejména řemeslníky a speditéry, jako skladové místnosti, garáže a různé provozovny, několik oblouků využívá pro své potřeby též přilehlé autobusové nádraží Florenc. Například v počátcích rozvoje automobilismu v roce 1906 zřídila firma Velox ve dvanácti obloucích mostu největší garáže v Rakousko-Uherské monarchii, a to s kapacitou 50 automobilů a 100 motocyklů. Na pronájem jednotlivých oblouků jsou uzavřeny nájemní smlouvy s různými osobami, některé oblouky jsou bez využití.\n\nV roce 1996 se orgány města snažily s ČD, s. o. dohodnout koncepci dalšího využití prostoru pod oblouky, k dohodě však tehdy nedošlo. V letech 1999–2002 (tedy ještě před povodní roku 2002) byly mezi ulicemi Křižíkovou a Sokolovskou opět vybourány výplně mostních oblouků a tak obnoven průhled. V souvislosti se zamýšlenou rekonstrukcí mostu se městská část snažila u SŽDC prosazovat reprezentativnější využití, oblouků, například pro kavárny nebo butiky, navrhováno je též kulturní využití. Na popud městské části Praha 8 vypověděla SŽDC smlouvu na pronájem oblouku u Sokolovské ulice provozovateli sběrny surovin. Pověřenému správci, kterým jsou České dráhy, a. s., byl vydán pokyn, aby nebyly uzavírány nové nájemní smlouvy v obloucích viaduktu s tím, že se výhledově předpokládá jeho revitalizace. Složitá jednání pokračovala i po roce 2008. Stanislav Cubr ze SŽDC tehdy uvedl, že z technického pohledu, tedy snadnosti kontroly konstrukce viaduktu, by SŽDC vyhovovalo pokračovat ve vybourávání vestaveb a ponechat oblouky volné, ale že SŽDC se nebrání ani jednání o jiných variantách využití.\n\n22. prosince 1964 byl viadukt spolu s některými dalšími stavbami na trati zapsán do státního seznamu nemovitých kulturních památek, a to pod číslem 1-1554 jako „2 viadukty bývalé státní dráhy a most přes Vltavu“ a pod číslem 1-1581 jako „viadukt a most bývalé státní dráhy, viz Praha 7“. Poněkud chaotické vymezení kulturní památky bylo postupem času zpřesňováno a redukováno, takže aktuálně je kulturní památka registrována pod číslem 47337/1-1554 a názvem „Železniční most – Negrelliho viadukt, s viaduktem v Královské oboře a hradlem“. Viadukt se zčásti nachází též v památkové zóně Karlín.\n\n\n\n"}
{"id": "72204", "url": "https://cs.wikipedia.org/wiki?curid=72204", "title": "Krompach", "text": "Krompach\n\nKrompach ( \"Krombach\" či dříve \"Krummbach\"), také Krompach v Čechách, je obec v severní části okresu Česká Lípa, na hranicích s Německem, v samém centru Lužických hor. Obec leží v nadmořské výšce od 400 do 600 metrů. Obec Krompach se skládá ze tří místních částí – Krompach, Juliovka a Valy. V celé obci je registrováno celkem 245 domů, z toho v samotném Krompachu 124. Žije zde  obyvatel.\n\nPrvní zmínka o obci pochází z roku 1391 jako ves patřící k hradu Milštejnu. Vlastníky zdejšího okolí byli od 13. století Berkové z Dubé. Obec vznikla na kdysi frekventované obchodní stezce spojující Čechy s Horní Lužicí. Byla spojována s nejstaršími mlýny na Krompašském potoce. Před rokem 1549 byla známa jako sklářská obec, protože zde existovala až do konce 17. století schürerovská pec. Později se rozvinulo také tkalcovství.\n\nOd 19. století je známa jako rekreační obec. Na zdejším zámku existoval zámecký pivovar s dýmajícím komínem.\n\nPůvodně německá ves byla po druhé světové válce z větší části vysídlena.\n\nV říjnu 1948 byl v Krompachu vedle \"Lípy svobody\" a \"Restaurace u zámku\" postaven za pomoci členů Finanční stráže pomník prvního československého prezidenta T. G. Masaryka, zřejmě poslední Masarykův pomník po převratu 1948 na území severních Čech. Autorem a dárcem díla byl profesor Josef Fojtík z Prahy, který měl dům v Juliovce patřící ke Krompachu a obci často pomáhal. K převzetí záštity nad stavbou a slavnostním odhalením se podařilo získat jak MV KSČ, tak ONV Česká Lípa. Akce se zúčastnili předseda ONV Josef Korda, předseda MNV František Šulc, předseda Místní osvětové besedy v Krompachu učitel Oldřich Pohl a mnozí další hosté. Hudební doprovod obstarala dechová hudba Finanční stráže Praha. Časem začal být pomník viděn jako „ideologicky nevhodný“ a posléze byl odstraněn.\n\n21. prosince 2011 byla po dlouhých jednáních slavnostně otevřena silnice pro osobní automobily s hraničním přechodem mezi Krompachem na české a Jonsdorfem na německé straně. Důvodem odkladů otevření přechodu byl havarijní stav komunikace na české straně. Na vozovce dokonce ležely balvany bránící provozu. Poté se vyskytly problémy s dopravním značením na německé straně. Problémy se však podařilo vyřešit a silnici zprovoznit.\n\nV září 2012 byla zrušena místní pošta.\n\nPři Cyrilometodějských slavnostech počátkem léta 2013 byl veřejnosti představen starostou Františkem Andersem nový znak obce. Autorem návrhu byla osmnáctiletá Kateřina Prášková.\n\n\n\nInstituce byla založena roku 1965 jako Zvláštní škola internátní. Nyní se nazývá Dětský domov, Základní a mateřská škola, adresa je Krompach 47. Spolupracují i s občanským sdružením Letní dům a každoročně před vánocemi pořádají Andělské slavnosti. Také 14. ročník Andělských slavností bude pořádán v prosinci 2013 jak v prostorách školy (bývalého zámku), tak v kostele Čtrnácti svatých pomocníků.\nObci vévodí dominantní dvojvrcholová hora Hvozd s výškou 750 metrů, rozhlednou a chatou na vrcholu. Vrchol Hvozdu je v sousedním libereckém okrese, na katastru obce Heřmanice v Podještědí. Na katastru Krompachu jsou jiné vysoké hory a kopce – dvojvrchol Plešivce (658 m), Jánské kameny (604 m), Kulich (559 m), hraniční Háječek (524 m) či na jihu Malý Ovčí vrch (492 m).\n\nVýznamnou atrakcí jsou tři prastaré tisy, jejichž stáří se odhadovalo na více než 1000 let a které byly považovány za nejstarší stromy v Čechách. Podle analýzy z roku 1967 byl nejstarší z červených tisů (chráněn od května 1954) vysazen kolem roku 1580, v roce 2014 je mu tedy přibližně 434 let. Druhé dva tisy jsou mladší a na seznam chráněných stromů byly zapsány 12. ledna 1989.\n\nV severní části obce Valy vybudovali v roce 1788 Chorvati rakouského vojska zákopy a valy proti Prusům, kterých v roce 1813 použili Francouzi ke vpádu do Čech.\nPřímo u hranic náleží Krompachu lokalita již zmíněných Jánských kamenů, podle nichž se jmenuje tamní naučná stezka, hraniční přechod i jedno občanské sdružení.\n\n\n"}
{"id": "72214", "url": "https://cs.wikipedia.org/wiki?curid=72214", "title": "Jan Křen", "text": "Jan Křen\n\nJan Křen (* 22. srpna 1930 Praha) je český historik se specializací na česko-německé vztahy, vysokoškolský pedagog a jeden z představitelů disentu v době normalizace.\n\nVystudoval historii na Fakultě společenských věd Vysoké školy politické ÚV KSČ (1953). V letech 1946–1969 byl členem KSČ. Do roku 1970 působil jako vedoucí katedry historie na VŠP a na Filozofické fakultě Univerzity Karlovy. Věnoval se studiu dějin I. republiky, KSČ a československého odboje za 2. světové války. Z jeho rozsáhlého díla o čs. emigraci na Západě za II. světové války mohly ovšem vyjít jen první dva svazky. Pro nesouhlas s okupací byl vyloučen ze strany, v roce 1970 musel opustit své pracoviště a až do roku 1989 pracoval jako dělník-čerpač u podniku Vodní zdroje. Stal se jedním ze zakládajících signatářů \"Charty 77\", publikoval v samizdatu a významně se podílel na přípravě bytových seminářů podzemní univerzity.\n\nPo revoluci se stal jedním ze zakladatelů Institutu mezinárodních studií nově založené Fakulty sociálních věd Univerzity Karlovy a jeho prvním ředitelem. Byl rovněž jedním z iniciátorů založení Česko-německé komise historiků, jejímž cílem je prostřednictvím zkoumání společných dějin Čechů a Němců přispět ke vzájemnému porozumění a pochopení minulosti a jejíž české sekci deset let předsedal. Problému česko-německých vztahů v novodobých dějinách a nahlížení na ně věnuje Křen začnou část svého badatelského úsilí. Angažoval se rovněž v Česko-německém fondu budoucnosti. Jeho kniha \"Konfliktní společenství\" o vztazích Čechů a Němců se dočkala několika vydání v obou zemích.\n\nJako hostující profesor působil na univerzitách v Brémách (1983–1984), Berlíně (1990–1991) a Marburgu (1998). Za svoji knihu \"Dvě století střední Evropy\" byl v roce 2006 oceněn cenou Magnesia Litera v kategorii naučné literatury a v roce 2007 polskou Cenou Wacława Felczaka a Henryka Wereszyckého, udělovanou za díla v oblasti historie. V roce 2000 obdržel Velký kříž za zásluhy od německého prezidenta a od roku 2002 je nositelem Medaile Za zásluhy.\n\n\n\n\n"}
{"id": "72217", "url": "https://cs.wikipedia.org/wiki?curid=72217", "title": "Jónské moře", "text": "Jónské moře\n\nJónské moře ( mar , , ) tvoří část Středozemního moře. Zaujímá plochu 169 000 km², jeho největší hloubka je 5 121 m.\n\nNachází se mezi Itálií, Albánií a Řeckem, jižně od Jaderského moře s kterým je spojeno přes Otrantský průliv. Na západě hraničí s Sicílií a přes Messinský průliv je spojeno s Tyrhénským mořem. Na východě se nachází množství ostrovů (Korfu, Ithaka) a přes Korintský záliv a Korintský průplav je spojeno s Egejským mořem.\n\nMezinárodní hydrografická organizace vymezuje hranice Jónského moře následovně:\n\nV Jónském moři se nachází nejhlubší místo Středozemního moře hlubina Calypso, které leží jihozápadně od řeckého města Pylosu . Součástí moře je i Tarentský záliv, který se nachází v jeho severozápadní části u jihovýchodního pobřeží Itálie.\n\n\n"}
{"id": "72230", "url": "https://cs.wikipedia.org/wiki?curid=72230", "title": "Letiště Karlovy Vary", "text": "Letiště Karlovy Vary\n\nLetiště Karlovy Vary je mezinárodní veřejné civilní letiště ležící 4 km jihovýchodně od centra Karlových Varů na katastru jejich části Olšová Vrata, mezi Olšovými Vraty, Kolovou a Pilou. Vlastníkem letiště je Karlovarský kraj a jeho provozovatelem Letiště Karlovy Vary, s. r. o. Je pátým největším mezinárodním letištěm v Česku, v roce 2019 odbavilo cestujících.\n\nMěstská rada Karlových Varů se výstavbou letiště zabývala od roku 1925. Nebylo jasné, kde letiště bude umístěno, nakonec se rozhodlo o ploše poblíž vesnice Olšová Vrata. Mezi roky 1929 až 1930 tu proběhly první povrchové úpravy. V roce 1929 zde přistál londýnský bankéř Andrew Paton Holt, čímž zahájil zdejší dějiny letectví. V tu dobu byla přistávací dráha travnatá, měla 900 metrů a nacházela se v místech té současné.\n\nJiž od roku 1931 bylo letiště schopno provozu, ne úplně pro pravidelný provoz. V letech 1931 až 1933 byla postavena odbavovací hala a hangár. Odbavovací halu navrhl Rudolf Weise a návrh hangáru vypracoval Stanislav Bechyně.\n\nDne 15. května 1931 byla zahájena linka Československých státních aerolinií Praha (Kbely) – Karlovy Vary – Mariánské lázně (Skláře). Létalo se s frekvencemi až čtyřikrát denně. Do Prahy se odsud letělo hodinu, do Mariánských lázní 15 minut. Za jednu leteckou sezónu bylo na této lince přepraveno kolem 300 až 400 osob. Později, v roce 1934 toto letiště ČSA zařadily do své sítě mezinárodních linek, takže lety Karlovy Vary – Praha navazovaly s mezipřistáním na lety například do Bělehradu, Vídně, Berlína, Amsterdamu, Londýna a Paříže.\n\nV době německé okupace Československa bylo letiště používáno pro výcvik pilotů Luftwaffe. Ke konci války v dubnu 1945 bylo náletem amerických P-47 Thunderbolt zničeno 20 letadel a velký hangár. Po skončení obou světových válek bylo letiště v roce 1946 obnoveno, zároveň byla znovuzahájena sezónní (letní) linka z Prahy, létaly na ní letadla typu Ju-52, Si-204 a později DC-3. Letiště bylo využíváno také vojenským letectvem, např. letadly C-2 Arado a Me-109 k ochraně československých hranic.\n\nV letech 1958–1960 proběhla výstavba betonové vzletové a přistávací dráhy 29/11 dlouhé 2 150 metrů, asfaltových pojížděcích drah a ostatních ploch. Dále byla rozšířena odbavovací plocha a byly provedeny generální opravy letištních budov. Letiště bylo vybaveno novou zabezpečovací leteckou technikou.\n\nPo obnovení provozu v roce 1960 odsud postupně byly zahájeny společností Československé aerolinie přímé linky do Prahy (Ruzyně), Brna (Tuřany), Ostravy, slovenských Košic, německého Berlína (Schönefeldu) a Vídně. V roce 1965 zde byl zaveden celoroční provoz. Ve městě díky letišti byla otevřena cestovní kancelář, v roce 1967 byl dosažen do té doby největší počet přepravovaných cestujících – 47 tisíc. Za špičkové období se považuje rok 1979, kdy se z letiště Karlovy Vary provozovalo denně 6 pravidelných spojů do Česka, Moravy i Slovenska, bylo přepraveno 50 065 cestujících. Na pravidelných linkách se objevovaly letadla Iljušin Il-14 či Jakolev Jak-40.\n\nStátní opatření směřující k úspoře pohonných hmot a prudký nárůst cen letenek zapříčinila v roce 1980 pokles zájmu o cestování letadly. Provoz zde klesl o 74 % a nakonec byl zastaven. Od roku 1981 byl udržován pouze sezónní provoz mezi Prahou a Karlovými Vary s možností přestupu do dalších destinací.\n\nV letech 1984–1985 byl za úsilí zaměstnanců letiště zrealizován cementobetonový kryt vzletové a přistávací dráhy asfaltobetonovým kobercem v rámci její kompletní opravy. \nOd roku 1989 mělo letiště opět status mezinárodního letiště. Později byl vybudován světelný a radionavigační systém pro zajištění bezpečnosti letového provozu vzhledem k okolnímu členitému terénu, objekt pro záchrannou a požární službu, trafostanice s náhradním zdrojem elektrické energie a nový kabelový přívod.\n\nMezi roky 2005–2006 proběhla rekonstrukce vzletové dráhy, která prodloužila její životnost o 20 let a způsobila její větší nosnost. Letiště zároveň bylo vybaveno světelným systémem dle standardů ICAO. V březnu 2009 byla dokončena nová futuristická hala terminálu letiště, stála 98 milionů Kč a má kapacitu až půl milionu cestujících ročně.\n\nV současné době je zpracována studie o budoucím vývoji letiště. Do roku 2025 by se měla dráha prodloužit a rozšířit tak, aby letiště mohlo přijímat i velká dopravní letadla jako Airbus A310, Airbus A330, Boeing 767-300 nebo dokonce Boeing 747 (za určitých podmínek). Rozměry dráhy by měly být 2660x45 m. Měl by být vybudován nový velký terminál, parkoviště apod.\n\nPravidelní, charteroví a sezónní dopravci a na letišti v Karlových Varech:\nOd srpna 1997 do ledna 2019 odsud provozovaly České aerolinie přímou linku na letiště Moskva–Šeremeťjevo, toto spojení fungovalo dvakrát týdně. Přibližně do roku 2000 bylo provozováno také přímé spojení do Prahy. Na lince nejdříve létaly Boeingy 737, poté Airbusy A319, nebo také A320 či A321. Linka do Moskvy byla v roce 2019 zrušena kvůli tomu, že provoz linky byl ztrátový.\n\nMezi daty 2000 až 5. dubnem 2015 sem provozovala pravidelnou linku z letiště Moskva–Šeremeťjevo ruská letecká společnost Aeroflot. Létala ji s letadly Airbus A320 či Boeing 737-400.\n\nNa letiště v Karlových Varech létala také společnost Ural Airlines, a to mezi roky 2011 až 2014. Spojovala toto letiště nejprve s Jekatěrinburgem jednou týdně, později se přidala také linka do sibiřského města Ťumeň, která byla obshluhována také jednou týdně. V roce 2014 byla zrušena linka do Ťumeně a lety do Jekatěringburgu se konaly jednou za čtrnáct dní. V prosinci 2014 Ural Airlines definitivně ukončily působení na tomto letišti.\n\nDne 24. března 2011 sem zahájila jednotýdenní lety česká aerolinie Czech Connect Airlines, provozovala je z Jekatěrinburgu (letiště Jekatěrinburg) svými letadly Boeing 737-300. Tato společnost 22. března 2012 zahájila také spojení do Rostovu na Donu, také s frekvencí jednou týdně. V roce 2012 ale tato společnost zanikla, čímž byly přerušeny i její linky.\n\nMezi další společnosti, které sem provozovaly pravidelné lety patří Rossiya Airlines, které sem létaly z Petrohradu, tuto linku operovaly letadly Boeing 737-500 nebo Airbus A319 od roku 2011. Ázerbájdžánská společnost Azerbaijan Airlines sem mezi 18. červencem až 22. srpnem 2015 provozovala pravidelné spojení z Baku. Bylo ukončeno pro malý zájem cestujících.\n\nMezi 26. březnem 2017 až 4. červnem sem provozovala pravidelné spojení z německého Düsseldorfu aerolinie Germania. To zpočátku bylo provozováno dvakrát týdně (čtvrtek, neděle), později byly frekvence ubrány kvůli malému zájmu, a po letu konaném 4. července společnost oznámila zrušení této linky. Ta byla dotována od Karlovarského kraje. Byla provozována Boeingy 737-700 a A319.\n\nV letní sezóně 2017 byly v provozu kromě linky ČSA do Moskvy také linky Travel Service do izraelského Tel Avivu a Uzbekistan Airways do Taškentu. Travel Service létal do izraelské metropole jednou týdně (v úterý) letadlem Boeing 737-800. Linka byla provozována pro lázeňskou společnost Visitspa mezi 13. červnem až 12. zářím 2017. Linka Uzbekistan Airways zde přistávala jednou za čtrnáct dní, létal na ní Airbus A320. Byla provozována mezi 25. červnem až 1. říjnem pro uzbecké cestovní kanceláře. Jednalo se o nejdelší letecké spojení, které v historii na toto letiště létalo, vzdálenost byla km, délka letu 5,5 h.\n\nNejvětší letadlo, na které je letiště Karlovy Vary v současnosti koncipováno, je Airbus A321 s kapacitou až 230 cestujících. Běžněji se zde setkáte s letadly Boeing 737, Airbus A320 nebo Airbus A319. Letiště je plně vybaveno pro lety VFR (podle vidu) i IFR (podle přístrojů) a umožňuje provoz ve dne i v noci. Letiště má jednu zpevněnou dráhu 11/29 2150×30 m a travnatou dráhu 12/30 1000×30 m. Dráha 29 je vybavena systémem ILS CAT I a světelnou soustavou CAT I.\n\n\nVeřejnou dopravu zajišťuje autobusová linka MHD Karlovy Vary č. 8 (Tržnice–Letiště). Autem lze na letiště přijet po silnici I/6 a dále odbočkou na Olšová Vrata.\n\nTabulka počtů přepravených civilních pasažérů a pohybů na letišti v Karlových Varech:\n\n"}
{"id": "72237", "url": "https://cs.wikipedia.org/wiki?curid=72237", "title": "Břežany (okres Znojmo)", "text": "Břežany (okres Znojmo)\n\nBřežany (do roku 1949 Fryšava, jinak též \"Vršava\", ) jsou obec nacházející se asi 5 km severozápadně od městečka Hrušovany nad Jevišovkou v okrese Znojmo. Žije zde obyvatel. V celé obci je evidováno 221 domů.\n\nPrvní písemná zmínka o vsi pochází z roku 1222. V tomto roce zde byl vysvěcen původní kostel sv. Bartoloměje. Ve 14. století byly Břežany povýšeny na městečko. V místech někdejší tvrze byl v polovině 17. století postaven barokní zámek.\n\nVe vsi je mateřská školka s základní školou, která je rozdělena do dvou budov: 1. stupeň je vedle fary a kostela, 2. stupeň je na cestě k Mackovicím. Ke škole patří tělocvična. Každý rok kolem 20. srpna jsou zde hody.\n\n\n\n"}
{"id": "72241", "url": "https://cs.wikipedia.org/wiki?curid=72241", "title": "David Irving", "text": "David Irving\n\nDavid John Cawdel Irving (* 24. března 1938, Hutton) je kontroverzní britský spisovatel a amatérský historik, se zaměřením na literaturu faktu o období druhé světové války a nacistického Německa, známý rasista, antisemita a popírač holocaustu.\n\nJe autorem zhruba 30 knih, mezi jinými \"Zkáza Drážďan\" (1963), \"Hitlerova válka\" (1977), \"Churchillova válka\" (1987), \"Rommel - liška pouště\" (1999). Většinu knih napsal v angličtině, některé v němčině.\n\nV roce 2000 žaloval u britského soudu pro urážku na cti historičku Deborah Lipstadtovou a její nakladatelství Penguin Books, protože ho ve své knize označila za popírače holocaustu, antisemitu a falšovatele dějin. Soud na základě podrobného studia Irvingových knih jednoznačně rozhodl, že David Irving záměrně zkresluje historické prameny, aby dokázal svoje sporné teze. dále rozhodl, že David Irving skutečně popírá holocaust, nemá pravdu, když popírá existenci plynových komor v Osvětimi-Birkenau, tzv. Leuchterova zpráva není věrohodným důkazem neexistence vraždění plynem v osvětimském táboře, manipuluje s fakty, falšuje je a uzpůsobuje svým ideologickým východiskům, ve vylíčení bombardování Drážďan používal falešné statistiky, lživě interpretoval výpovědi svědků, byl ve spojení s pravicovými radikály a vystupoval na jejich shromážděních.\n\nV Rakousku byl Irving odsouzen a uvězněn pro zpochybňování holocaustu, je \"persona non grata\" v Německu, Rakousku, Itálii, Kanadě a Austrálii. Mezi jiným zpochybňoval také existenci plynových komor v Osvětimi, na což později (na základě studia sovětských archivů) přehodnotil svůj názor.\n\nDavid Irving se narodil roku 1938 v britském Huttonu. Jeho otec byl důstojníkem královského námořnictva, matka ilustrátorka. Po dokončení střední školy začal studovat přírodní vědy nejprve na Imperial College London a posléze na Londýnské univerzitě. Svá vysokoškolská studia však nikdy nedokončil. Historii nikdy nestudoval, v tomto oboru je autodidaktem. Jako student se účastnil činnosti britských konzervativců a v roce 1959 působil jako redaktor satirického časopisu Carnival Times, ve kterém se mimo jiné zastával apartheidu v Jihoafrické republice. Po ukončení studia pracoval rok jako dělník v Severním Porýní-Vestfálsku v železárnách koncernu Thyssen. Naučil se tam perfektně německy, tyto znalosti využil ve své pozdější činnosti. Potom se odstěhoval do Španělska, kde pracoval jako úředník na letecké základně.\n\nPři svém pobytu v Německu se začal zajímat o německé dějiny a na toto téma v letech 1959 až 1961 publikoval v Británii několik článků. V roce 1962 napsal pro německý pravicový časopis \"Neue Illustrierte\" řadu 37 článků zabývajících se bombardováním Drážďan (: \"Jak umírala německá města\"). Z nich také vycházel ve své první knize \"The Destruction of Dresden\" (vyšlo 1963, česky \"Zkáza Drážďan\"), zabývající se především oprávněností spojeneckých náletů na Německo a saskou metropoli ke konci války. V prvním vydání knihy Irving uvádí 100 - 250 tisíc obětí bombardování Drážďan, což je mnohem více, než do té doby publikované relevantní prameny. V dalších vydáních knihy snížil tento údaj na 50 - 100 tisíc obětí, přičemž oficiálně uznávaný odhad počtu obětí se pohybuje mezi 25 až 35 tisíc obětí.\n\nPo úspěchu knihy o bombardování Drážďan se Irving rozhodl věnovat Adolfu Hitlerovi. Jeho pověst mu usnadnila přístup k Hitlerově sekretářce Christině Schröderové, pobočníkovi Otto Günschemu a dalším lidem z Hitlerova okolí. Od nich pak získal řadu informací a dokumentů, současně byl jimi fascinován.\n\nOd té doby napsal Irving řadu knih, které se zabývají především obdobím druhé světové války. Do konce šedesátých let vyšly ještě v roce 1964 \"The Mare's Nest\" (česky \"Tajné zbraně\"), která se věnuje vývoji takzvaných zázračných zbraní v nacistickém Německu, roku 1967 \"The Virus House\", věnovaná německému atomovému programu, \"The death of General Sikorski\", která pojednává o smrti předsedy polské exilové vlády při letecké nehodě u Gibraltaru, o níž tvrdí, že šlo ve skutečnosti o vraždu nařízenou Winstonem Churchillem, a \"The Destruction of Convoy PQ 17\" o neúspěšné spojenecké námořní operaci na konvojové trase do Sovětského svazu.\n\nV dalších letech vydal biografie Erwina Rommela, Josepha Goebbelse, Hermanna Göringa, Winstona Churchilla, Erharda Milcha, knihu Hitlerova válka (\"Hitler's war\"), v níž se snažil o vylíčení průběhu války z pohledu Hitlera a zpochybnil v ní představu Hitlera jako všemocného diktátora nezávislého na svém okolí, a \"Nuremberg: The Last Battle\" (\"Norimberk: Poslední bitva\"), kde vylíčil průběh Norimberského procesu a snažil se mimo jiné zodpovědět otázku, kdo poskytl Göringovi ampuli s jedem.\n\nOd devadesátých let příležitostně spolupracuje s kalifornským Institute for Historical Review, organizací zaměřenou na vydávání publikací popírajících holocaust.\n\nV listopadu 1963 se Irving obrátil na policii s podezřením, že se stal obětí vloupání do svého londýnského bytu. Antifašistický aktivista Gerry Gable, společně se dvěma společníky, se vydávali za pracovníky pošty, protože plánovali získat na Irvinga kompromitující materiály. Gable a Manny Carpel byli následně odsouzeni k pokutě 20 liber.\n\nJiž ve své knize \"Hitlerova válka\" prosazoval názor, že Hitler konečné řešení židovské otázky nenaplánoval a do roku 1943 ani o jeho realizaci nevěděl. Ke konci osmdesátých let a na počátku let devadesátých zastával názor, že v Osvětimi neexistovaly plynové komory, který však na základě svého studia sovětských archivů přehodnotil.\n\nV roce 1988 Irving ochotně přijal falešné důkazy Leuchterovy zprávy, popírající existenci plynových komor, která měla potvrzovat jeho pohled na druhou světovou válku a poskytovala podporu jeho tezím, že Adolf Hitler o holokaustu nevěděl a ten byl prováděn za jeho zády. Toto své stanovisko prezentoval na jedenácté konferenci Institute for Historical Review v říjnu 1992, kde nicméně nepopřel masové vraždění Židů popravčími četami na okupovaném sovětském území\n\nRoku 1995 prohrál občanskoprávní spor, v němž žaloval historičku Deboru Lipstadtovou pro urážku na cti, které se měla podle jeho názoru dopustit tím, že jej ve své knize \"Popírání holocaustu\" označila za popírače holocaustu a antisemitu. Soud jeho žalobu zamítl a ztotožnil se s tvrzením Lipstadtové, že Irving je antisemita a popírač holokaustu, který z vlastních ideologických důvodů opakovaně a úmyslně dezinterpretoval a manipuloval historické prameny. Rozsudek pro Irvinga znamenal nejen porážku v soudním sporu, ale též vážné finanční potíže a diskreditaci v očích většiny veřejnosti.\n\nVe své expertní zprávě, vytvořené pro účely soudního sporu, napsal britský profesor Richard J. Evans:    \"Žádná z [Irvingových] knih, žádný projev nebo článek, ani jeden odstavec, ani jedna věta v žádném z nich, nemůže být brána za hodnověrnou jako přesné zobrazení jejího historického subjektu. Všechny jsou z historického pohledu zcela bezcenné, protože Irvingovi nelze nikde důvěřovat v tom, že by poskytoval spolehlivý popis toho, o čem mluví nebo o čem píše... pokud považujeme za historika někoho, komu jde o to zjistit pravdu o minulosti a o podání jejího popisu tak přesně, jak jen to je možné, pak Irving není historik \".Soudní výlohy, které musel Irving zaplatit, přesáhly dva a půl miliónu liber. Peníze sháněl prostřednictvím svých webových stránek, ale hlavním zdrojem financí byly přes čtyři tisíce pravidelných dárců, vedle různých neonacistů přispívá i několik arabských šejků.\n\nV roce 2002 vyhlásil bankrot, při kterém přišel o svůj dům, na jeho cesty po světě ovšem neměly finanční obtíže vliv.\n\nI přes to, že prohrál i další spor, který znamenal další výdaje, nemělo to za následek jeho totální finanční úpadek. Irving nyní obývá 40pokojové panské sídlo poblíž města Nairn ve Skotsku, poskytnuté mu anonymním dárcem.\n\nV roce 2016 byl o zmiňovaném soudním procesu natočen film \"Denial\".\n\nKdyž v roce 2005 na pozvání buršáckého spolku Olympia navštívil Rakousko, kde na něj byl od konce 80. let pro jeho výroky ohledně holocaustu vydán zatykač, byl 11. listopadu rakouskou policií zatčen. Irving se při přelíčení přiznal k obvinění z \"trivializování, hrubého znevažování a popírání holokaustu\". Irving ve své obhajobě uvedl, že své názory na holokaust změnil: \"Řekl jsem to tehdy na základě svých tehdejších znalostí, ale v roce 1991, když se mi dostaly do rukou Eichmannovy dokumenty, jsem to již neříkal a neříkám to ani teď. Nacisté zabili miliony Židů.\" Irving byl odsouzen k tříletému trestu odnětí svobody v souladu se zákonem zakazujícím činnost národně socialistických organizací. Propuštěn byl předčasně v prosinci 2006, současně mu byl zakázán vstup do Rakouska.\n\nProti uvěznění Irvinga se vyslovila řada zastánců svobody slova, dokonce i jeho odpůrkyně Deborah Lipstadtová.\n\nV roce 2007 se účastnil se svým vydavatelstvím Focal Point Publications Mezinárodního knižního veletrhu ve Varšavě, kde propagoval své knihy a obhajoval tezi, že Hitler nevěděl o holocaustu. Plánoval zde i tiskovou konferenci. Byl však z veletrhu i se svým vydavatelem vykázán, což rozhořčeně komentoval tím, že v Polsku není svoboda slova.\nSoudní proces přesvědčivě ukázal, že Irving ve svých dílech záměrně zkresluje získaná fakta, účelově vybírá a falšuje zdroje a používá metody, které jsou v rozporu se standardy práce historika. Oproti oficiálním a ověřeným údajům a pracím historiků navyšuje škody způsobené Německu, zveličuje spojenecké válečné zločiny a naopak umenšuje nebo bagatelizuje válečné zločiny Třetí říše.\n\nMá zakázán vstup na území Německa, Rakouska, Itálie, Kanady, Austrálie a Nového Zélandu.\n\nŘada jeho knih vyšla v České republice, na českém trhu s historickými tituly patřil k nejpřekládanějším autorům.\n\nNěkteří odpůrci Irvinga v České republice chtěli Irvingovy knihy zakázat půjčovat v českých knihovnách a prodávat v knihkupectvích. Tyto snahy však například ředitel Městské knihovny v Praze Tomáš Řehák, ač sám nemá Irvinga v oblibě, odmítl.\n\nNorský literární festival 2009\n\nV říjnu 2008 proběhla v Norsku diskuse o pozvání Davida Irvinga, který měl přednést řeč na Norském festivalu literatury 2009. Několik nejvýznamnějších norských autorů proti tomu ostře protestovalo. Vedoucí festivalového výboru, Jesper Holte, obhajoval Irvingovo pozvání slovy: \"Naším programem je pozvat lháře a falešnou historii na festival o pravdě\".\n\nPo několika dnech festival pozvánku zrušil.\n\n\n\n"}
{"id": "72242", "url": "https://cs.wikipedia.org/wiki?curid=72242", "title": "Chotiná", "text": "Chotiná\n\nChotiná je vesnice v jihovýchodní části okresu Plzeň-sever, část obce Hromnice, 8 km severovýchodně od Třemošné. Katastrální území \"Chotiná\" zaujímá plochu 348,67 ha a PSČ všech adres je 330 11. V roce 2011 zde trvale žilo 104 obyvatel.\n\nVsí protéká říčka Třemošná, do které se zleva vlévá potok Bělidlo. Ve vsi je hospoda a malý obchod se smíšeným zbožím. Autobusové linky jezdí do Horní Břízy a Plzně, obě jen v pracovní dny.\n\nPrvní písemná zmínka o vesnici pochází z roku 1484.\n\nChotiná sousedí s Jarovem na severu, s Kaceřovem na severovýchodě a s Žichlicemi na jihozápadě.\n\n"}
{"id": "72244", "url": "https://cs.wikipedia.org/wiki?curid=72244", "title": "Aardman", "text": "Aardman\n\nAardman Animations, Ltd., známé také jako Aardman Studios, je studio animovaného filmu v Bristolu ve Velké Británii. Bylo založeno roku 1976 a jeho zakladateli jsou Peter Lord a David Sproxton, bývalí spolužáci ze střední školy. První úspěchy zaznamenali s pásmem krátkých příběhů \"The amazing adventures of Morph\". V roce 1985 se stal stálým členem studia Nick Park, autor úspěšných filmů s Wallacem a Gromitem a Slepičího úletu.\n\nUměleckým principem aardmanovců je dopředu nahraný rozhovor, dialog nebo monolog, získaný v reálném prostředí, zpravidla jako spontánní zvukový záznam, který se potom stává součástí celkové choreografie záběru, včetně výtvarného a pohybového řešení postav a prostředí. Některé filmy proto přijala část kritiky jako „rozhlasovou reportáž ilustrovanou figurkami“. Ve filmu Pohodlíčko (Mezi námi zvířaty, 1989) fázované „clay animation“ zvířata v ZOO s hlubokou vážností diskutují o svých problémech. Zábavnost a invenčnost přístupu oceníme tehdy, když si uvědomíme, že jde o dopředu nahrané dialogy z úplně jiného prostředí. Tento film režiséra Nicka Parka získal v roce 1990 Oscara za nejlepší krátkou metráž.\n\nJde o světově uznávané studio, jehož projekty jsou oceňovány nejen kritikou, ale i diváky. Příkladem může být klip k písni Petera Gabriela \"Sledgehammer\", který v roce 1987 obdržel četná ocenění a devět z deseti nominací proměnil (MTV Video Music Awards).\n\n"}
{"id": "72245", "url": "https://cs.wikipedia.org/wiki?curid=72245", "title": "Doctor Octopus", "text": "Doctor Octopus\n\nDoctor Octopus je postava superpadoucha z komiksového světa Spider-Mana.\n\nDoktor Otto Günther Octavius byl původně výjimečně nadaný vědec zabývající se jaderným výzkumem, dokonce vyučoval Petra Parkera na jednom z letních fyzikálních táborů. Výsledky jeho výzkumu však byly natolik nepřesvědčivé, že kromě výsměchu od kolegů se dočkal i konce financování svého projektu. Byl svými budoucími vynálezy natolik posedlý, že svůj výzkum přesunul do levnějších prostor a pokračoval v něm na vlastní pěst. Pro manipulaci s nebezpečnými látkami si vyrobil čtyři pomocné ocelové ruce (chapadla). Jeden z jeho experimentů však skončil mohutnou explozí, a Doc Ock byl vystaven radioaktivitě látek účastnících se reakce. Jeho psychika prodělala změnu, po níž se z Dr. Otty Octavia stal zákeřný padouch Doctor Octopus. Během výbuchu došlo rovněž k propojení ovládacího systému chapadel s doktorovým nervovým systémem, což mu umožňuje manipulovat chapadly se stejnou hbitostí jako vlastními končetinami. \n\nDoc Ock (jak bývá často nazýván) většinou jedná podle dvou schémat - buď se snaží pokračovat ve svém výzkumu, který má v konečném důsledku vést k ovládnutí světa, a je nucen proto získávat finance nejrůznějšími nekalými způsoby, anebo se mstí za dřívější příkoří. Neuznává nadřazenost žádné autority, ačkoli občas krátkodobě pracuje pro některého z bossů organizovaného zločinu. Je jedním z nejklasičtějších Spider-Manových nepřátel, poprvé se objevil už v Amazing Spider-Man #3 (jeho tvůrci jsou Stan Lee a Steve Ditko). Od té doby se i přes několik pauz a domnělých smrtí objevil ještě mnohokrát, a to i v jiných řadách nakladatelství Marvel comics.\n"}
{"id": "72246", "url": "https://cs.wikipedia.org/wiki?curid=72246", "title": "Ostravice (řeka)", "text": "Ostravice (řeka)\n\nOstravice ( , ) je řeka v okresech Frýdek-Místek a Ostrava-město v Moravskoslezském kraji. Délka toku činí 65,1 km. Plocha povodí měří 827,4 km². Její tok tvoří zčásti historickou zemskou hranici Moravy a Slezska, zčásti tato hranice podél jejího toku mírně osciluje. Řeka získala název podle svého prudkého (ostrého) toku.\n\nŘeka vzniká soutokem Černé a Bílé Ostravice u obce Staré Hamry v Moravskoslezských Beskydech. \"Černá Ostravice\" pramení na jižním svahu Smrkoviny, která leží západně od osady Bílý Kříž, \"Bílá Ostravice\" pramení na úbočí vrcholku Čarták, který leží západně od Bumbálky. Na horním toku řeky leží přehradní nádrž Šance. U stejnojmenné obce Ostravice se nachází zajímavý chráněný přírodní útvar – peřeje. Dále protéká Frýdlantem nad Ostravicí, Paskovem, Frýdkem-Místkem a Ostravou. Tam se vlévá jako pravostranný přítok do řeky Odry.\n\nOd soutoku Bílé a Černé Ostravice, \"(levý/pravý)\", nejvýznamnější tučně\n\ndo přehrady \"Šance\"\ndo řeky \"Ostravice\"\n\nHlásné profily:\n"}
{"id": "72248", "url": "https://cs.wikipedia.org/wiki?curid=72248", "title": "Svoboda", "text": "Svoboda\n\nSvoboda je možnost, případně také schopnost volit, rozhodovat a jednat „podle své vůle,“ ať je jakákoli a nést za to přiměřenou odpovědnost. Podle W. Weischedela znamená „volný prostor možností volby, v jehož rámci může člověk rozhodovat sám o sobě za sebe sama.“\nTato podstatná možnost člověka, případně i jiných živých bytostí je ovšem omezena:\nProto se někdy rozlišuje mezi svobodou vnitřní a vnější, i když ve skutečnosti jde spíš o povahu překážek a zábran, které svobodu omezují.\n\nSvoboda je velmi široký pojem a protože má pro člověka zásadní význam, její obsah se také různě mění. Většina výměrů ji odvozuje negativně z nepřítomnosti omezení, případně nátlaku, donucení jinou osobou. Podle Websterova slovníku je to „absence překážek, omezení, zajetí nebo útlaku“. To má dobrý smysl, pokud „svobodu“ chápeme pouze jako svobodu společenskou a politickou; běžně mluvíme o svobodné společnosti, svobodě pohybu, slova nebo shromažďování a rozumíme tím právě absenci nátlaku či překážek, především ze strany státu.\n\nAni v tomto smyslu to však nemůže znamenat „svobodu“ jezdit vlevo, krást nebo vraždit – jinými slovy ohrožovat druhé. Francouzský filosof Roger Garaudy ironicky mluví o „svobodě svobodné lišky ve svobodném kurníku“. Immanuel Kant proto soudí, že svoboda ve společnosti je možná jen v rámci práva jakožto „souhrnu podmínek, za nichž lze libovůli jednoho sloučit s libovůlí druhého podle obecného zákona svobody“ a rozlišuje mezi „libovůlí“ (\"Willkür\") a svobodou.\n\nIndividuální rozhodování a jednání je tedy omezeno nejen vnějšími podmínkami (např. zamčenými dveřmi nebo nedostatkem peněz), ale také ohledem na \"svobodu druhých\". Z povahy lidské osoby a její svobody ovšem plyne, že u vlastních, nevynucených rozhodnutí a jednání nese také odpovědnost za důsledky. Nežádoucí „libovůle“ je proto omezována především hrozbou trestů, ale svobodu člověka omezuje i vlastní neochota odpovídat za jeho důsledky. Friedrich Nietzsche proto rozlišil mezi „svobodou od něčeho“ – například nějakého omezení – a „svobodou k něčemu“, tj. odvahou pro něco se rozhodnout a něco učinit v souladu s vlastními hodnotami a na jejich obranu. První z nich znamená jen příležitost pro svobodné jednání, kdežto teprve vlastními rozhodnutími a činy ji člověk uskutečňuje.\n\nSvoboda se někdy vymezuje jako \"možnost volby\". Skutečné možnosti volby jsou ovšem omezené tím, jaké máme před sebou alternativy. Henry Ford prý říkal, že si u něho může člověk vybrat auto jakékoli barvy, pokud to bude černá. Kde jsem odkázán na výběr z předem daných možností, jsou moje možnosti z povahy věci omezené a ani v tom největším obchodě nenajdu vždycky to, co bych chtěl. Podobně je tomu i při sebe demokratičtějších volbách.\n\nSvobodu jednotlivce ve společenských vztazích lze chápat jako absenci donucení ostatními lidmi. Člověk se rozhoduje dobrovolně (v souladu se svou vůlí) tehdy, není-li jiným člověkem k rozhodnutí donucen za použití fyzického násilí či jeho hrozby (agrese) nebo manipulace.\n\nSvoboda člověka je v tomto významu výchozím stavem, který trvá, dokud není narušen agresí někoho dalšího. Podstatou není \"možnost volby\", ale \"absence násilného odepření možnosti volby\". Svoboda proto není ztotožnitelná s mocí - i úplně bezmocného člověka lze označit za zcela svobodného, a naopak i ten nejmocnější může být nesvobodný.\n\nTakto je svoboda interpretována politickými filosofií liberalismu a libertarianismu. Libertariáni považují za agresi jakýkoli útok (iniciaci násilí) proti legitimnímu vlastnictví jiného člověka, přičemž každý vždy vlastní sám sebe (své tělo) a je tedy odpovědný za veškeré své jednání (Princip neagrese).\n\nPro libertariány je tedy svoboda v politickém smyslu definována jako možnost dělat si za své prostředky a na svém majetku cokoliv, co (nad míru přiměřenou okolnostem), nezasahuje do analogického výkonu svobody jiného. Svoboda tedy velmi úzce souvisí s vlastnickým právem.\n\nTato hodnota spočívá v touze po nezávislosti. Pro zastánce této hodnoty je důležité mít volnost a vědomí, že se dokáží postarat sami o sebe, případně o své nejbližší. Tato touha po nezávislosti se samozřejmě projevuje kromě jejich prožívání také v jejich chování a jednání. Jako dospívající mohou usilovat o to, získat nezávislost na rodičích dříve než jejich vrstevníci, mohou chtít hodně cestovat, nemusejí chtít uzavírat vztahy, které by mohli považovat za omezující jejich svobodu, či nemusejí chtít setrvávat v jisté a stabilní práci, ve které by měli vše jasně stanoveno. Ve zdravém pojetí může tato hodnota představovat potřebu volnosti, která se však projevuje chápáním okolí a akceptováním zodpovědnosti a povinností, které jsou vždy ruku v ruce spojené se svobodou. Na druhé straně v nezdravém pojetí je vždy přítomna velmi silná potřeba svobody a nezávislosti, jevící se však místy jako anarchistická tendence. Lidé v nezdravém pojetí této hodnoty mohou na jedné straně svobodu vyžadovat, na druhé se však zříkat odpovědnosti, případně ji přesouvat na někoho nebo něco jiného. A v extrémně nezdravém případě stoupenci této hodnoty mohou uplatňovat principy anarchie, tedy „vše je dovoleno“ a „ať si každý poradí sám, jak umí“. Většinou však tyto tendence trvají do doby, než se negativní aspekt tohoto nastavení dotkne jich samotných.\n\nSvé představy o ideální svobodě si mnohé kultury vtělily do různých her, zejména soupeřivých. Soupeřivá hra je idealizovaný model života s konflikty, vydělený z okolní skutečnosti (v prostoru hřištěm nebo šachovnicí, v čase píšťalkou rozhodčího nebo gongem), kde člověk nemusí mít strach z důsledků (i když prohraje, nic se mu nestane), protože hra má spravedlivá pravidla, případně i rozhodčího. V soupeřivé hře se střetávají dvě svobody, které obě chtějí vyhrát, hráči si navzájem „přihrávají“ co nejobtížnější příležitosti a navzájem se tak nutí k co nejlepším výkonům.\n\nNa modelu hry je vidět několik důležitých momentů svobody.\nNěco velmi podobného zná každý řidič z vlastní zkušenosti: tam, kde neplatí pravidla, jen šílenec by se odvážil vyjet na dálnici. I v kolektivních hrách odpovídá za porušení pravidel jednotlivý hráč (žlutá karta), důsledky přestupku však postihují celé mužstvo (vyloučení, trestný kop). Není tedy náhoda, že zejména kolektivní hry odjakživa patřily k výchově, například v anglosaských zemích, a zkušenost, kterou v nich mladý člověk udělal, se pak promítá i do běžného provozu společnosti. Bez zkušenosti s hrou by se sotva někdo odvážil zavést model svobodné společnosti, která nepotřebuje despotu a řídí se pouze pravidly.\n\nŘecký pojem svobody původně znamenal jen společenské postavení člověka, který svojí obživou na nikom nezávisí, a odlišoval ho od závislého otroka. „Kdo dává bezpečí přednost před svobodou, je po právu otrok“ (Aristotelés). Stoikové zdůraznili „vnitřní“ svobodu člověka, který dokáže rozumem krotit své choutky a ovládat vášně. Na to navázal Pavel z Tarsu: svobodu ohrožuje „otroctví hříchu“, tj. vnitřní neschopnost jednat správně. Křesťanství postupně prosadilo, že jistou míru svobody potřebuje každý člověk, aby mohl odpovídat za svůj život před Bohem. O tom, jak dalece je člověk sám vnitřně svobodný a má tedy svobodnou vůli, pochyboval v 16. století Martin Luther a vyvolal tak důležitou polemiku.\n\nOd pozdního středověku vystupují do popředí politické svobody městského člověka a jejich ochrana před despotismem, což později vedlo k deklaracím „lidských práv a svobod“ v americké a francouzské revoluci. Občanské a politické svobody se zde chápou jako individuální a nezrušitelná či přirozená práva každého občana. Na tomto základě vznikla roku 1948 Všeobecná deklarace lidských práv OSN.\n\nHlubší promýšlení lidské existence od poloviny 19. století (Sören Kierkegaard) vedlo k poznání, že člověk se prostě musí rozhodovat, ať chce či nechce, a je tedy „odsouzen ke svobodě“ (Jean-Paul Sartre). Faktický rozvoj politických svobod v západních společnostech od 19. století vedl německého sociologa G. Simmela k poznání, že ke štěstí tyto svobody samy nestačí:\n\nKarel Marx kritizoval formální občanské svobody, protože nemají cenu pro člověka, trpícího nouzí a vykořisťováním. Naopak zkušenost diktatur 20. století znovu oživila zájem o politickou svobodu jako nutnou podmínku dobré vlády i bezpečnosti:\n\n\n\n"}
{"id": "72251", "url": "https://cs.wikipedia.org/wiki?curid=72251", "title": "Hexametr", "text": "Hexametr\n\nHexametr je nerýmovaný verš, typický pro antickou poezii, a to zejména epickou. Hexametr, jak už název napovídá, se skládá ze šesti stop. První čtyři stopy jsou většinou daktyly, které mohou být nahrazeny za spondeje, pátá stopa je vždy daktyl, šestá spondej. V českém přízvučném hexametru (viz níže) jsou spondeje v obou případech téměř vždy nahrazovány za trocheje.\n\nSchéma (neuvažující možnost náhrady daktylu za spondej) je tedy:\n\nSchéma se spondejí ve druhé stopě:\n\nHexametr (Komenským označovaný také za \"heroický\" nebo \"hrdinský\" verš) byl nejobvyklejší veršovou formou antické poezie, byl používán většinou v epických skladbách (Homérovy eposy Ilias a Odysseia, Vergiliova Aeneis, Ovidiovy Proměny). Další variantou bylo jeho střídání s tzv. pentametrem, čímž vzniklo tzv. elegické distichon, velmi častá antická lyrická forma. V řecké a latinské poezii byly obě formy využívány dlouho, v jiných jazycích se ale příliš neujaly a díla, napsaná hexametrem, jsou oproti jiným veršovým formám spíše sporadická.\n\nHexametr byl ve své původní antické podobě verš časoměrný, tato časoměrná podoba byla používána i v české literatuře (Jan Amos Komenský, Pavel Josef Šafařík, Svatopluk Čech). Vzhledem k tomu, že časomíra pro češtinu není vhodná, byl v 19. a 20. století vytvářen tzv. přízvučný hexametr, který sice složením stop odpovídá antickému časoměrnému hexametru, ale je to sylabotónický verš: těžké a lehké doby časomíry jsou nahrazeny přízvučnými a nepřízvučnými slabikami.\n\nTento přízvučný hexametr, nazývaný \"nejkontroverznějším českým veršem\" je využíván v původní poezii i pro překlad původního antického hexametru (např. klasický překlad Homéra od Otmara Vaňorného, v původní tvorbě např. u Jana Křesadla), byť v původní poezii spíše jako literární kuriozita. Podobné principy náhrady časomíry platí i v dalších moderních jazycích, pro něž je časomíra nevhodná, např. v angličtině.\n\nLéto ku konci se chýlilo již, zvěst podzimu vlála\npřes požatý vůkol všude lán a zryté nově brázdy,\nkdyž cestou hochu povědomou od Karlova Týna\njsem po letech zase šel, muž skráně prošedlé,\nk úvalu pod Mramorem, kde zlaté mi zkvétalo dětství.\n\nTak tedy ku městu tomu my \"tehdy\" začali kráčet,\nozbrojivše se \"fejzry\", jak už jsem dříve byl řekl,\nnikoliv sami, neb s námi tu kráčeli roboti také\nkovoví, neboť ty, co z živé zrobili tkáně\nv dobrých jsme nechali lodích, že snadno zranit se mohli\nvšechny zvířecích forem, a ovšem, zejména Frantu,\nvšemožných znalce to řečí, jenž pravý vědy byl zázrak,\nby se mu nestalo nic, neb velkou robot měl cenu.\n\n"}
{"id": "72252", "url": "https://cs.wikipedia.org/wiki?curid=72252", "title": "Milton Friedman", "text": "Milton Friedman\n\nMilton Friedman (/ ˈfriːdmən /; 31. července 1912 - 16. listopadu 2006) byl americký ekonom, který obdržel v roce 1976 Nobelovu cenu za ekonomii za svůj výzkum analýzy spotřeby, měnové historie a teorie a složitosti stabilizační politiky. Friedman, spolu s George Stiglerem a dalšími, byl v období 40. let 20. století mezi intelektuálními vůdci druhé generace Chicagské ekonomické školy, což byla skupina přednášejících na Ekonomické katedře Chicagské univerzity. Několik studentů a mladých profesorů, kteří byli přijati nebo mentorováni Friedmanem v Chicagu, se stalo vedoucími světovými ekonomy. Jednalo se například o Garyho Beckera, Roberta Fogela, Thomase Sowella a Roberta Lucase Jr.\n\nFriedmanovy výzvy k tomu, co později nazval „naivní keynesiánskou“ teorií, začaly jeho reinterpretací pojmu „konzumní funkce“ v 50. letech 20. století. V šedesátých letech se stal hlavním obhájcem oponujícím keynesiánské vládní politice a popsal svůj přístup (spolu s ekonomikou hlavního proudu) jako použití „keynesiánského jazyka a aparátu“, přičemž odmítl jeho „počáteční“ závěry. Tvrdil, že existuje „přirozená“ míra nezaměstnanosti, a argumentoval tím, že nezaměstnanost pod touto mírou by způsobila zrychlení inflace. Domníval se, že Phillipsova křivka byla v přirozeném stavu vertikální a předpověděl jev, který vešel ve známost jako stagflace. Friedman prosazoval alternativní makroekonomický pohled známý jako „monetarismus“ a tvrdil, že by se měla upřednostňovat politika stabilního a malého rozšiřování peněžních zásob. Jeho představy o měnové politice, zdanění, privatizaci a deregulaci ovlivnily vládní politiku, zejména v 80. letech. Jeho měnová teorie ovlivnila reakci Federálního rezervního systému na globální finanční krizi v letech 2007–2008.\n\nFriedman byl poradcem republikánského prezidenta Ronalda Reagana a konzervativní britské premiérky Margaret Thatcherové. Jeho politická filosofie vyzdvihovala výhody ekonomického systému volného trhu s minimálními zásahy. Friedman jednou prohlásil, že jeho účast v procesu odstraňování odvodů ve Spojených státech je úspěch, na který je nejvíce pyšný. Ve své knize \"„Kapitalismus a svoboda“\" z roku 1962 obhajoval politiku dobrovolnické práce v armádě, volně se pohybujících směnných kurzů, zrušení lékařských licencí, negativní daně z příjmu a školních poukazů. Friedman se v této knize též postavil proti válce s drogami. Friedman také podporoval rozšíření možností při výběru škol, což ho vedlo k založení nadace „Friedman Foundation for Educational Choice“, která byla později přejmenována „EdChoice“.\n\nFriedmanovy práce zahrnují monografie, knihy, vědecké články, televizní programy a přednášky, a pokrývají širokou škálu ekonomických témat a otázek veřejné politiky. Jeho knihy a eseje měly globální vliv, a to i v bývalých komunistických státech. V průzkumu ekonomů byl Milton Friedman hodnocen jako druhý nejvíce populární ekonom 20. století., v žebříčku ho předstihl pouze John Maynard Keynes. Britský týdeník The Economist Friedmana označil za nejvlivnějšího ekonoma druhé poloviny 20. století.\n\nFriedman se narodil ve čtvrti Brooklyn v New Yorku 31. června 1912. Jeho rodiče, Sára Ethel a Jenő Saul Friedman, byli přistěhovalci židovského vyznáni, kteří do USA emigrovali z města Berehovo, které se nachází v tehdejší Podkarpatské Rusi (nynější Ukrajina}. Oba rodiče pracovali jako obchodnici se suchým zbožím (například textil). Krátce po narození Friedmana se jeho rodina přestěhovala do města Rahway ve státě New Jersey. Friedman byl talentovaný student a povedlo se mu vystudovat Rahway High School již před svými šestnáctými narozeninami. Díky své úspěšnosti ve studiu získal stipendium na Rutgers University.\n\nV roce 1932 Friedman dokončil studia na Rutgers University, kde se zaměřoval na matematiku a ekonomii a původně zamýšlel, že by se mohl stát pojistným matematikem. V průběhu studia na Rutgers University byl Friedman ovlivněn dvěma profesory ekonomie, Arthurem F. Burnsem a Homerem Jonesem, kteří ho přesvědčili, že moderní ekonomie by mohla pomoci ukončit světovou ekonomickou krizi 30. let 20. století.\n\nPo dokončení Rutgers University byly Friedmanovi nabídnuty další dvě stipendia. Jedno pro obor matematika na Brown University a druhé pro obor ekonomie na University of Chicago. Friedman si nakonec vybral druhé jmenované a v roce 1933 získal titul magistra umění. V průběhu studia v Chicagu Friedmana silně ovlivnili Jacob Viner, Frank Knight a Henry Simons. Friedman v Chicagu také poznal svou budoucí ženu, ekonomku Rose Director. V akademickém roce 1933/34 Friedman studoval na Columbia University statistiku u renomovaného statistika a ekonoma Harolda Hotellinga v rámci meziuniverzitního studijního programu. V akademickém roce 1934/35 se vrátil zpět do Chicaga, kde pracoval jako asistent výzkumu pro Henryho Schultze, který poté pracoval na teorii a měření poptávky (Theory and Measurement of Demand). Friedman si v tomto roce také vytvořil celoživotní přátelství s George Stiglerem a W. Allenem Wallisem.\n\nFriedmanovi se zprvu nedařilo najít akademické povolání, a tak v roce 1935 odcestoval se svým přítelem A. Wallisem do Washingtonu D.C., kde byl Rooseveltův „Nový úděl” (New Deal) záchranou pro mnoho mladých ekonomů. New Deal byla řada programů, finančních reforem a předpisů přijatých prezidentem Franklinem D. Rooseveltem ve Spojených státech v letech 1933 až 1936. Ve Washingtonu D.C. Friedman řekl, že on a jeho manželka považovali programy vytváření pracovních míst, jako jsou WPA, CCC a PWA, za vhodnou reakci na kritickou situaci. Opatření k určování cen a mezd, které zavedla Národní správa obnovy (National Recovery Administration) a Správa zemědělských úprav (Agricultural Adjustment Administration) však již nepovažovali za vhodný krok. Friedman věřil, že regulace cen zasahuje do základního signalizačního mechanismu, který má pomoci využívat zdroje tam, kde byly nejvíce oceňovány. Friedman později dospěl k závěru, že veškerá vládní intervence spojená s Novou Dohodou byla „nesprávným lékem na nesprávnou chorobu“, přičemž argumentovala tím, že peněžní zásoba by měla být jednoduše rozšířena, namísto jejího omezení. Friedman a jeho kolegyně Anna Schwartz napsali knihu Měnová historie Spojených. Friedman v knize popisoval mimo jiné příčiny vzniku Hluboké Deprese. Mezi hlavní příčiny zařadil rozsáhlé měnové kontrakce, ke kterým docházelo kvůli bankovním krizím. Ke krizi došlo, podle Friedmana, také kvůli nesprávné politice ze strany Federálního rezervního systému.\n\nBěhem roku 1935 začal pracovat v Radě pro plánování národních zdrojů, která poté pracovala na rozsáhlém průzkumu spotřebitelského rozpočtu. Postřehy z tohoto projektu se později staly součástí Friedmanovy Teorie spotřební funkce. Během podzimu 1937 začal Friedman pracovat pro Národní úřad pro hospodářský výzkum, aby asistoval Simonovi Kuznetsovi v jeho práci o profesním příjmu. Tato práce vyústila v jejich společně vytvořenou publikaci Příjmy z nezávislé odborné praxe. Friedman s Kuznetsovem v publikaci prezentují svou tezi, která říká, že profesionální licence uměle omezují poskytování služeb a zvyšují ceny. Dále pak představují koncepty trvalého a přechodného příjmu.\n\nBěhem roku 1940 byl Friedman jmenován odborným asistentem na University of Wisconsin–Madison, kde se ovšem na Ekonomické katedře setkal s antisemitismem, a proto se rozhodl vrátit do státní správy. Mezi lety 1941 a 1943 pracoval Friedman na válečné daňové politice pro federální vládu jako poradce vyšších úředníků Ministerstva financí Spojených států amerických. Jako tiskový mluvčí ministerstva financí v roce 1942 obhajoval keynesiánskou daňovou politiku. Pomohl také vymyslet systém srážkové daně ze mzdy, protože federální vláda potřebovala dostatek peněz pro vedení války.\n\nFederální rezerva a měnová politika Přestože Friedman došel k závěru, že vláda by měla zasahovat do měnového systému, byl kritický k federální rezervě a měl pocit, že by měla být zrušena. Tvrdil, že by Systém Federální Rezervy měl být nahrazen počítačovým programem. Ten by měl sledovat stav měny a v závislosti ní, prodávat nebo skupovat cenné papíry. Návrh na neustálé zvyšování peněžní zásoby každý rok v určité předem stanovené výši se stal známým jako Friedmanovo pravidlo k-procenta. Existuje diskuse o účinnosti teoretického režimu cílení na peněžní zásoby. Neschopnost Fedu (Federální rezervní systém USA) splnit své cíle v oblasti peněžní zásoby v letech 1978–1982 vedla některé k závěru, že to není proveditelnou alternativou k běžnější inflaci a cílení na úrokové sazby. Ke konci svého života sám Friedman vyjádřil pochybnosti o platnosti cílení na samotné množství peněz. V ideálním případě upřednostňoval Friedman principy chicagského plánu z 30. let, který by ukončil bankovnictví částečných rezerv a tím i tvorbu soukromých peněz. Banky by byly nuceny disponovat 100% rezervami podporujícími vklady, a místo toho by pravomoci tvorby peněz dávaly výlučně do rukou vlády USA. To by umožnilo cílenější růst peněz, protože endogenní peníze vytvořené částečným půjčováním rezerv by již nebyly hlavním problémem.\n\nFriedman byl silným zastáncem pohyblivých směnných kurzů po celé období Brettonwoodského systému. Tvrdil, že flexibilní směnný kurz by umožnil vnější přizpůsobení a země by měli větši šanci vyhnout se krizím platební bilance. Pevné směnné kurzy viděl jako nežádoucí formu vládních zásahů. Svůj názor vyjádřil ve svém článku z roku 1953, “The Case for Flexible Exchange Rates“, v době, kdy většina komentátorů nepovažovala možnost pohyblivých směnných kurzů reálnou.\n\nFriedman tvrdil že branná povinnost je „v rozporu se svobodnou společností.“ Ve své knize „Kapitalismus a svoboda“ tvrdil, že odvody jsou nespravedlivé a tyranické, což brání mladým mužům ve svobodném utváření jejich života. Během Nixonovy administrativy vedl komisi k výzkumu přechodu na placené / dobrovolné ozbrojené síly. Později uvedl, že jeho role při odstraňování odvodů ve Spojených státech pro něho byla jeho největším úspěchem. I přes svůj odpor k odvodům Friedman přiznával, že zavedení systému všeobecného vojenského výcviku, jako rezervy v případě válečného času, může být odůvodněné. Jeho implementaci ve Spojených státech však kritizoval a označil ji za „monstróznost.\"\n\nFriedman podporoval zapojení USA do druhé světové války a zpočátku byl také pro nastolení tvrdého odporu proti komunismu, ale časem své názory zmírnil. V rozhovoru z roku 1995 uvedl, že byl anti-intervencionista. K pozdějším válkám v Perském zálivu a v Iráku se stavěl kriticky. V rozhovoru na jaře 2006 Friedman uvedl, že irácká válka narušila postavení USA ve světě a že by mohlo pozici Spojených států zlepšit, kdyby se boje v Iráku ukončili a situace stabilizovala.\n\nFriedman byl ekonomickým poradcem v prezidentské kampani Barryho Goldwatera v roce 1964. Byl poradcem guvernéra Kalifornie Ronalda Reagana a byl aktivní v jeho prezidentských kampaních. Od roku 1981 byl členem jeho poradního výboru pro hospodářskou politiku. V roce 1988 obdržel prezidentskou medaili za svobodu a národní medaili vědy. Řekl, že je filozofem libertarián, ale členem americké republikánské strany kvůli „účelnosti“ („Jsem libertarián s malým 'l' a republikán s velkým 'R.' a republikánem s velkým „R“ jsem z důvodu účelnosti, nikoli z principu. “) Monopoly a veřejné statky Friedman podporoval státní poskytování některých veřejných statků, o kterých se předpokládá že je soukromé podniky nejsou schopné poskytovat. Tvrdil však, že mnoho služeb poskytovaných vládou by mohl lépe provádět soukromý sektor. Především se domníval, že pokud jsou některé veřejné statky poskytovány státem, neměly by být právním monopolem, kde je soukromá soutěž zakázána; například napsal, že:\n\nV roce 1962 Friedman kritizoval sociální zabezpečení ve své knize Kapitalismus a svoboda a tvrdil, že vytvořilo sociálních programech. Na druhou stranu v předposlední kapitole téže knihy Friedman tvrdil, že zatímco kapitalismus značně snížil rozsah chudoby v absolutních číslech, \"„chudoba je zčásti relativní záležitostí, a dokonce v [bohatých západních] zemích mnoho lidí žije v podmínkách, které bychom my ostatní označili za chudobu.\"\" Přestože Friedman uznával výhody soukromé charity, tvrdil že ve větších komunitách je nedostačující a oproti charitě i sociálnímu zabezpečení podporoval zápornou daň z příjmu. Jednimy z jeho hlavních argumentů bylo, že by se mohla přímo začlenit do daňového systému, byla by méně nákladná a snížila by administrativní zátěž při zavádění sociální „záchranné sítě“. Friedman zopakoval tyto argumenty o 18 let později ve Svobodném rozhodnutí, s dodatečnou výhradou, že taková reforma by byla uspokojivá, pouze pokud by nahradila současný systém sociálních programů, nikoli pokud by jej jen rozšířila. \n\nFriedman byl zastáncem libertariánské politiky, která je pro legalizaci drog a prostituce. Během roku 2005 Friedman a více než 500 dalších ekonomů prosazovali diskuse o ekonomických výhodách legalizace marihuany.\n\nFriedman byl také zastáncem práv homosexuálů. I když nikdy výslovně nepodporoval manželství stejného pohlaví, řekl: \"„Nevěřím, že by měla existovat jakákoli diskriminace homosexuálů.\"\"\n\nFriedman podporoval imigraci s tím, že legální i nelegální přistěhovalectví má velmi pozitivní dopad na americkou ekonomiku. Přesto nicméně navrhl, že přistěhovalci by neměli mít přístup k sociálnímu zabezpečení. Uvedl, že imigrace z Mexika byla „dobrá věc“, a to zejména nelegální imigrace. Argumentoval tím, že nelegální přistěhovalectví bylo požehnáním, protože: \"„Přijímají práci, kterou většina obyvatel této země nechce přijmout, poskytují zaměstnavatelům pracovníky, které jinak nemohou získat“\", a nevyužívají sociální zabezpečení. Ve volném výběru, Friedman napsal: \"„Žádné svévolné překážky by neměly bránit lidem v získávání pracovních pozic, pro které se hodí a ke kterým je vedou jejich hodnoty. Věk, národnost, barva pleti, náboženství, pohlaví ani žádná jiná irelevantní charakteristika by neměla určovat příležitosti, které jsou člověku otevřeny – to by měly pouze jeho schopnosti.“\"\nGeorge H. Nash, přední historik amerického konzervatismu, říká, že „koncem šedesátých let byl pravděpodobně nejuznávanějším a nejvlivnějším konzervativním vědcem v zemi a jedním z mála s mezinárodní reputací,“ Friedman dovolil Cato institutu používat jeho jméno pro jejich cenu Miltona Friedmana za přínos svobodě, která je udělována od roku 2001.\n\nV roce 1976 převzal Friedman Nobelovu cenu za ekonomii. V roce 2013 Stephen Moore, člen redakčního časopisu The Wall Street Journal, řekl: \"„Citovat nejuznávanějšího šampióna ekonomiky volného trhu, od dob Adama Smithe se trochu podobal citování Bible.“\" Dodává: \"„Někdy se vyskytuje vícenásobná a protichůdná interpretace.“\"\n\nK jeho nejznámějším dílům patří například:\n\n\nhttps://web.archive.org/web/20111028113114/http://nb.vse.cz/~BARTONP/mae911/friedman.pdf - A Monetary and Fiscal Framework for Economic Stability\n\nhttps://www.nobelprize.org/prizes/economic-sciences/1976/friedman/biographical/\n\nhttps://www.nybooks.com/articles/2007/02/15/who-was-milton-friedman/\n\nhttps://www.britannica.com/biography/Milton-Friedman\n\nhttps://www.econlib.org/library/Enc/bios/Friedman.html\n\n"}
{"id": "72254", "url": "https://cs.wikipedia.org/wiki?curid=72254", "title": "Peklo (rozcestník)", "text": "Peklo (rozcestník)\n\nSlovo Peklo má více významů:\n\n\n\n\n\n\n\n"}
{"id": "72255", "url": "https://cs.wikipedia.org/wiki?curid=72255", "title": "Dvina", "text": "Dvina\n\nSlovo Dvina má několik významů.\n"}
{"id": "72264", "url": "https://cs.wikipedia.org/wiki?curid=72264", "title": "Civilizační choroba", "text": "Civilizační choroba\n\nCivilizační choroby (také \"nemoci z blahobytu\", ) je označení pro skupinu nemocí, které se častěji vyskytují ve vyspělých zemích než v zemích třetího světa. Předpokládá se, že jsou důsledkem moderního městského životního stylu. K tomu přispívá například to, že mnoho lidí ve vyspělých zemích kouří, pije alkohol, má nedostatek fyzické aktivity, trpí dlouhodobým stresem apod. V těle se nám pak nahromadí radikály, které urychlují rozvoj mnoha nemocí včetně rakoviny. Civilizační choroby mohou dále způsobovat například srdeční onemocnění, cukrovku, bolesti hlavy či zad.\n\nZa příčiny těchto chorob se považují zejména:\n\nNevhodná strava\n\n\n"}
{"id": "72267", "url": "https://cs.wikipedia.org/wiki?curid=72267", "title": "Inverze populace", "text": "Inverze populace\n\nInverze populace je takový fyzikální stav kvantové soustavy, při kterém došlo k takovému obsazení energetických hladin částicemi, které neodpovídá rovnovážnému rozdělení tj. kdy jistém kvantovém přechodu populace horní energetické hladiny vyšší než na hladině dolní. V případě kvantových generátorů je dosažení inverze populace nutnou podmínkou ke vzniku stimulované emise a tím i zesilování. Inverze populace se dá docílit intenzivním buzením a volbou energetických hladin s vhodnými parametry. V pevné a plynné fázi lze dosáhnout inverze populace optickým buzením.\n\nPopisuje populaci hladin souboru kvantových soustav při termodynamické rovnováze\n\n\nformula_2 představuje poměr excitovaných stavů ku počtu základních stavů. \n"}
{"id": "72269", "url": "https://cs.wikipedia.org/wiki?curid=72269", "title": "Stellarium", "text": "Stellarium\n\nStellarium je počítačový program pro simulaci planetária.\nJe dodáván zdarma, licencován podle GNU General Public License. Program je dostupný pro\noperační systémy Linux, Windows a Mac OS X. Využívá grafickou knihovnu OpenGL pro renderování téměř realistické třírozměrné oblohy v reálném čase.\nSe Stellariem je možné pozorovat i malé hvězdy, které by jinak bylo možné vidět pouze za pomocí teleskopu.\n\n\"Stellarium\" vyvinul francouzský programátor Fabien Chéreau, který tento projekt spustil v létě roku 2001. Aktuální verze 0.18.3 je k dispozici od prosince 2018. Stellarium existuje i v mobilní verzi pro Android a iOS.\n\n\n\n\n"}
{"id": "72273", "url": "https://cs.wikipedia.org/wiki?curid=72273", "title": "Kritická teplota", "text": "Kritická teplota\n\nKritická teplota je \"terminus technicus\", který se vyskytuje v různých oblastech chemie a fyziky:\n\n"}
{"id": "72281", "url": "https://cs.wikipedia.org/wiki?curid=72281", "title": "LaVeyův satanismus", "text": "LaVeyův satanismus\n\nLaVeyův satanismus je filosofie (resp. životní postoj) vzniklá v šedesátých letech 20. století. Vychází ze \"Satanské Bible\" Američana Antona LaVeye, jenž se inspiroval zvláště německým filozofem Friedrichem Nietzschem (myšlenka nihilismu) a anglickým okultistou Aleisterem Crowleyem (magické rituály) a založil Církev Satanovu. Na rozdíl od tzv. teistického satanismu, který je Církví Satanovou odmítán jako křesťanská hereze, neuctívá LaVeyův satanismus bytost jménem Satan, ale používá toto jméno jako symbol pro niterné lidské touhy. V současnosti se jedná o nejrozšířenější větev náboženských směrů souhrnně označovaných jako satanismus. V ČR. se touto formou satanismu do jisté míry zabývá Satanova komunita.\n\nV LaVeyových textech je jasně patrné odmítnutí křesťanství a podpora požitkářského způsobu života. LaVeyův Satanismus ovšem nehlásá nenávist, krvavé oběti, nebo další, které by vás mohly napadnout v souvislosti se slovem Satanismus. LaVeyova filosofie klade jako středobod všeho člověka a jeho (sebe)uspokojení. Člověka uznává jako boha v tom smyslu, že každý je bůh sám pro sebe a sám sobě rozkazuje a ovládá svůj život. Měřítkem chování nemá být konání absolutního dobra, ale míra pozitivních pocitů a prospěch, které provázejí jednání z pohledu jednajícího. Církev Satanova neprovádí žádné člověku či zvířeti nebezpečné rituály, jeho vyznavači neznesvěcují hřbitovy a Církev Satanova ani nenabádá k žádným jiným trestním činům.\n\nPokud jde o Satana samotného, jeho jméno je používáno jen v podobě jakéhosi symbolu a ne jako živoucí, historicky dokázanou osobu, pro upoutání pozornosti a možná i pro určitou filosofickou podobnost LaVeyových názorů s různými literárními ztvárněními Satana (jako jedince myslícího jen na sebe a bouřliváka, kterému se příčí poslouchat pravidla jiných, byť by je stanovil sám Bůh).\n\nLaVeyův satanismus používá víceméně stejnou symboliku jako ostatní větve satanismu. Mezi nejznámější patří kupříklad pentagram, jednak tzv. bafomet, obrácený pentagram s případně domalovanou hlavou kozla (původně se jedná o židovské obětní zvíře, vyhnané za hříchy starozákonního lidu na poušť), častým symbolem je i obrácený kříž, satanský obrácený kříž jako takový nemá nic společného s křížem (krucifixem) sv. Petra, což je symbol papežského řádu.\n\nSatanská bible je hlavní knihou LaVeyova nábožensko-filozofického systému. Napsána byla roku 1969 Antonem Szandorem LaVeyem a jsou v ní popsány hlavní myšlenky této filosofie. Taktéž jsou v ní popsány určité magické rituály, jež vycházejí především z díla okultisty Aleistera Crowleyho. Kniha je dělená obdobně jako Nový zákon do čtyř knih: Satanova, Luciferova, Belialova a Leviathanova. Jména čtyř mýtických bytostí spojených se zlem jednak znázorňují čtyři živly, jednak se staví do protikladu ke čtyřem evangelistům.\n\nJedná se o značně reprezentativní vzorek Satanské Bible, hlavní knihy LaVeyova satanismu. Je to jakýsi protiklad k křesťanskému desateru.\n\n\n"}
{"id": "72282", "url": "https://cs.wikipedia.org/wiki?curid=72282", "title": "Satanismus", "text": "Satanismus\n\nSatanismus je zastřešující termín pro různé směry, které se různými způsoby ideologicky zakládají na antikřesťanském motivu Satana (hebr. „Protivník“), tj. původně jednoho z andělů Jahveho a pokušitele člověka v židovství a zlého nepřítele člověka i Boha v křesťanství. Jednotlivé základní směry satanismu jsou různými ideologickými koncepcemi termínu satanismus jako takového a liší se jeden od druhého podle toho, jestli v nich Satan figuruje jako reálná bytost, nebo jen jako personifikace určitého životního postoje či gesta odporu, v prvém zmíněném případě pak dále dle toho, jestli je v nich Satan uctíván jako božská bytost prométheovsky hrdinského charakteru, neosobní Duch přírody, nebo jako zosobnění samotného zla, co se vyznavačů zla v extrémní koncepci satanismu týče. Mezi rámcovými směry satanismu jsou určité rozpory, kvůli kterým stoupenci jednoho směru považují ostatní směry za falešné a ten svůj za autentický, a to především z důvodu obrany vlastního směru proti směšování s těmi směry, v nichž jsou aspekty, které odmítají. Z toho důvodu je fenomén satanismu definičně problematický a nezbývá, než se v definičním rámci omezit na jediný definiční rys, který všechny jednotlivé satanistické směry či koncepce satanismu spojuje – terminologicky určující antikřesťanský motiv Satana.\n\nJako satanismus se označuje kult „padlého anděla“ Satana, chápaného (na rozdíl od křesťanství) jako protiklad Boha. Protože pro křesťany je Bůh zdrojem veškerého dobra, je Satan naopak ztělesněním zla, a satanismus proto lze ve většině jeho forem chápat mj. jako negaci tradičního křesťanství, touhu vymezit se proti němu a do značné míry i znechucení většinovou společností. Pro tento negativní charakter se satanismus obvykle nezařazuje mezi křesťanské směry, i když z křesťanské teologické tradice vychází a v řadě svých směrů je ideově na křesťanství závislý. Satanismus je typickým představitelem stezky levé ruky.\n\nSatanismus není organizačně ani myšlenkově jednotný, během historie vzniklo mnoho různých hnutí, sekt a ideologií označovaných jako satanistické. Satanismus představuje hnutí, jehož jednotlivé skupiny vznikají a zanikají bez jakýchkoliv vazeb na předcházející. Podstatou tohoto hnutí je vzpoura, která užívá symbolu křesťanského \"vzdorboha\". V současné době je satanistické hnutí v anglosaském světě silně ovlivněno dílem Antona Szandora LaVeye, který vycházel z antického hédonismu a Nietzscheho nihilismu. Vedle tohoto filozofičtějšího satanismu ovšem existovaly a existují i satanistické socio-patologické skupiny a jedinci, pro něž satanismus mimo jiné znamená přinášení krvavých obětí nebo páchání jiných zločinů.\n\nSatanismus své jméno odvozuje od Satana, zlého démona, jenž se vzbouřil samotnému Bohu a stal se protivníkem jeho syna Ježíše Krista. Z religionistického hlediska je důležité, že se Satan objevuje i v ostatních abrahámovských náboženstvích. Satan je často ztotožňován s Antikristem a Luciferem, což však není zcela přesné. Antikrist je obvykle popisován nikoliv jako jedna postava, ale jako kdokoliv, kdo se vzbouří proti Kristu. Etymologie pojmu Lucifer je složitější, původně se jednalo o jitřenku, později se z něj v západním křesťanství stal padlý anděl, ve východním křesťanství si však slovo zachovalo svůj pozitivní charakter.\n\nSatan (hebrejsky שָׂטָן \"Satan\", aramejsky שִׂטְנָא \"Sitna\": obě slova znamenají protivník či žalobce) je v knize Jób nazýván syn Boží (anděl). Satan hraje různé role v Starém i Novém zákoně a apokryfech, jakož i v Koránu. V apokryfech a Novém Zákoně je Satan zobrazen jako zlý vzbouřený démon, který je nepřítelem Boha a pokušitelem lidstva. Jako protivník se objevuje ve vztahu k Ježíši Kristu. Tím se ze Satana stává Antikrist a synonymum zla. Z řeckého překladu slova Satan, diabolos, pochází slovo „ďábel“. Někteří satanisté toto křesťanské pojetí Satana v zásadě přejímají, jiní Satana chápou například jako „hybný faktor v přírodě“ či jako pomůcku k ozvláštnění sexuálního života.\n\n\"Antikrist\" (z řeckého αντί + χριστος, \"protivník Kristův\", \"protivník Mesiáše\") je v křesťanství bytost nebo člověk, jenž je nepřítelem Ježíše Krista a jeho následovníků, a tím i samotného Boha. Často je antikrist ztotožňován se Satanem, Luciferem a jinými nadpřirozenými entitami symbolizujícími zlo, což ovšem není přesné. Nový zákon popisuje antikrista nikoli jako jednu postavu, ale jako celou škálu postav a používá tento pojem jako charakteristiku pro odpůrce Boha a Ježíše Krista jako syna Božího. Antikrist jakožto protivník Kristův hraje v křesťanství důležitou roli, byť negativního charakteru.\n\nLucifer je jedno ze jmen obvykle používaných pro Satana či jako antonymum pro Krista, ale slovo původně znamenalo planetu Venuši, jitřenku a latinské jméno Éósfora, řecko-římského boha jitřní hvězdy. V římské mytologii se Éósforos nazýval Lucifer dávno před vznikem křesťanství a do křesťanské terminologie se toto dostalo pravděpodobně prostřednictvím překladu křesťanských textů do latiny. Slovo je latinské (\"lux\" = světlo, \"fero\" = nesu) a znamená v překladu \"světlonoš\". Planetu Venuši tak nazývali římští astrologové než dostala v křesťanské éře své dnešní jméno. Svatý Jeroným tímto termínem překládá verš v knize Izaiáš 14,12: \"Jak jsi spadl z nebe, třpytivá hvězdo, jitřenky synu! Jak jsi sražen k zemi, zotročovateli pronárodù!\" (lat.: \"Quomodo cecidisti de caelo lucifer qui mane oriebaris corruisti in terram qui vulnerabas gentes\"). V původním významu tento verš nemá se Satanem nic společného. Avšak v křesťanské mytologii, která se rozvinula po Jeronýmovi, se Lucifer stal nejvyšším andělem, hodností a mocí hned po Bohu. Pro svou pýchu však se postavil proti němu a Bůh jej srazil z nebe i s anděly, kteří jej následovali. V Satanské bibli je Lucifer chápán jako jeden ze čtyř hlavních démonů.\n\nSatanismus se v průběhu věků vyvíjel. Jako první formu satanismu můžeme označovat lidové čarodějnictví, jež bylo první čistě náboženskou vzpourou proti křesťanství. Přitom z něj (stejně jako satanismus) v mnoha ohledech vycházelo, ale v některých ohledech s ním nesouhlasilo. Osvícenství přineslo určité uvolnění náboženského života a nastala nová vlna rozumové kritiky církví, náboženství i víry obecně. To se projevovala jak v literatuře, tak i v rozvoji magie. V 18. století vznikaly v Evropě (zvláště ve Velké Británii) kluby, kde se scházeli šlechtici pod účelem pořádání satanistických orgií. Nejznámějším byl Klub Pekelného Ohně. Motto klubu bylo \"Fait ce que voudras\" (Do Whatever You Want).\n\nPodle prvého vysvětlení je čarodějnictví možná jedno z prvních hnutí, jež se stavělo proti dominantní křesťanské církvi. Dle jiné verze bylo čarodějnictví rozmanitým souborem magických praktik a pověr, které vznikaly zcela samovolně a narušovaly obecné představy o náboženském životě, který byl určován prostřednictvím křesťanské církve. Částečně ilegální, utajené a nikým nekontrolovatelné čarodějnictví tak mohlo nepřímo narušovat autoritu církve a její náboženský monopol, přičemž se jen obtížně mýtilo, přestože bylo často pronásledováno i obyčejnými lidmi. Podle obecně nejrozšířenějšího mínění mělo čarodějnictví čerpat z původně lidových pověr, pohanských praktik a dualismu. Myšlenkový základ pro některé představy o čarodějnictví poskytla scholastická filosofie a teologie, v jejichž rámci se rozvíjela mimo jiné angelologie a démonologie. Kupříkladu Tomáš Akvinský tak ve stěžejním díle \"Summa theologiae\" dosvědčuje existenci čarodějnictví ve 13. století a konkrétně o údajné praxi tělesného kontaktu s démony. Čarodějnictví bylo církví stíháno. Trest nad usvědčenými ovšem vynášela světská moc, nikoliv církev. Procesy ve většině případů nekončily smrtí odsouzeného. Proces papežské inkvizice byl velmi přísně dozorován a v několika stádiích měl obžalovaný možnost zříci se bludů a praktik, z nichž byl obviňován, a od soudu odešel bez trestu. Přičemž trest smrti byl udělován pouze v naprosto výjimečných případech, kdy učení obviněného ohrožovalo tehdejší společnost (mnoho sekt bylo ve středověku velmi militantních). Ukázkou mohou být Čarodějnické procesy. Neexistuje však důkaz, zda by mohlo být lidové čarodějnictví nějakým způsobem provázáno s uctíváním satana a zda mohl být satanismus jeho součástí. Dle obecně rozšířeného křesťanského názoru (předsudku, domněnky) již jen samotný magický akt s ďáblem souvisí (byť v něm ďábel třeba ani vůbec nefiguruje), je to tak proto, že magický úkon je praktikován bez pomoci Boha a jeho přítomnosti, tudíž musí dle tohoto názoru s ďáblem nevyhnutelně souviset. Právě kvůli takovémuto mínění je složité poznat, kde ďábel figuruje doopravdy a kdy jen domněle prostřednictvím předsudků či domněnek věřících, vytvořil se tak o čarodějnictví zažitý stereotyp, který přežil až dodnes.\n\nRoku 1749 založilo v Anglii několik vysoce postavených osob Klub Pekelného Ohně (v původním názvu Hellfire Club), jeho vedoucím byl sir Francis Dashwood. Členové klubu sloužili černé mše na tělech nahých dívek a scházeli se k satanistickým orgiím v rozvalinách cisterciáckého opatství. Hlavní náplní bylo nezvyklé sexuální dobrodružství v tehdejší puritánské společnosti, náboženská funkce sdružení buďto nebyla vůbec nebo byla zcela minimální.\n\nSekta, která sama označovala jako „Rodina“, je některými lidmi označovaná jako satanistická, což však vychází z naivního předpokladu, že jakýkoli kult, který páchá zlo, je třeba označit za satanistický. „Rodina“ byla vedena Charlesem Mansonem a fungovala v letech 1967–1969 v USA. K životnímu stylu „Rodiny“ patřilo žebrání, používání LSD i nevázaný sex. Postupem času se sekta stávala stále více radikálnější a radikálnější. Členem skupiny byl například i Tex Watson, bývalá fotbalová hvězda.\n\nPočátkem roku 1969 začal vůdce skupiny Charles Manson sepisovat „seznam prasat“, tedy lidí určených k likvidaci. První vražda se uskutečnila 25. července 1969, kdy hudebníkovi Gery Hinmanovi v jeho bytě Charles Manson nejprve usekl ucho a až po několika hodinách utrpení dal příkaz k jeho zabití. Neodešli, ale vychutnali si jeho smrt.\nSvoji nejslavnější vraždu spáchali o přibližně dva týdny později 8. srpna 1969, kdy vtrhli do vily manželů režiséra Romana Polanského a herečky Sharon Tateové. Slavný režisér byl v tu dobu v Anglii, doma byla jenom jeho manželka v osmém měsíci těhotenství se svými třemi přáteli. Skupina všechny povraždila a na stěnu pokoje jejich krví napsala „Smrt Prasatům“.\nSkupina vykonala ještě jednu dvojnásobnou vraždu a 1. prosince 1969 byli všichni účastníci vražd zadrženi a odsouzeni k trestu smrti, avšak v průběhu procesu byl zastaven výkon trestu smrti, proto vykonávají pouze doživotí.\nBěhem procesu zůstala skupina a zvláště Charles Manson věrni svému stylu a například Manson začal vyznávat fašistickou a rasistickou ideologii. Také u soudu prohlásil: „Jestliže je třeba násilí a strachu, aby se té dolarové společnosti otevřely oči, zosobnění tohoto strachu může být jméno Charles Manson “.\nJe ovšem otázkou, zda pokládat psychopata, který sám sebe nikdy za satanistu neoznačil, označoval sám sebe za Boha, Ježíše i Satana , a jehož vůdčí ideologií byla snaha vyvolat rasovou válku, za satanistu či předchůdce satanismu v jakémkoli smyslu toho slova...\n\nV současné době působí mnoho rozličných náboženských skupin, jež se hlásí k satanismu. Nejpočetnější skupinu tvoří přívrženci LaVeyovy Církve satanovy, jenž vznikla roku 1966. Později v roce 1969 Anton Szandor LaVey napsal Satanskou bibli. Tento směr založený na individuálním, všestraném rozvoji sebe sama a sociálním darwinismu, nepovažuje za nejvyšší cíl pouze konzumní sebeuspokojení, ale i harmonický rozvoj osobnosti a kladení sama sebe do středu veškerého dění, tento souhrn myšlenek je někdy nazýván egoteismus. Další rozsáhlou větví je teistický satanismus, který chápe Satana jako reálnou božskou bytost a uctívá ji. Dále existují náboženské řády, spojené se satanismem, které se zaměřují na rituály a magii, mezi ně patří kupříkladu Ordo Templi Orientis. V ČR působí od roku 2005 První Česko-Slovenský Chrám Církve Satanovy, řízený Radou 13 mezi jejíž členy patří zkušení adepti magie a znalci Temného mysticismu.\n\nSatanská bible napsaná roku 1969 Antonem Szandor LaVeyem se inspirovala nihilismem, sociálním darwinismem a Friedrichem Nietzschem. Její zastánci za smysl své existence nepovažují pouze konzumní sebeuspokojení, ale i harmonický rozvoj osobnosti. Tento životní postoj někdy nazývají egoteismem. Mnozí LaVeyovi přívrženci ve skutečnosti nevěří v reálnou existenci Satana ani žádné jiné vyšší bytosti. Satana používají jako metaforu, jíž se vysmívají všem náboženstvím (speciálně křesťanství). Tento směr rozhodně zavrhuje rituální obětování lidí a zvířat. Církev Satanova (Church of Satan), založená přímo Antonem Szandorem LaVeyem, má i v Čechách své sympatizanty. Mezi ty nejvýznamnější patří První Česko-Slovenský chrám církve Satanovy, jehož založení v roce 2005 inicioval mistr Pavel Brndiar Tau-Paulus (dříve f. Archechempe). Představitelé tohoto Chrámu považují LaVeyovu Satanskou filosofii za jeden z pilířů své organisace, nicméně ji svým osobitým způsobem neustále rozvíjejí a zdokonalují. Mezi další pilíře patří především dokonale propracovaný magický systém, který v současné době překonal základní LaVeyovy rituály. Dalším je tzv. Temný mysticismus. LaVeyovo učení však ovlivnilo i většinu ostatních současných satanistických organizací.\n\nLaVeyovský satanismus přímo k trestné činnosti nevybízí, byl však již zapleten do skandálů. Například Martin Lamers z holandské sluje, který vlastnil v Amsterodamu několik nevěstinců, počátkem sedmdesátých let žádal státní úřady o osvobození od daní na základě toho, že striptérky svých podniků označil za klášterní sestry a jejich masturbaci za realizaci symbolického spojení se Satanem.\n\nJedním z hlavních rozdílů mezi různými satanistickými směry je to, jak postavu Satana chápou. V takzvaném \"teistickém satanismu\" (neboli tradičním satanismu) je uctíván a oslavován takto křesťansky chápaný Satan, žalobce Boha. Rituály tohoto typu satanismu obvykle parodují křesťanské obřady. Do této větve satanismu se řadí kupříkladu:\n\n\nOrdo Templi Orientis byl nábožensko-magický klášter založený roku 1885 Carlem Kellnerem a Theodor Reussem, jenž měl být původně založený na svobodném zednářství mezi jeho slavné velmistry patřil Aleister Crowley (jenž nemálo změnil filozofii a směřování řádu). Nejdůležitější knihou pro členy řádu je Liber AL vel Legis (The Book of the Law) od jejich velmistra Aleistera Crowleyho. Členové řádu se praktikováním jak běžných tak i méně běžných sexuálních praktik, užíváním drog a magií dostávali blíže k Satanovi. V řádu existuje církevní hierarchie a v poněkud pozměněné podobě funguje dodnes, v současné době má okolo 3000 členů v 58 zemích (polovina z nich žije v USA). Řád se také věnuje tantrickým naukám a thelémské magii.O.T.O bývá považováno některými křesťanskými církvemi za satanistické, avšak ve skutečnosti nezahrnuje uctívání Satana a ani žádné bližší spojení se satanismem. Důvodem proč často bývají filosofie vycházející z filosofie Thelemy považovány za satanistické a nebo černomagické je nesprávné pochopení její filosofie a nepřátelské postoje, jež Aleister Crowley zaujímal vůči křesťanství.\n\nSéthův chrám je satanistický kult utvořený roku 1975 Michaelem Aquinem a některými bývalými členy Church of Satan. Za hlavní pilíř chrámového učení bylo kromě odmítání krvavých obětí prohlášeno přijetí Sétha neboli Satana jako doslovné osoby. Aquino prohlašoval, že anděl Aiwass, který se zjevil Crowleyovi v roce 1904 v Káhiře, byl ve skutečnosti bůh smrti Séth. Ten prý obdaroval člověka inteligencí a umožnil mu stát se bytostí podobnou Bohu. Aby toho dosáhl, musí se ovšem člověk nejdříve zbavit „spánku“, který je jeho normálním funkčním stavem, a dosáhnout „sebeuvědomění“ pomocí procesu zvaného xepering. Ten pozůstává z četby, přijímání vědomostí a provádění rituálů.\n\nPříznivci satanismu používají různé symboly, sloužící k mnoha rozličnými účelům,především k vyjádření určitých archeotypů a negaci křesťanství. Symboly vycházejí z křesťanské a pohanské symboliky. Část z nich převzala metalová komunita a nosí ji příznivci metalu či příslušníci gotického hnutí. Některé symboly se využívají k rituálním účelům a část z nich slouží jen jako metafora vzdoru. Nejčastějšími jsou bafomet (obrácený pentagram s hlavou kozla),samotný pentagram, číslo 666 a Petrův Kříž (obrácený kříž).\n\nMezi symboly, často spojované s satanismem patří například bafomet (kozel se symbolem pentagramu na čele), případně. tzv. bafometova pečeť- obrácený pentagram s bafometuvou hlavou a symboly satanismu. Toto slovo vzniklo pravděpodobně zkomolením jména islámského proroka Mohameda. Také to mohla být dvě řecká slova spojená dohromady, a pak by to znamenalo „rozplynutí se v moudrosti“. Údajně jej uctívali templáři a to posloužilo jako záminka pro jejich brutální vyvraždění. V 19. století začali pentagram využívat okultisté jako Aleister Crowley nebo Eliphas Levi a později se stal součástí satanistické symboliky a po nástupu black metalu i součástí metalové módy. Vyobrazení kozla je dáváno do souvislosti s kozlem, který byl ve starém Izraeli symbolicky vyháněn ke zlému pouštnímu duchu Azázelovi.V roce 1969 si znak přisvojila Církev Satanova, jejímž zakladatelem byl Anton Szandor LaVey.\n\nČíslo 666 se poprvé objevuje ve Zjevení Janově,kde označuje Antikrista:\n„A nutí všechny, malé i veliké, bohaté i chudé, svobodné i otroky, aby měli na pravé ruce nebo na čele cejch, aby nemohl kupovat ani prodávat, kdo není označen jménem té šelmy nebo číslicí jejího jména. To je třeba pochopit: kdo má rozum, ať sečte číslice té šelmy. To číslo označuje člověka, a je to číslo šest set šedesát šest.“\nTato část bible dala příležitost k vzniku nespočtu konspiračních teoriích spojených s tímto číslem, číslem 666 označoval například Martin Luther tehdejšího papeže.\n\nJako satanistický symbol je také používán obrácený kříž, který vypadá úplně stejně jako katolický Petrův kříž, (což je to zároveň jeden z nejstarších křesťanských symbolů, symbolizující mj. papežský úřad), ten vznikl aby připomínal Petrovu pokoru, kdy se nechal ukřižovat hlavou dolů, jelikož si myslel že není hoden zemřít stejným způsobem, jako Kristus. Symbol používaný satanisty vypadá stejně jako Petrův kříž ale nejedná se o žádnou narážku či návaznost na něj, v případě satanismu, kříž symbolizuje čtyři živly, čtyři světové strany, odmítnutí všech křesťanských hodnot (nikoli převrácení celého křesťanství).\n\nObrácený Pentagram - jedná se o symbol černé magie nebo také Satana. Často okolo něj jsou nápisy: Samael a Lilith. Samael je pekelný kníže stojící nejblíž samému satanovi. Podle rabínské tradice je Samael totožný s \"andělem smrti\" a měl být také skutečným otcem Kaina. Jako biblický had geneze je občas ztotožňován s Leviatanem. Samael je také esoterní jméno Satanovo. Lilith (též Lilita) je pekelná manželka Samaela, noční démon, nazývaný také \"pekelná děvka\". V černé magii často ztělesňuje symbol temné stránky ženské sexuality. Do Obráceného Pentagramu je také někdy vkreslena hlava Mendéského kozla - pak se občas nazývá Bafomet.\n\nNejvíce ovlivňuje satanismus metalovou hudbu, obzvláště její „tvrdší“ a „temnější“ odnože, jako jsou black metal. Ke kapelám, které se prezentují či prezentovaly jako satanistické, patří např. Venom (první známá kapela která psala otevřeně satanistické texty ), Slayer (pouze raná tvorba), Mayhem, Possessed, King Diamond, Behemoth, Darkthrone, Dark Funeral, Gorgoroth, Morbid Angel, Deicide, Cradle of Filth nebo Root. Satanistická témata se objevují i v textech hardrockových skupin, jako jsou Black Sabbath (kteří byli za použití tritónoveho intervalu v skladbě \"black sabbath\" a textu ke skladbě N.I.B. obviňování britskými médii na začátku 70. let ze satanismu, Iron Maiden (The Number of the Beast ze stejnojmenného alba), Guns N' Roses nebo AC/DC. Z křesťanských kruhů a od hudebních laiků přicházejí kvůli satanistickým textům a symbolům útoky na heavy metal jako na „kolébku zla“. Podle některých se však jedná jen o neškodnou uměleckou masku, resp. marketingovou strategii či snahu o zviditelnění se. Stejná obvinění byla v 60. letech vynášena nad obyčejným rock'n'rollem nebo rockem.\n\nSatanistické motivy lze nalézt i v literatuře, například v dílech Johna Miltona (v epické básni Ztracený ráj líčí vzpouru padlého anděla), George Gordona Byrona, Markýze de Sade (ve svých dílech řešil otázku cudnosti a sexuální orgie, ale přestože vystupoval otevřeně proti náboženství, k satanismu se nikdy nepřihlásil), Heinricha Heineho nebo Charlese Baudelaira (ve sbírce Květy zla publikoval báseň \"Litanie k Satanu\"). Z českých autorů se k satanismu hlásil Stanislav Kostka Neumann, k jehož nejslavnějším dílům patří básnická sbírka Satanova sláva mezi námi. Satanismus plní v dílech těchto autorů různé funkce: U Miltona jde o oslavu vzpoury lidu proti králi, u Byrona slouží satanismus jako protest proti stávajícímu světovému řádu a vládnoucím společenským normám, u dekadentních básníků se jedná o utvrzení individualismu a odsudek měšťáckého pokrytectví.\n\nPostava Satana se také často objevuje v hororech, příležitostně i v jiných filmech, například The Omen, Mask of Satan nebo starší Listy ze Satanovy knihy. Existuje dokonce filmový žánr, zvaný satanský horor, specializovaný právě na Ďábla a jeho činy. Ve filmu Constantine ztvárnil roli Satana Peter Stormare. Satan je zde relativně kladnou postavou - zabrání skutečnému nebezpečí, kterým je vypuštění jeho syna na svět (učiní tak ale z taktických důvodů - více zla na světě by znamenalo méně duší do pekla).\n\nVyužití Satana jako ztělesnění zla skýtá mnoho dějových příležitostí. V seriálu South Park se kupříkladu dosahuje politicky satirického účinku tím, že Satan v něm je týraným milencem (evidentně horšího) Saddáma Husajna. Jiní používají zápasy hrdinů se Satanem, aby zviditelnili lidské slabosti a nedostatky při snaze vést dobrý život – například Smlouva s ďáblem (2000 jako remake filmu z r. 1967).\n\nV roce 2019 byl v USA natočen dokumentární film o satanistické náboženské organizace Satanský chrám s názvem Hail Satan?.\n\nPrvní organizovaný pokus vytvořit v Československu satanskou skupinu má své počátky v Brně a spadá do počátku devadesátých let a jeho iniciátorem byl frontman brněnské blackmetalové skupiny Root Jiří „Big Boss“ Valter. Tato organizace však v průběhu 30 let nezískala status registrované náboženské organizace. Jiří Valter se později stáhl do ústraní a vedení organizace převzala takzvaná Rada třinácti. Její členové nejsou veřejně známí ani uvedeni na oficiálním webu. Vedoucím představitelem je Pavel Brndiar.. Tato neregistrovaná organizace odsuzuje jakékoliv oběti - zvířecí i lidské\n\nV roce 2018 byla založena nová satanistická organizace, Satanova komunita. Patří k panteistickým satanistickým společenstvím. Má 800 členů a působí v České i Slovenské republice. Má přes 15 regionálních buněk. \n\n\n"}
{"id": "72289", "url": "https://cs.wikipedia.org/wiki?curid=72289", "title": "Kosmanovití", "text": "Kosmanovití\n\nKosmanovití (Callitrichidae) je čeleď malých primátů žijících v tropických pralesích Amazonie a Střední Ameriky. Podle některých systémů jsou řazeni jako podčeleď kosmani (Callitrichinae) do čeledi malpovitých (Cebidae). \n\nPatří mezi nejmenší opičky, délka jejich těla bez ocasu je 12 až 30 cm a váží od 100 do 250 gramů. Všechny druhy jsou atraktivně zbarvené. Na prstech, kromě palců u nohy, mají místo nehtů malé drápky, proto se také nazývají drápkaté opičky. Někdy se jím říká podle velikosti marmosetky, což je odvozeno od francouzského slova marmouset (malí lidé, trpaslíci).\n\nPodle výzkumů molekulární biologie se tato skupina objevila v období paleocénu, kdy se zároveň oddělila od dalších vývojových větví primátů. Předkové kosmanovitých primátů patřili k prvním savcům, kteří po vyhynutí dinosaurů na konci křídy přešli postupně k dennímu způsobu života.\n\nJsou to všežravci, živí se převážně ovocem a dále příležitostně hmyzem, drobnými obratlovci, bezobratlými, mízou a pryskyřici, které vylučují stromy, a nektarem květů. Téměř celý život stráví v korunách stromů, na zem slézají jen výjimečně.\n\nKosmanovití mají na prsou pachové žlázy, jejímiž výměšky samci značkují svá teritoria. Samice zase ohraničují své obvody močí. Při vzájemných soubojích používají zuby méně než ostatní opice, ale snaží se soupeři zlomit ruku.\n\nŽijí v párech nebo malých skupinkách, kde většinou rodí jediná vůdčí samice, podřízené samice nejsou schopné normální ovulace. Březost trvá 120 až 140 dnů, narodí se obvykle dvojčata. O mláďata se starají oba rodiče, velkou část dne je nosí na sobě zavěšené samec a samici je předává jen ke kojení. Žijí ve skupinách s mláďaty. Jestliže mladí z předchozího roku zůstávají s rodiči, přebírají péči o další potomky oni, přičemž hlavní úloha připadá samečkům. Průměrná délka života je 10 až 15 let.\n\nV příloze CITES I jsou uvedeni tito ohrožení zástupci čeledi kosmanovitých:\n\nAby se zamezil jejich prodej na černém trhu, musí být registrováni. Kosmani stejně nejsou vhodní domácí mazlíčci, nenaučí se čistotnosti a jsou velice náchylní k banálním lidským onemocněním, obyčejná rýma je může zabít. Chovají se v ZOO. Nejpočetnější skupinky zástupců všech těchto druhů v ČR má ZOO Jihlava.\n\nProhlubováním a zpřesňováním poznatků dochází ke změnám v taxonomii, vývojem se mění zatřiďování skupin zvířat do rodů, druhů nebo podruhů. Obdobná situace je i při zařazování do vyšších taxonů. Kosmanovití jsou rozděleni do více než 40 druhů které se dělí na více než 80 poddruhů. Jednou z možných příčin je to, že nežijí na celistvém území. Jihoamerické a středoamerické pralesy netvoří jednotný celek, ale jsou rozděleny výběžky And, savanami i mohutnými vodními toky. To vše jsou pro malé opičky nepřekonatelné překážky a v oddělených biotopech se postupem času vyvinuly četné rozdílné formy populace. U čeledi kosmanovitých není snadné se přesně vyznat v taxonomii.\n\n\n"}
{"id": "72292", "url": "https://cs.wikipedia.org/wiki?curid=72292", "title": "Dyanne Thorne", "text": "Dyanne Thorne\n\nDyanne Thorne (14. října 1936, Greenwich, Connecticut, USA – 28. ledna 2020) byla americká herečka, pin-up girl, modelka a showgirl.\n\nVystupovala též pod pseudonymy \"Lahna Monroe, Rosalee Stein\" a \" Diane Thorne\". Hrála v několika erotických i neerotických filmech. Známou se však stala díky své roli Ilsy v kultovním erotickém snímku Dona Edmondse \"\", kde ztvárnila brutální blonďatou uřvanou velitelku koncentračního tábora, který má asi dvacet vězeňkyň, na nichž Ilsa a její kolegyně provádějí mučivé „vědecké“ pokusy a taktéž je sexuálně zneužívají. Ačkoliv film není historicky věrohodný a podle názorů mnohých ani dobře natočený, získal si určitou skupinu skalních příznivců, kteří si právě Dyanne Thorne cení pro její vystupování, poprsí i figuru.\n\nVe velmi volných pokračováních série filmů s Ilsou si Dyanne Thorne zahrála ještě v \"Ilsa, Harem Keeper of the Oil Sheiks\" a \"Ilsa, the Tigress of Siberia\". Film \"Ilsa, the Wicked Warden\", kde hlavní hrdinka vystupuje jako vedoucí ženské věznice (a mučí své vězeňkyně) nesl původně název \"Greta, Haus ohne Männer\", ale kvůli komerčnímu úspěchu Ilsy byl přejmenován. Dyanne Thorne si zahrála též v parodii na špionážní filmy \"The President's Analyst\" či v jednom díle Star Treku s názvem \"A Piece of the Action\" (česky: Podíl z akce).\n\nHerečka propagovala zdravý životní styl. Žila se svým manželem Howardem Maurerem v nevadském Las Vegas.\n\n\n"}
{"id": "72299", "url": "https://cs.wikipedia.org/wiki?curid=72299", "title": "Androfilie", "text": "Androfilie\n\nAndrofilie je přitažlivost (citlivost, reaktivita, orientace) vůči mužům. Slovo pochází z kmenů řeckých slov \"ανδρος\" (andros – muž) a \"φιλία\" (filia – láska, přátelství, náklonnost). Zpravidla se termín používá v erotologickém nebo sexuologickém významu. Androfilie se zpravidla projevuje citovou náklonností k muži nebo mužům, intenzivnějším prožíváním nebo potřebou citově významných vztahů k nim, schopností se do nich zamilovat, někdy též genitální reaktivitou nebo touhou po fyzické blízkosti nebo orgasmických aktivitách ve vztahu k nim.\n\nPřevažující androfilie u žen se obvykle nazývá ženskou heterosexualitou, převažující androfilie u mužů se obvykle nazývá mužskou homosexualitou.\n\nAndrofilie se klade do protikladu buď k pedofilii, efebofilii a gerontofilii (v takovém případě znamená zaměření výhradně na dospělé muže), nebo do protikladu ke gynekofilii (pak může zahrnovat i efebofilii a gerontofilii).\n\nPojem androfilie umožňuje označit jedním slovem společnou vlastnost heterosexuálních žen a homosexuálních mužů. Také umožňuje objektivněji popsat možné zaměření transsexuálních nebo intersexuálních lidí, u nichž slova homosexuální nebo heterosexuální postrádají jednoznačnost. Lze jím také označit náklonnost nedospělých chlapců nebo dívek k dospělým mužům (tedy náklonnost komplementární k mužské pedofilii, efebofilii, hebefilii nebo k rodičovské nebo pedagogické lásce mužů).\n\nSlovo bylo do odborného užívání zavedeno teprve ve dvacátém století jako umělý novotvar. Mezi laickou veřejností není obecně známé a užíváno je pouze v některých teoriích a kontextech. Není běžnou součástí zdravotnické ani psychiatrické terminologie.\n\nMagnus Hirschfeld použil slova androfilie v trojstupňovém členění typů mužské homosexuality (efebofilie zaměřená na muže věku cca 17–20 let, androfilie na muže ve věku cca 20–50 let, gerontofilie zaměření na starší muže). Z českých sexuologů je užívali například Kurt Freund a Aleš Kolářský. Užívá se i v souvislosti s transsexuální (transgenderovou) a intersexuální tematikou.\n\n"}
{"id": "72301", "url": "https://cs.wikipedia.org/wiki?curid=72301", "title": "Kanazawa", "text": "Kanazawa\n\nKanazawa (金沢市; \"Kanazawa-ši\") je hlavní město prefektury Išikawa v Japonsku.\n\nPodle odhadu z roku 2003 ve městě žilo 456 627 obyvatel a hustota osídlení byla 976,18 ob./km². Celková rozloha města je 467,77 km².\n\nModerní město Kanazawa bylo založeno 1. dubna 1889.\n\nKanazawa bylo jedním z mála velkých japonských měst, které bylo ušetřeno paličských náletů amerického letectva během druhé světové války. Díky tomu se v Kanazawě uchovalo mnoho architektonických památek.\n\nZahrada Kenroku-en (兼六園) je zcela jistě nejslavnější pamětihodností v Kanazawě. Původně byla založena jako vnější zahrada Kanazawského hradu. Pro veřejnost byla otevřena v roce 1875. Je považována za jednu ze „Tří nejkrásnějších zahrad Japonska“.\n\nU zahrady Kenroku-en leží Kanazawský hrad. Původní hrad byl sice zcela zničen požárem v roce 1881, ale v roce 2001 byl znovu postaven tradičními metodami do podoby z roku 1809.\n\nVe \"Východní zábavní čtvrti\" z 19. století se dochovalo několik domů pro gejši v původní podobě.\n\n\n\n"}
{"id": "72302", "url": "https://cs.wikipedia.org/wiki?curid=72302", "title": "Gynekofilie", "text": "Gynekofilie\n\nGynekofilie (též gynofilie, v české odborné literatuře se podle angličtiny vyskytuje i chybný tvar gynefilie) je citlivost (reaktivita) vůči ženám. Slovo pochází z řeckých kmenů \"γυνε\" (gyne – žena) a \"φιλία\" (filia – láska, přátelství, náklonnost). Zpravidla se termín používá v erotologickém nebo sexuologickém významu. Gynekofilie se zpravidla projevuje citovou náklonností k ženě nebo ženám, intenzivnějším prožíváním nebo potřebou citově významných vztahů k nim, schopností se do nich zamilovat, někdy též genitální reaktivitou nebo touhou po fyzické blízkosti nebo orgasmických aktivitách ve vztahu k nim.\n\nPřevažující gynekofilie u mužů se obvykle nazývá mužskou heterosexualitou, převažující gynekofilie u žen se obvykle nazývá ženskou homosexualitou.\n\nGynekofilie se klade do protikladu buď k pedofilii, hebefilii (korofilii) a gerontofilii (graeofilii) – v takovém případě znamená zaměření výhradně na dospělé ženy, nebo do protikladu k androfilii (pak může zahrnovat i hebefilii a graeofilii).\n\nPojem gynekofilie umožňuje označit jedním slovem společnou vlastnost heterosexuálních mužů a homosexuálních žen. Také umožňuje objektivněji popsat možné zaměření transsexuálních nebo intersexuálních lidí, u nichž slova homosexuální nebo heterosexuální postrádají jednoznačnost. Lze jím také označit náklonnost nedospělých chlapců nebo dívek k dospělým ženám (tedy náklonnost komplementární k ženské pedofilii, efebofilii, hebefilii a k rodičovské nebo pedagogické lásce žen).\n\nSlovo bylo do odborného užívání zavedeno teprve ve dvacátém století jako umělý novotvar, a to obdobně podle dříve vzniklého slova androfilie. Mezi laickou veřejností není obecně známé a užíváno je pouze v některých teoriích a kontextech. Není běžnou součástí zdravotnické ani psychiatrické terminologie.\n\nZ českých sexuologů je užívali například Kurt Freund a Aleš Kolářský. Užívá se i v souvislosti s transsexuální (transgenderovou) a intersexuální tematikou.\n\n\n"}
{"id": "72306", "url": "https://cs.wikipedia.org/wiki?curid=72306", "title": "Jan Pinkava (režisér)", "text": "Jan Pinkava (režisér)\n\nJan Jaroslav Pinkava (* 21. června 1963 Praha) je režisér animovaných filmů. Jeho otcem byl významný český básník a spisovatel Václav Pinkava (píšící pod jménem Jan Křesadlo). Spolu s rodiči emigroval v roce 1969 do Velké Británie, kde získal i britské občanství, aniž by přestal být občanem Československa.\nV roce 2012 mu bylo uděleno čestné členství university v Aberystwythu.\n\nAnimovaný film jej zaujal v mládí. V roce 1980 ve svých 17 letech vyhrál celostátní soutěž BBC svým animovaným filmem „\"The Rainbow\"“ (Duha), což v roce 2001 popsali tehdejší moderátoři soutěže Michael Rodd a Brian Trueman jako „jediné zcela profesionální dílo v historii této soutěže (1969–1984)“. Vystudoval informatiku na University of Wales v Aberystwyth, kde získal i „červený“ doktorát. Poté se začal věnovat počítačové animaci profesionálně, nejprve v Londýně.\nV roce 1993 se přestěhoval do USA a nastoupil do studia Pixar.\nO rok později získal prestižní cenu Clio za svůj reklamní snímek \"Arrows\". Jeho krátkometrážní film Geri's Game (Geriho hra) získal Oscara za ročník 1997 a řadu dalších mezinárodních cen.\nOd roku 2000 se věnoval tvorbě celovečerního filmu \"Ratatouille\" o krysákovi, který se chce stát kuchařem v Paříži. Tuto troufalou, evropsky zakotvenou a alegorickou zápletku vymyslel a prosadil u vedení, přestože tento film měl být nejen jeho prvotinou v oblasti celovečerního filmu, ale i mezníkem v historii Pixaru, jakožto první film po termínu vypršení smluvního svazku Pixar–Disney. V roce 2006 však firma Disney studia Pixar zakoupila a Pinkavův film se stal de facto testem soudnosti této velmi značné investice. Pinkava byl z pozice hlavního režiséra odvelen a žezlo převzal věhlasný režisér Brad Bird, k čemuž se Pinkava doposud vyjádřil jen diplomatickým: „bez komentáře“. Ve fázi předání byl film již vybaven kulisami, postavami, hlavní dějovou linií a (údajně příliš košatými) možnostmi dějového vývoje. Brad Bird se ujal scénáře, který prý celý přepsal, čímž změnil důraz zápletky a vnesl do díla své vlastní prvky. Nicméně Bird důsledně ve všech interview neupírá autorství Pinkavovi, a v titulcích je Pinkava uveden jako autor konceptu, první ze spoluautorů děje a spolurežisér. Status spolurežiséra je však uveden samostatně, na konci, kuriosně malým písmem. Film se těší velmi kladným ohlasům. Ratatouille získal Oscara za nejlepší animovaný film 2007, a další čtyři nominace, přičemž Pinkava byl mezi nominovanými za scénář a námět. Samotnou sošku Oscara však Pinkava neobdržel, tu si odnesl jen hlavní režisér, na rozdíl od jiných kategorií ocenění.\n\nJan Pinkava opustil Pixar koncem roku 2006 a pracuje na přípravě dalšího celovečerního filmu.\n\nV roce 2008 nastoupil do studia Laika, kde se jako režisér podílel na filmu Little White Lie. Studio spolu s Claire Jennings opouští v roce 2011.\n\n"}
{"id": "72308", "url": "https://cs.wikipedia.org/wiki?curid=72308", "title": "Břežany", "text": "Břežany\n\nSlovo Břežany má nejednoznačný význam a může znamenat buď:\n\njméno obce:\n\nnebo se může jednat o část názvu dalších obcí:\n\nnebo může jít o název části obce:\n\npřípadně se vyskytuje v názvu části obce:\n"}
{"id": "72310", "url": "https://cs.wikipedia.org/wiki?curid=72310", "title": "Žichlice", "text": "Žichlice\n\nŽichlice je vesnice v jihovýchodní části okresu Plzeň-sever, část obce Hromnice, 5,5 km severovýchodně od Třemošné. Katastrální území \" Žichlice u Hromnic\" zaujímá plochu 781 ha a PSČ všech adres je 330 11. V roce 2011 zde trvale žilo 379 obyvatel.\n\nŽichlice sousedí na severovýchodě s Chotinou, na východě s Nynicemi, na jihu s Dolany, na jihozápadě s Zručí-Sencem, na západě s Českou Břízou a na severozápadě s Hromnicemi. Na severním okraji vsi protéká říčka Třemošná.\n\nPrvní písemná zmínka o vesnici pochází z roku 1182.\n\n"}
{"id": "72314", "url": "https://cs.wikipedia.org/wiki?curid=72314", "title": "Rallye", "text": "Rallye\n\nRally (Rallying, Rally v USA Závody rally, francouzsky Rallye) je druh automobilových soutěží, které se konají na běžných komunikacích nejrůznějších úrovní. Spojovací etapy se odbývají na otevřených komunikacích, kde musejí účastníci dodržovat všechny dopravní předpisy. Posádky jsou povinny přijet na minutu přesně do časové kontroly, rozhodující jsou úseky uzavřené pro běžný provoz. Tady se elektronicky měří čas průjezdu od pevného startu do letmého cíle s přesností na jednu desetinu sekundy. Součet časů ze všech měřených úseků a penalizací z časových kontrol určují výsledek. Zúčastnit se mohou speciálně připravené automobily otestované národní sportovní autoritou, v případě ČR Federací automobilového sportu, jíž pověřila k výkonu národní sportovní autority Světová automobilová federace .\n\nRallye je původně francouzský výraz pro hvězdicovou jízdu, kdy se do cíle sjížděla vozidla z mnoha dílčích startovních míst. Poslední z velkých soutěží si zachovala tento systém Rallye Monte Carlo, ale postupem času ztratila hvězdice smysl. Dnes se rozhoduje převážně na uzavřených rychlostních zkouškách. Soutěže jsou velmi oblíbené hlavně v Evropě, Asii a Oceánii.\n\nJe nutno rozlišovat šampionáty aktuálně se jezdící, a to WRC, což je Mistrovství světa, kde hlavní roli hrají vozidla třídy WRC (World rally car, 1997 až 2010 – motor 2000 cm³ přeplňovaný turbem, od 2011 motor 1600 cm³ s turbem).\nJezdí se v několika klasifikacích:\nOd roku 2006 se jezdí souběžně s MS také „konkurenční“ šampionát IRC pod promotérem Eurosport Events. Je vypsaný pro vozidla kategorie S2000. Na konci sezóny zde poznáme 4 vítěze, celkového v jezdcích a v továrnách a také je poslední dva roky vypsáno samostatné hodnocení pro vozy s jednou poháněnou nápravou, kde je také vyhlašován celkový vítěz mezi jezdci a továrnami.\n\nKaždý automobil, který jezdí rallye, musí mít homologaci popsanou v homologačním listě, který přesně určuje, jak má vozidlo vypadat a jaké úpravy jsou povoleny. Homologaci určuje výrobce vozidla v limitech daných technickými předpisy FIA Homologace je buď národní (vozidlo smí jezdit jen ve státě, kde je homologováno), nebo mezinárodní.\n\nAutomobily jsou rozděleny na dvě základní skupiny: N – sériové vozy\", A – závodní vozy\". Skupiny se dělí do tříd podle objemu motoru, skupina N na N/1 až N/4, skupina A na A/5-A/8.\n\nTak zvané sériové vozy s omezeným počtem úprav. Hlavní úpravy těchto aut jsou především na podvozku, především instalací výkonnějších brzdových komponentů a sportovních tlumičů. Úpravy motoru jsou velmi omezené, využívá se hlavně úprava sání speciálními vzduchovými filtry a úprava softwaru elektronické řídicí jednotky motoru. Vozy tříd N1-N3 mohou mít pouze jednu poháněnou nápravu, vozidla třídy N4 mohou mít poháněná všechna kola.\n\nVozy skupiny A vycházejí z vozů skupiny N, ale množství úprav je větší. Může se v daleko větší míře upravovat motor (např. úpravou sacích kanálů, speciálními ojnicemi a písty, vačkovými hřídely, speciálními řídicími jednotkami atd.). Podvozek se od sériového vozu naprosto liší. Používají se speciální zodolněné převodovky s možností řazením bez spojky nebo sekvenční převodovky. Vozy tříd A5-A7 mohou mít pouze jednu poháněnou nápravu, vozidla třídy A8 mohou mít poháněná všechna kola.\n\nWorld Rally Car je speciální skupina vytvořená v druhé polovině devadesátých let. WRC jsou poháněná motorem o objemu max. 2000 cm³ s turbodmychadlem a pohonem všech kol, u přeplňovaných motorů se používá přepočítací koeficient 1,7. Výkon motoru je fyzikálně omezen restriktorem na hodnotu přibližně 300 koňských sil. Není stanovena maximální absolutní hodnota výkonu motoru, kterou nemohou motory překročit. Ze sériového automobilu si bere pouze skelet karoserie a blok motoru. Ostatní díly jsou konstruované speciálně pro rallye. Díky tomu jsou tato auta schopna dosahovat mimořádných jízdních vlastností.\n\nMezi vozidla jezdící WRC patří:\n\n\n\nRallye Dakar\n\nPřevážně jednodenní soutěže s omezenou celkovou délkou rychlostních zkoušek (okolo 70 km) a maximálním počtem 4 úseků. Ke startu ve sprintrally není nutná mezinárodní licence jezdce.\n\n\n"}
{"id": "72327", "url": "https://cs.wikipedia.org/wiki?curid=72327", "title": "Jízda v terénu", "text": "Jízda v terénu\n\nTermín Off-road (česky „terén“) je přejatý z angličtiny, kde obecně vyjadřuje jízdní povrch neupravený pro provoz standardních vozidel. Většinou je tento povrch vytvořen přírodní cestou a tvoří jej např. písek, štěrk, mělká voda, bláto, sníh a další materiály. Po těchto cestách dokážou často jezdit nebo je jen překonat pouze vozy speciálně upravené pro provoz v terénu. Česky se jim říká terénní vozidla. Stále častěji se ale používá termín off-road vozidla, hlavně díky výrobcům těchto vozidel, kteří jsou většinou zahraniční. Významnými zástupci kategorie terénních vozidel jsou: Jeep, Land Rover, Hummer nebo Ford. V kategorii těžkých nákladních vozidel do těžkého terénu to jsou zástupci: Kamaz, Zil a také české vozy Tatra a Praga.\n\nV některých zemích jsou jízdy v terénu zakázány a pokud někde lze vyjet do terénu, je k tomu třeba zvláštní povolení.\n\nJízda v terénu pomocí terénních vozů je kritizována hlavně kvůli dopadu na životní prostředí. Stálé používání vozidel v terénu může vést k odlesnění, erozi půdy a znečištění místních vodních zdrojů. Společenství uživatelů terénních vozidel však poukazuje na to, že většina jízd v terénu je prováděna odpovědně a lidé, kteří způsobí většinu škod jsou neodpovědní řidiči. Argumentují také tím, že celá off-road komunita by neměla být označována podle několika nezodpovědných jedinců. V tomto směru by se však dalo něco dělat, nicméně většina obyvatel vidí off-road komunitu stejným pohledem jako nezodpovědného jednotlivce, což dále vede k problémům v této oblasti. Vážnost tohoto argumentu pokračuje v podobných kategoriích jako jsou diskuze o těžbě dřeva a urbanizaci.\n\nNicméně, v České republice není jízda terénním automobilem po nezpevněných komunikacích, které splnují náležitosti účelové komunikace, trestná. Výklad zákona některých \"ekologických\" organizací není podložen žádným rozhodnutím nezávislé instituce (soud).\n"}
{"id": "72333", "url": "https://cs.wikipedia.org/wiki?curid=72333", "title": "Písek (materiál)", "text": "Písek (materiál)\n\nPísek je směs drobných kamínků různého původu. Jeho hustota je závislá na vlhkosti v něm obsažené a pohybuje se přibližně od 1500 kg/m do 1700 kg/m. Podle velikosti zrn se dělí do frakcí. Hlavní přínos písku je ve stavebnictví (výroba betonu), při výrobě skla a ve slévárenství. Písek se také používá jako hrací prostředek pro děti, zejména v pískovištích, kde z něj díky jeho tvárné konzistenci při spojení s vodou lze stavět různé tvary.\n\nPísek se získává z mořského dna, koryt řek a podloží jezer, odkud se těží pomocí plovoucích bagrů. Největším světovým vývozcem suroviny jsou Spojené státy, největším dovozcem Singapur. Těžba písku má negativní dopady na životní prostředí v podobě prohlubování říčních koryt, pobřežní eroze a úbytků oceánské fauny, případně celých ostrovů (například v Indonésii).\n\nCelková světová spotřeba písku dosahuje přibližně 50 miliard tun ročně, což představuje přibližně dvojnásobek množství, jež za stejnou dobu vyprodukují světově řeky. Vysoká spotřeba písku je způsobena zejména překotně rostoucí výstavbou v Číně a dalších asijských zemích. Jelikož deficit v současnosti nelze řešit využitím pouštního písku, který se pro stavební účely nehodí (jeho větrem obroušená zrnka nedrží beton pohromadě), vědci v současnosti zkoumají možnosti recyklace stavebních hmot a úpravy pouštního písku. V budoucnu tak lze očekávat, že technologie umožní využít i pouštní písek.\n\nNedostatek suroviny způsobil v Indii a dalších zemích vznik tzv. „písečné mafie“.\n\n\n\n\n\n"}
{"id": "72339", "url": "https://cs.wikipedia.org/wiki?curid=72339", "title": "Hummer", "text": "Hummer\n\nHummer je značka off-roadových vozidel firmy General Motors. Varianta H1 vznikla z vojenského vozidla HMMWV (zvaného \"Humvee\") po válce v Perském zálivu, kdy bylo HMMWV úspěšně nasazeno. Varianty H2 a H3, které vznikly později jsou už jen menší a čistě civilní verze.\n\nPrvní verze, tehdy pouze s označením Hummer, byly téměř totožné s vojenskou verzí, byla montována pouze pohodlnější sedadla a neobsahovaly některé vojenské prvky jako vysílačku, vodě odolnou autobaterii apod. Toto vozidlo bylo dodáváno v různých verzích (wagon, hard top, sof top, a další). Po zahájení prodeje nového modelu H2 byl Hummer přejmenován na Hummer H1. V roce 2006 byla představena verze s větším výkonem H1 Alpha. Na modelu H2 byl použit i vodíkový pohon. Existuje i verze H3, ta je rozměry už srovnatelná s SUV ostatních výrobců. Zároveň ztratila schopnost zdolávat extrémní terénní překážky, kterou měly předchozí modely.\n\nAutomobily Hummer se pro své rozměry a extrémní spotřebu staly symbolem přepychu a ekologicky nešetrné dopravy; stávají se proto terčem kritiky a někdy také cílem útoků ekoteroristů.\n1. června 2009 oznámila General Motors bankrot. Hummer byl tehdy součástí GM a vzhledem k strmě klesajícím prodejům bylo rozhodnuto o zrušení automobilky Hummer. Následně však GM oznámila prodej této značky. Kupcem měla být čínská firma \"Sichuan Tengzhong Heavy Industrial Machinery Company Ltd\". Obchod měl být uzavřen do konce ledna 2010. 1. února 2010 bylo oznámeno prodloužení prodací lhůty až do konce února. Čekalo se jen na souhlas čínské vlády. Bylo také zjištěno, že prodejní cena značky Hummer měla být 150 mil. USD. 24. února bylo oznámeno, že z prodeje sešlo a značka Hummer bude zrušena. Na jaře 2010 se objevily ještě další pokusy o prodej značky Hummer či jejích částí, ale ze všech jednání nakonec sešlo. 7. dubna bylo definitivně oznámeno ukončení produkce vozidel Hummer a na zbývajících 2 200 vozidel byly dány velké slevy. Poslední vůz Hummer H3 sjel z výrobní linky 24. května 2010.\nV lednu 2020 společnost General Motors oznámila návrat značky Hummer. V září 2021 má být uveden na trh nový elektrický pick-up pod názvem \"Hummer EV\".\n\n\n"}
{"id": "72348", "url": "https://cs.wikipedia.org/wiki?curid=72348", "title": "Kostel Nalezení svatého Kříže (Znojmo)", "text": "Kostel Nalezení svatého Kříže (Znojmo)\n\nKostel Nalezení sv. Kříže (někdy je chybně uváděn jako kostel Povýšení sv. Kříže nebo jenom jako kostel sv. Kříže) je neoddělitelně spjat s dominikánským řádem a jeho klášterem ve Znojmě. Založen byl pravděpodobně v roce 1230 spolu s klášterem podle legend svatým Hyacintem. Tento kostel měl bohatou historii jako poutní místo, protože vlastnil větší úlomek ze Svatého Kříže. Poutníci přicházeli nejen z blízkého Rakouska, ale i z Maďarska.\n\nRoku 1555 zničil kostel i s klášterem velký požár. Za oběť padla i knihovna a klášterní archiv a ztratil se i cenný ostatek Sv. Kříže. Zbytky kláštera byly provizorně opraveny a pro bohoslužby byla dočasně upravena kapitulní síň, kde se konávala i česká kázání (odtud pochází název \"česká kaple\"). Opravy se vlekly až roku 1580, kdy se do věci vložil císař Rudolf II. (př. velkou donací na opravu střechy).\n\nV 18. století se rozmohla úcta ke zdejšímu milostnému mariánskému obrazu.\n\nV roce 1951 byl klášter obsazen vojskem pohraniční stráže, které zde po odstěhování a vystěhování obyvatel zřídilo svá kasárna.\n\nPro Svatý rok milosrdenství (2015/16) byla v kostele zřízena Svatá brána.\n\nNa umělecké výzdobě kostela se podílela celá řada významných umělců své doby, kteří zejména v průběhu 17. a 18. století vtiskli stavbě její současný charakter.\n\nJan de Herdt\n\n\n\nJan Josef Resler\n\n\nMatěj Kovanda\n\n\nJosef Leonard Weber\n\n\n\nJan Lukáš Kracker\n\n\nJiří Antonín Heinz (bratr Klaudius)\n\n\nJosef Winterhalder st.\n\n\nJosef Winterhalder ml.\n\n\nFranz Anton Maulbertsch \n\n\n\n"}
{"id": "72353", "url": "https://cs.wikipedia.org/wiki?curid=72353", "title": "Portlandský cement", "text": "Portlandský cement\n\nPortlandský cement je nejvíce používaným druhem cementu při výrobě betonu a malty. Obsahuje směs oxidů kovů alkalických zemin vápníku, dále pak oxidy křemíku a hliníku. Portlandský cement a podobné materiály jsou vyráběny pálením vápence (jako zdroje vápníku) s jílem nebo s pískem (zdroj křemíku), čímž vzniká slinek, ke kterému se v procesu mletí přidá sádrovec, jako regulátor tuhnutí. Výsledný prášek po smísení s vodou začne hydratovat a tím tuhne.\n\nPortlandský cement byl poprvé vyroben ve Velké Británii na počátku 19. století a jeho název je odvozen od podobnosti s portlandským kamenem (stavební kámen), který se těží v Dorsetu na ostrově Isle of Portland, který leží v kanálu La Manche. Patent na tento cement získal britský zedník Joseph Aspdin v roce 1824.\n\n\nVýroba portlandského cementu je rozdělena do tří hlavních etap:\n\nSuroviny pro výrobu portlandského cementu jsou směsí CaO, SiO, AlO, FeO a MgO (ve formě jemného prášku „suchý proces“ nebo ve formě blátíčka „mokrý proces“). Suroviny se většinou těží přímo z místních kamenolomů, které mnohdy mají nejvhodnější složení všech oxidů, někde je třeba přidávat jíl a vápenec nebo i železné rudy, bauxit a recyklovatelné materiály.\n\nSurová směs se pálí ve velké rotační peci, což je pomalu se otáčející lehce skloněný válec, dlouhý zhruba 100 m. V něm teplota vzrůstá s jeho délkou až na přibližně 1480 °C. Teplota je regulovaná a směs se tak spéká do hrudek. Nízká teplota způsobuje vytváření velkých spečených kusů a naopak vysoká teplota vytváří kusy taveniny nebo tekutého skla. V části pece s nízkou teplotou se CaCO (vápenec) rozkládá na CaO (pálené vápno) a CO (oxid uhličitý). V části pece s vysokou teplotou spolu reagují oxidy vápníku a křemíku a vytvářejí dikalcium a trikalcium silikáty (CSi - belit, CSi - alit). Vytváří se i menší množství trikalcium hlinitanu (CA - celit) a tetrakalcium aluminoferit (CAF). Výsledný materiál je spečenina, která může být před dalším zpracováním skladována několik let. Dlouhodobé vystavení vodním účinkům však snižuje reaktivitu vyrobeného cementu.\n\nPotřebná energie k výrobě polotovaru je přibližně 1700 J/g. Výsledná spotřeba energie však může vzrůst díky tepelným ztrátám. Vysoká spotřeba tepelné energie a rozklad vápenců jsou příčinnou produkce značného množství CO.\nK dosažení požadovaných kvalitativních vlastností vyráběného produktu se do polotovaru přidává 2–6% sádry a směs je velmi jemně rozemleta v kulových mlýnech. Prášek je tak připraven k použití a bude reagovat s přidanou vodou.\n\nNejvětší použití portlandského cementu je při výrobě betonu. Beton je složkový (kompozitový) materiál obsahující směs štěrkopísku, cementu a vody. Jako stavební materiál může být litý do jakéhokoliv tvaru a po vytvrdnutí se stává konstrukčním nosným prvkem.\n\nJakmile se portlandský cement smísí s vodou, začne během hodin tuhnout a vytvrdne do několika týdnů. Počáteční tuhnutí je způsobené reakcí mezi vodou, sádrou a trikalcium aluminátem (CA) vznikající krystalické hydráty kalcium-alumino-hydrát (C-A-H), ettringit (AFt - aluminát ferrit trisulfát) a monosulfát (AFm - aluminát ferrit monosulfát). Pozdější vytvrzování a vznik kohézních sil je způsoben reakcí vody s trikalcium silikátem (CS) za vzniku amorfního hydrátu nazývaného kalcium-silikátový-hydrát (C-S-H gel). hydratovat dikalcium silikátu (CS) probíhá podstatně pomaleji než výše uvedené a postupně zvyšuje stálou pevnost. Jako poslední probíhá reakce pravděpodobně s SiO. Všechny tři zmíněné reakce uvolňují teplo.\n\nPlastický cement je druh Portlandského cementu s přídavkem plastifikačního materiálu (vápenec nebo hydraulické vápno) stejně jako ostatní materiály prodlužují dobu tuhnutí a usnadňují zpracovatelnost (viz superplastifikátor). Plastický cement je používán zejména na zdi k vytvoření externí omítky, zatímco Portlandský cement (primární použití do betonu) by měl špatnou konzistenci. V tomto smyslu neznamená termín „plastický“ přídavek organických polymerů. Označuje se tak přídavek materiálů, které prodlužují zpracovatelnost směsi.\n\nV roce 2002 byla světová produkce hydraulického cementu 1800 milionů tun. Třemi největšími výrobci byly Čína (704 mil. t), Indie (100 mil. t) a Spojené státy (91 mil. t), což tvoří téměř polovinu celosvětové produkce.\n\n„Za posledních 18 let Čína vyrobila průběžně více cementu jak kterákoliv jiná země na světě. Čínský export dosáhl vrcholu v roce 1994 s 11 miliony tun vyvezeného cementu a od té doby stále klesá. V roce 2002 Čína vyvezla pouze 5,18 milionů tun. Nabídnutá cena $34 za tunu dělá z čínského cementu drahý stavební materiál, protože Thajsko má poptávku na cement za $20 za tunu stejně kvalitního cementu.“ 7. 1. 2004\n\n„Poptávka po cementu v Číně předpokládá zvýšení na 5,4 % ročně a v roce 2008 překročí miliardu tun, což způsobuje zpomalující, ale přesto rostoucí výdaje na stavebnictví. Množství cementu spotřebovaného v Číně bude tvořit 44 % celosvětové poptávky a Čína nadále zůstane největším světovým národním spotřebitelem cementu s velkým náskokem.“ 1. 11. 2004\n\nExistuje mnoho rozdílných norem pro klasifikaci portlandského cementu. Dvě hlavní normy jsou americká ASTM C150 a evropská EN-197. Typy cementu I, II, III, IV a V podle evropské normy EN-197 neodpovídají typům cementů podle americké normy ASTM C150 a ani nemohou být nahrazeny bez speciálního povolení projektanta.\n\nV normě ASTM je stanoveno pět typů Portlandského cementu s kombinací prvních tří. ASTM normy (American Society for Testing and Materials v překladu americká společnost pro zkoušení a materiály) jsou základem pro popis všech materiálů a jejich vlastností a jejich správné použití. Navíc se do cementu často přidává pucolán ke zlepšení jeho vlastností a snížení ceny.\n\nType I portlandský cement je známý jako běžný cement. Je to předpokládaný běžný cement, pokud není určen jiný typ. Běžně je používán pro základní konstrukce, zvláště pro litý a předpjatý beton, který nebude v kontaktu se zemí a spodní vodou. Běžné složení tohoto typu je:\n\n55%(CS), 19%(CS), 10%(CA), 7%(CAF), 2,8% MgO, 2,9%(SO3), 1,0% tepelné ztráty a 1,0% volný CaO\n\nOmezení směsi je, že (CA) nesmí překročit 15 %.\n\nType II je známý svou mírnou odolností vůči síranům s malým až nulovým teplem uvolněným při hydrataci. Tento typ cementu stojí téměř stejně jako typ I. Složení je:\n\n51%(CS), 24%(CS), 6%(CA), 11%(CAF), 2,9% MgO, 2,5%(SO3), 0,8% tepelné ztráty a 1,0% volný CaO.\n\nOmezujícím faktorem je obsah (CA), který nesmí přesáhnout 9 %, což snižuje náchylnost k sulfataci. Tento typ cementu je určen pro základní konstrukce, které jsou vystaveny mírnému působení sulfátů. To je myšleno pro použití betonu, který je ve styku se zeminou, která obsahuje větší množství solí a vody. Dalším omezením je množství (CS) + (CA), které nesmí překročit 58 %. Oba omezující faktory jsou stanoveny k minimalizaci praskání způsobeného teplotními rozdíly. Na světovém trhu se zvyšuje prodej cementu typu I/II, který je směsí cementu jednotlivých typů.\n\nType III je znám svou brzkou pevností. Jeho typické složení je:\n\n57% (CS), 19%(CS), 10%(CA), 7%(CAF), 3,0% MgO, 3,1%(SO), 0,9% tepelné ztráty a 1,3% volný CaO.\n\nTento cement se vyrábí ze strusky, velké kusy cementu s velkým podílem (CA) a (CS). O trochu je také zvýšeno množství sádry. Použitím tohoto cementu se vytváří beton, který má pevnost v tlaku po třech dnech tak velkou, jako standardní beton typu I nebo II po sedmi dnech tvrdnutí. Sedmidenní pevnost v tlaku je taková, jakou má standardní beton s cementem typu I nebo II po 28 dnech. Nevýhodou je, že pevnost se po 6 měsících vyrovná pevnosti betonu s cementem typu I a II. Dále se také trochu sníží dlouhotrvající pevnost. Vysoká počáteční pevnost je způsobená přidáním trikalcium silikátu (CS) do směsi. Toto zvýšené množství (CS) přináší nebezpečí vzniku volného vápna v cementu a velké změny objemu po vytvrzení. Typ III může být též použit v betonu, který přichází do kontaktu se zemí a spodní vodou. Často je používán pro nouzové konstrukce a opravy a konstrukce základů strojů.\n\nType IV je všeobecně známý pro jeho malé zahřívání při hydrataci. Typické složení je:\n\n28%(CS), 49%(CS), 4%(C3A), 12%(CAF), 1,8% MgO, 1,9%(SO), 0,9% tepelné ztráty a 0,8% volný CaO.\n\nMnožství (CS) a (CAF) jsou relativně vysoká a (CS) a (CA) jsou relativně nízká. To způsobuje nízkou teplotu při hydrataci a zpomaluje ji. Stejně tak se pomalu vyvíjí pevnost betonu. Po jednom nebo dvou letech je větší než u ostatních typů po plném vytvrzení. Tento cement je používán pro velmi velké betonové konstrukce jako jsou např. přehrady, které mají velký poměr povrchu k objemu. Obvykle není na trhu dostupný a v případě potřeby se musí speciálně vyrobit na objednávku ve velkých množstvích. Omezujícím faktorem je množství (CA) 7 % a (CS) 35 %. Jiná nevýhoda tohoto typu je jeho vysoká cena. V dnešních návrzích směsí je obsažen pucolán a příměsi snižující spotřebu vody z důvodu snížení obsahu cementu, což dovoluje nahradit cement typu IV cementem typu II při stavbách přehrad. To pomáhá snížit náklady na jejich stavbu.\n\nPozn.: Typ IV se průmyslově nepoužívá.\n\nType V\nJe znám svou odolností proti sulfátům. Typické složení je:\n\n38% (CS), 43% (CS), 4% (CA), 9% (CAF), 1,9% MgO, 1,8% (SO), 0,9% ztráty žíháním a 0,8% volný CaO.\n\nTento cement má velmi nízký obsah (CA), což má za následek jeho velkou odolnost proti sulfátům. Maximální množství (CA) je 5 %. Tento typ je používán v betonu, který je vystaven vlivu alkalických zemin a síranům (sulfátům). Běžně není myšleno použití u mořské vody, ale může být takto použit, pokud je obsah (CA) nad 2 %. Často vyžaduje výhodnou objednávku a běžně je dostupný na západě Spojených států a Kanady. Dalším omezením je obsah (CAF) + 2(CA), který nesmí překročit 20 %. Tento typ cementu je stěžejní pro konstrukci kanálových propustí, kanálových vedení a výpustí, protože jsou ve stálém kontaktu se zemí, která obsahuje sulfáty. To je požadováno, protože sulfáty způsobují vážné zhoršení a deformace u ostatních typů cementu. Typ V se v denní konstrukci používá jen velmi zřídka, ale běžně se používá v krutých podmínkách prostředí přístavů.\n\nEN 197-1 klasifikuje portlandský cement do 5 skupin, které se liší od ASTM.\n"}
{"id": "72354", "url": "https://cs.wikipedia.org/wiki?curid=72354", "title": "Džhána", "text": "Džhána\n\nDžhána (\"jhána, jhana, dhyana, dhjána, čchan, zen\") je jedním z klíčových pojmů v buddhismu a hinduismu. Označuje vysokou míru soustředění, někdy se proto překládá jako pohroužení.\n\nPůvodní pálijský termín džhána označuje stav, v němž mysl nehnutě spočívá u jediného předmětu. Dočasně je potlačeno pět překážek (\"nívarana\"), tedy smyslná touha (\"káma-čhanda\"), nenávist (\"vjápáda\"), nepokoj a výčitky (\"udača a kukuča\"), strnulost a malátnost (\"thína-middha\") a pochybovačnost (\"vičikiččhá\").\n\nV mahájáně je dhjána (sanskrt) řazena mezi tzv. 6 (případně 10) páramit (dokonalostí).\n\nDžhány se dělí do dvou základních skupin na rúpa-džhány a arúpa-džhány.\n\nPři dosahování rúpa-džhány si meditující bere za předmět soustředění některý z 40 Buddhou doporučených předmětů, například sledování nádechu a výdechu. Rúpa znamená tělesnost a tyto předměty by měly být poměrně snadno dosažitelné.\n\nMíra pohroužení je charakterizována počtem zbytkových mentálních procesů (džhán´-anga). Při první džháně zůstává v mysli myšlenkové pojímání meditačního předmětu(\"vittaka\"), pojímání jeho charakteristik (\"vičára\"), nadšení (\"píti\"), štěstí (\"sukkhá\") a jednovrcholovost mysli (\"čitta-ekaggatá\"). Žádné jiné procesy nejsou v mysli přítomny.\n\nPři druhé džháně se procesy v mysli dále redukují. Zůstává pouze nadšení, štěstí a jednovrcholovost mysli.\n\nVe třetí džháně je přítomno vyrovnané štěstí a jednovrcholovost mysli.\n\nČtvrtá džhána je charakterizována jednovrcholovostí mysli a vyrovnaností(upekkhá).\n\nArúpa-džhány jsou vyšší džhány dosažitelné až po zvládnutí čtvrté džhány. \"Arúpa\" znamená nehmotný nebo netělesný.\n\n1. \"arúpa-džhána\" si bere za předmět vnímání nekonečnosti prostoru (\"ákása-anaňča-ájatana\").\n\n2. \"arúpa-džhána\" si bere za předmět oblast nekonečnosti vědomí (\"viňňan´-aňča-ájatana\").\n\n3. \"arúpa-džhána\" si bere za předmět oblast nicoty (\"ákiňčaňňa-ájatana\")\n\n4. \"arúpa-džhána\" si bere za předmět oblast ani vnímání ani nevnímání (\"neva-saňňá-na-asaňňá-ájatana\")\n\nI u arúpa-džhán platí, že je dočasně překonáno všech pět výše jmenovaných překážek (\"nívarana\").\n\nTento popis džhán odpovídá theravádovému přístupu. V novějších školách se lze setkat s klasifikací džhán do deseti stupňů namísto osmi. Někdy je džhána mylně považována za probuzení/osvícení, tedy za summum bonum buddhismu. Existuje však tzv. \"lókutara-džhána\" nejvyšší forma džhány, kdy si mysl bere za meditační předmět nirvánu (\"nibbánu\").\n\nSlova čchan a zen jsou obě odvozena od slova džhána, respektive jeho sanskrtské podoby dhjána. Přesto je jejich význam posunutý a fakticky pojmu džhána neodpovídají.\n\n"}
{"id": "72360", "url": "https://cs.wikipedia.org/wiki?curid=72360", "title": "Fennoskandinávie", "text": "Fennoskandinávie\n\nFennoskandinávie je oblast, která v užším pojetí zahrnuje Skandinávii (mimo nejjižnějšího cípu Švédska), Finsko, Karélii a poloostrov Kola. V širším pojetí se připojuje i jižní cíp Švédska a Dánsko, velmi vzácně i Island. Užší pojetí je běžné zejména v přírodovědných pracích, naproti tomu širší v kulturních a společenských vědách.\n\n\n"}
{"id": "72364", "url": "https://cs.wikipedia.org/wiki?curid=72364", "title": "Posuvka", "text": "Posuvka\n\nPosuvky jsou značky pro zvýšení nebo snížení výšky tónů v notovém záznamu. \n\nMezi posuvky patří tzv. \"křížky\" (zvýšení o půltón, značka ♯), \"dvojkřížky\" (zvýšení o celý tón, tj. dva půltóny, značka 𝄪), \"bé\" (snížení o půltón, značka ♭), \"dvojité bé\" (snížení o celý tón, značka 𝄫) a \"odrážka\" (ruší předchozí zvýšení či snížení tónu, značka ♮). Křížek na konec názvu noty přidává koncovku -is (fis, cis, atd.), béčko -es (hes, es, atd.).\n\nZákladní typy posuvek jsou obsaženy v kódu Unicode:\nPro rozlišení jemnější než půltón se někdy užívají samostatné značky. Některé z nich jsou rovněž zahrnuty do Unicode:\n\nDalší značky, které do Unicode zařazeny nejsou:\n\nZákladní způsob užití je umístění posuvky před tón, který jí má být zvýšen či snížen. Je-li potřeba v souzvuku označit více tónů, umístí se příslušná posuvka před každý z nich; mělo-li by dojít k jejich kolizi lze některé z nich horizontálně posunout: <score>{gis'2 <bes' g'>}</score>\n\nMá-li posuvka platit pro celou skladbu nebo její ucelenou část, umísťuje se do tzv. \"předznamenání\". Taková posuvka nepředstavuje odchylku od charakteru výchozí tóniny, ale naopak tento charakter teprve utváří. Má-li v průběhu skladby dojít ke změně předznamenání, označí se takový předěl obvykle dvojitou taktovou čarou a uvede se celé předznamenání nové, včetně posuvek, které zůstávají v platnosti. Nadbytečné posuvky starého předznamenání se „zruší“ odrážkami: <score>\\relative a'{\n}</score>\n\nZměna, daná posuvkou, platí pro konkrétní tón jen do konce taktu. Tam její účinnost končí a noty se dále interpretují opět ve výšce dané tóninou.\n\nVýjimkou jsou posuvky v předznamenání, které platí obvykle pro celou skladbu nebo alespoň její část a uvádějí se na začátku každé řádky notového záznamu. Posuvky z předznamenání navíc platí nejen pro daný tón, ale i pro stejnojmenný tón ve všech oktávách.\n\nZnačí se:\nkřížek, béčko, odrážka\n\ndvojkřížek, dvojbéčko\n"}
{"id": "72366", "url": "https://cs.wikipedia.org/wiki?curid=72366", "title": "Kalkulačka", "text": "Kalkulačka\n\nKalkulačka (dříve též \"počítačka\") je typicky přenosné elektronické zařízení pro provádění výpočtů od jednoduchých aritmetických až po velmi složité matematické operace. Název \"kalkulačka\" pochází ze starověkého Řecka a Říma, kde se pro výpočty používala dřevěná nebo hliněná destička (abakus), do které se vkládaly kamínky („calculli“). Na rozdíl od počítače je kalkulačka většinou jednoúčelové zařízení, které není univerzální Turingův stroj. \n\nModerní kalkulačky často interně obsahují malý počítač. Ale protože je zařízení jako celek navrženo pro co nejsnadnější vykonávání určitých matematických operací, nelze obecně kalkulačky navenek považovat za počítače, které splňují požadavky na univerzální Turingův stroj. Požadavek na univerzálnost by mohl být splněn u programovatelných kalkulaček.\n\nV roce 2017 je zřetelná vzrůstající popularita kalkulaček v podobě aplikací pro mobilní zařízení. Jsou buď úplně zdarma nebo za malou cenu a napodobují svým vzhledem na displeji klasické kalkulačky. Jejich nevýhodou je, že mobilní telefony obvykle nejsou ve školách při výuce povoleny (kvůli možnosti vzájemné komunikace studentů a předávání výsledků i kvůli rozptylování studentů přidruženými funkcemi – například sociální sítě).\n\nKalkulačky lze rozdělit podle různých hledisek:\n\nPodle způsobu, jak uživatel zadává do kalkulačky data ke zpracování, je můžeme rozlišit na:\n\n\n\n\n\n\n\nKalkulačka zobrazuje zadávané hodnoty a výsledky na displeji. Displej může být:\n\n\n\nV České republice není dovoleno používat kalkulačky pro jednotné přijímací zkoušky na střední školy. Proto často nejsou kalkulačky na základních školách používány. Je preferováno používání matematických a fyzikálních tabulek, i když ani ty nejsou u přijímacích testů povoleny.\n\nPro státní maturitní zkoušku (tzv. Nová maturita) je kalkulačka povolena za podmínky, že to není grafická (grafová kalkulačka), tj. neumožňuje vykreslování grafů funkcí a zároveň neumožňuje řešení rovnic a obecných matematických výrazů.\n\nPříklad výpočtu 25+7:\n\nVedle klasických kalkulaček, existují také kalkulačky specializované pro výpočet konkrétních dat na základe vstupních parametrů. Příkladem takových kalkulaček může být kalkulačka mzdy, různých druhů pojištění a povinného ručení anebo důchodu. Po roce 2010 začaly být populární webové kalkulačky pro různé konkrétní výpočty (výpočet hrubé a čisté mzda, výpočet daně, kalkulačky na spoření nebo půjčky od konkrétní instituce atp.).\n\n"}
{"id": "72368", "url": "https://cs.wikipedia.org/wiki?curid=72368", "title": "Variace", "text": "Variace\n\nTermín variace znamená obměnu a používá se ve více významech:\n\n"}
{"id": "72369", "url": "https://cs.wikipedia.org/wiki?curid=72369", "title": "IDEA League", "text": "IDEA League\n\nIDEA League je aliance pro spolupráci pěti špičkových evropských technických univerzit (polytechnik):\n\n\nZaložena byla v roce 1999 s účelem podpory další spolupráce a spojení sil zejména ve špičkovém výzkumu těchto univerzit, jejichž absolventi, inženýři a vědci, jsou považováni za vysoce kvalifikované. Název IDEA je tvořen počátečními písmeny čtyř zakládajících univerzit. Od roku 2006 je členem aliance také francouzská ParisTech.\n\n"}
{"id": "72378", "url": "https://cs.wikipedia.org/wiki?curid=72378", "title": "Voltův článek", "text": "Voltův článek\n\nVoltův článek je primární zdroj stejnosměrného napětí (galvanický článek). Je pojmenován po Alessandru Voltovi, který jej použil v roce 1799 při konstrukci první baterie – Voltova sloupu. Jedná se o první elektrický článek v historii. \n\nVoltův článek je tvořen zinkovou a měděnou elektrodou v elektrolytu zředěné kyseliny sírové.\nStandardní elektrochemický potenciál pro měď a elektrolyt je +0,34 V, pro zinek a elektrolyt je –0,76 V, napětí mezi elektrodami je tedy 1,1 V. \n\nMatematicky: formula_1\n\nPři zapojení spotřebiče klesne napětí na napětí svorkové a obvodem prochází proud, který je tvořen ve vnějším obvodu elektrony a ve vnitřním obvodu ionty.\n\n"}
{"id": "72382", "url": "https://cs.wikipedia.org/wiki?curid=72382", "title": "Tabulatura", "text": "Tabulatura\n\nTabulatura v hudbě označuje zvláštní notové písmo, které se v některých případech používá jako náhrada standardní notace. Používá se obvykle pro zápis hudby u některých hudebních nástrojů.\n\nV západní hudbě vzniklo v době renesance a baroka množství různých forem tabulatur. Především pro loutny nebo varhany.\n\nV dnešní době se tabulatury často používají pro zápis hudby hrané na hudebních nástrojích, které mají hmatníky s pražci, nebo dechové nástroje s otvory. Hudba je pak zaznamenána tak, že se na tabulatuře vyznačuje stisk na hmatníku nebo zakrytí otvoru.\n\nČtení tabulatury je velmi jednoduché a srozumitelné. Na rozdíl od čtení not čtenář nepotřebuje žádné speciální znalosti. Na tabulatuře je vyznačen pouze začátek tónu a jeho výška. V zápisu chybí údaj o délce tónu a rytmu.\n\nNa moderní kytarové tabulatuře je vyznačeno šest horizontálních čar. Každá čára představuje strunu na hmatníku. Jednotlivé čáry představují struny, na které se drnká, a čísla, uvedená na čarách, označují číslo pražce, před kterým je třeba strunu přitisknout k hmatníku. Číslo 0 znamená úder na prázdnou strunu, Písmeno x znamená tlumení hranou dlaně ruky, kterou hrajete na struny. Délky tónů jsou jen velmi přibližně naznačeny vzdáleností jednotlivých čísel od sebe. Na internetu je obrovské množství písniček zpracovaných a zapsaných touto technikou. Pro klasickou kytaru se někdy používá kombinace standardního notového zápisu a tabulatury, která přesněji vyjadřuje délky tónů a rytmus. Prstoklad levé a pravé ruky bývá obvykle doplňován do standardního notového zápisu.\n\nUvedená tabulatura je začátek písničky \"Enter Sandman\" od skupiny Metallica.\n\nTabulatura je speciální notové písmo středověkých hudebníků, které mělo sloužit konkrétní praxi a proto se jednotlivé tabulatury často od sebe liší. Hudebníci označovali tóny kromě not i číslicemi, písmeny nebo různými nehudebními značkami. Šlo jim o přehlednost a pouze o základní záznam, který si již každý hudebník vyzdoboval po svém. Nejčastěji se vyskytujícími byly varhanní a loutnové tabulatury, podle kterých byly vytvořeny i tabulatury violové, houslové, aj.\n\n"}
{"id": "72384", "url": "https://cs.wikipedia.org/wiki?curid=72384", "title": "Eritrejská lidově osvobozenecká fronta", "text": "Eritrejská lidově osvobozenecká fronta\n\nEritrejská lidově osvobozenecká fronta (ELOF) byla jednou z hlavních povstaleckých skupin bojujících za nezávislost Eritreje. Vydělila se v roce 1970 z Eritrejské osvobozenecké fronty (\"EOF\"). Ta byla organizována více etnicky jako převážně muslimské uskupení; ačkoliv i v jejích řadách bojovali křesťané, nesl se ozbrojený duch převážně v islámském duchu za podpory některých arabských států. Došlo i k vraždám některých křesťanských bojovníků. \"ELOF\" se naproti tomu zformovala na nacionalistických základech jako nacionalistické eritrejské uskupení. Jejími členy byli křesťané i muslimové.\n\nOd roku 1972 do počátku 80. let 20. století stály obě povstalecké skupiny proti sobě. Revoluce v Etiopii a somálský vpád do Ogadenu značně oslabily etiopskou armádu a umožnily oběma frontám obsadit řadu eritrejských měst. Upevnění etiopské vlády Mengistu vedlo, po úspěších v bojích se Somálskem, k novému úderu vůči eritrejským povstalcům. Zatímco \"EOF\" byla značně oslabena a musela se nakonec stáhnout do Súdánu, kde se v podstatě rozpadla, \"ELOF\" se podařilo, po stažení z několika dříve dobytých měst (Decahambre, Massawa, Keren), tyto útoky ustát a přejít opět do ofenzívy tentokrát bez dalšího domácího soupeře. V roce 1988 ELOF zvítězila v rozhodující bitvě u Afabetu a zmocnila se mnoha etiopských tanků a jiné těžké vojenské techniky. V letech 1989 až 1990 podnikla průlom na jihovýchodě země a obsadila Massawu, která pak byla cílem intenzivních etiopských náletů. V roce 1991 byla dobyta Asmara. Dále pak ELOF podporovala Etiopskou lidovou revoluční demokratickou frontu (ELRDF), které se podařilo obsadit Addis Abebu a svrhnout Mengistův režim.\n\nELOF se inspirovala maoistickými metodami povstaleckých skupin z jihovýchodní Asie. Rovněž její ideologie byla v podstatě socialistická se silným důrazem na podporu venkovského obyvatelstva. V jejích řadách se vyskytovali nejen rolníci, ale i eritrejští intelektuálové a vysokoškolští studenti. ELOF se významně zasloužila o zvýšení gramotnosti na venkově. V řadě oblastí zpřístupnila i zdravotní péči a veterinární služby (důležité zejména pro pastevecké kmeny).\n\nKlíčovými postavami ELOF byli od počátku Issayas Afeworki a Ramadan Muhamad Nur.\n"}
{"id": "72385", "url": "https://cs.wikipedia.org/wiki?curid=72385", "title": "Joensuu", "text": "Joensuu\n\nJoensuu (v překladu „Ústí řeky“) je hlavní město provincie Severní Karélie ležící ve východním Finsku.\nMěsto bylo založeno v roce 1848 ruským carem Mikulášem I. a v současnosti v něm žije přibližně 74 000 obyvatel. Město je charakteristické přírůstkem obyvatelstva. Na této charakteristice se podílí zejména administrativní změny. V roce 2005 se Joensuu sloučila se sousedními obcemi Kiihtelysvaara a Tuupovaara, v roce 2009 dále s obcemi Eno a Pyhäselkä.\nVzdálenost od Helsinek je přibližně 440 km, od ruských hranic přibližně 80 km.\n\nVe městě se nachází kampus Východofinské univerzity ( ), která vznikla sloučením Joensuuské a Kuopioské univerzity v roce 2010. A také Karelská univerzita aplikovaných věd (finsky Karelia-ammattikorkeakoulu). Také díky přítomnosti těchto univerzit je Joensuu populačně velmi mladé město, téměř 20 000 obyvatel jsou žáci a studenti.\n\nJoensuu bývá přezdíváno „Hlavní město Evropy v lesnictví“, neboť zdejší univerzity a další instituce se specializují na lesnictví, které bylo a je významným průmyslovým odvětvím tohoto regionu. V Joensuu sídlí Evropský lesnický institut.\n\nMěsto Joensuu založené carem Mikulášem I. je regionálním centrem a hlavním městem Severní karélie. V průběhu 19. století bylo město střediskem výroby a obchodu. Vodní doprava nabyla na významu stavbou kanálu Saimaa. Který následně umožnil čilý obchod mezi regiony Severní Karélie, Petrohradem a Střední Evropou. Ke konci 19. století bylo Joensuu jedním z největších přístavních měst ve Finsku.\n\nVýchodofinská univerzita v Joensuu byla založena v roce 1969 a v současné době nabízí studium na osmi fakultách: pedagogická fakulta, lesnická fakulta, fakulta humanitních věd, právnická fakulta, ekonomická a obchodní administrativní fakulta, fakulta sociálních věd a regionálních věd, přírodovědecká a teologická fakulta. Vedle hlavního univerzitního kampusu, který je umístěn v centru města je vedlejší kampus umístěn ve 140 kilometrů vzdálené Savonlinně, ve kterém sídlí katedry učitelských věd a centrum turistických studií, a ve městě Kuopio.\n\nHlavní oblasti vzdělání a výzkumu jsou v oblasti vzdělání a lidského rozvoje, lesnictví a přírodního prostředí, informačních technologiích, přeshraniční studia a Rusko.\n\nUniverzita má přibližně 15 000 studentů, 2 800 zaměstnanců a také velmi dobré mezinárodní vztahy s jinými univerzitami po celém světě.\n\nDruhou univerzitou sídlící v Joensuu je Karelská univerzita aplikovaných věd. Ta vznikla v roce 1992 a nabízí studium na sedmi fakultách: ekonomická fakulta, fakulta lesnictví, fakulta umění, fakulta přírodních věd, fakulta turismu, lékařská fakulta a fakulta technologicko-komunikační. Školu navštěvuje přibližně 4 000 studentů.\n\nSportovní hala v Joensuu () je největší dřevěnou stavbou ve Finsku. Pod střechou haly se nachází mj. hřiště na basketbal, 3 hřiště na florbal, 5 běžeckých drah, posilovna, lezecká stěna nebo sektory pro skok daleký a skok do výšky.\n\n"}
{"id": "72386", "url": "https://cs.wikipedia.org/wiki?curid=72386", "title": "Fides et ratio", "text": "Fides et ratio\n\nFides et ratio (česky Víra a rozum) je třináctá encyklika papeže Jana Pavla II., vydaná 15. září 1998. Encyklika se zabývá vztahy mezi rozumem a vírou v době, kdy západní společnost rezignuje na poznání pravdy ve světle modernismu spojeného s racionalistickým optimismem a přechází do prožívání, tj. do období postmoderny, ve které převládá názor, že není žádné jistoty, stálosti, natož smyslu. Encyklika opětovně spojuje teologii s filosofií, popisuje jejich historické propojení a rozluky a nabádá k opětovnému spojení obou věd.\n\nHlavními hesly encykliky jsou Poznej sám sebe, Poznáte pravdu, a pravda vás osvobodí a Snažím se pochopit, abych věřil a je psána tak, aby byla srozumitelná nejširší veřejnosti. Papež v této encyklice popsal vývoj vztahu teologie a filosofie a odsoudil moderní filozofické směry jako např. eklekticismus, historicismus, nihilismus, agnosticismus, pragmatismus, scientismus a relativismus s poukazem na to, že člověk nemá rezignovat na poznání pravdy pro filosoficky deklarované meze a podmíněnost lidských schopností nebo pro předpokládanou rovnocennost filosofických názorů. Nemá cenu vléci svůj život na okraj propasti bez toho, že bychom věděli, kam vlastně jdeme.\n\nHlavním motivem této encykliky je obhajoba sepětí mezi rozumem a vírou. Papež píše v úvodu: \"„VÍRA A ROZUM jsou jako dvě křídla, jimiž se lidský duch pozvedá k nazírání pravdy. Touhu poznat pravdu a nakonec poznat Boha samého vložil totiž do lidského srdce sám Bůh. Tím, že člověk pozná a miluje Boha, dosáhne také plné pravdy o sobě samém.“\"\n\nEncyklika vyjádřila možnost poznání pravdy o podstatě člověka a smyslu života (zjednodušeně) takto:\n\n\nEncyklika také upozorňuje na omyl východních náboženství, která předpokládají, že je pravda uložena ve více naukách, i když si navzájem odporují.\n\n"}
{"id": "72393", "url": "https://cs.wikipedia.org/wiki?curid=72393", "title": "Asvějské jezero", "text": "Asvějské jezero\n\nAsvějské jezero ( nebo , nebo ) je jezero v Hornodvinském rajóně Vitebské oblasti v Bělorusku. Má rozlohu 52,8 km². Jeho maximální délka je 11,4 km a maximální šířka 7,8 km. Dosahuje maximální hloubky 7,5 m, při průměrné hloubce 2 m. Leží v nadmořské výšce 129,8 m.\n\nDno jezera je tvořené jílem. Délka pobřeží je 33,4 km Nízké břehy jsou tvořené rašelinou a pískem. Na západním břehu se nachází Asvějská bažina. V okolí jsou hromady sapropelu. Přibližně 40 % hladiny zarůstá.\n\nV západní části jezera se nachází ostrov o rozloze přibližně 5 km² a výšce 30 m.\n\nDo jezera ústí řeka Vydranka a kanál. Z jezera odtéká řeka resp. kanál Degtjarjovka do jezera Lisno. Povodí jezera má rozlohu 259 km² a náleží k povodí řeky Drysy. Při vyšších stavech vody je zatápěn břeh jezera do vzdálenosti až 1,5 km.\n\nVoda je mírně mineralizovaná (200 až 250 mg/l). Průzračnost dosahuje 2,3 m.\n\nV jezeře žije mnoho ryb. Jsou to především cejn velký, candát obecný, štika obecná, karas obecný, mník jednovousý, kapr obecný. Hnízdí zde labuť velká, racek malý a mnoho dalších vodních ptáků. Ze savců jsou zastoupeni bobr evropský a ondatra pižmová.\n\nNa břehu leží sídlo městského typu Osvěja.\n\n"}
{"id": "72394", "url": "https://cs.wikipedia.org/wiki?curid=72394", "title": "Vyhanavské jezero", "text": "Vyhanavské jezero\n\nVyhanavské či Vygonovské jezero ( nebo , ) je jezero v Ivacevičském rajóně v Brestské oblasti v Bělorusku. Má rozlohu 26 km² a je 7 km dlouhé a maximálně 4,8 km široké. Dosahuje maximální hloubky 3 m. Objem vody činí 32,1 milionů m³. Leží v nadmořské výšce 153,1 m.\n\nDélka pobřeží je 21 km. Okolí jezera je bažinaté.\n\nNachází se ve vzdálenosti 37 km východně od města Ivacevičy na rozvodí řek Jaselda (povodí Dněpru) a Ščara (přítok Němenu). Přes jezero prochází Dněpersko-bugský kanál. Do jezera se vlévá Ahinský kanál. Povodí jezera má rozlohu 87,1 km².\n"}
{"id": "72399", "url": "https://cs.wikipedia.org/wiki?curid=72399", "title": "Théraváda", "text": "Théraváda\n\nThéraváda (sans. Sthaviraváda) doslova znamená \"„učení starších“\". Jedná se o nejpůvodnější živou formu buddhismu, která je praktikována v Thajsku, Laosu, Kambodži, Barmě a na Srí Lance. Učení théravádínů vychází takřka výlučně z pálijského kánonu a sami théravádínové se snaží jeho původnost uchránit. Původní učení je zachováno ve formě sutt (súter) v Páli, které jsou neměnné, a k nim doplňujících komentářů a podkomentářů.\n\nThéraváda vznikla jako jedna z 18 až 20 škol již v raném období buddhismu. Stoupenci théravády jsou s to vystopovat linii svého učení až k prvnímu buddhistickému koncilu, který se konal ihned po smrti Buddhy.\n\nV Thajsku je théravádový buddhismus státním náboženstvím. Mnich, který je tam nejvyšším představeným Sanghy s titulem sangharadža, býval po dlouhou dobu členem královské rodiny. Královské kláštery, které jsou rozptýlené po celém území, jsou centry vzdělanosti a kultury. Určitou alternativu v Thajsku představují tzv. lesní kláštery, které se vrátily k původní prostotě mnišského života, s minimem moderních vymožeností a s důrazem na meditaci všímavosti a vhledu.\n\nTheraváda je někdy stoupenci mahájány a vadžrajány nesprávně označována jako hínajána („malý vůz“), jelikož přibližně od 1. století n.l. tímto názvem byly označovány všechny starší školy indického buddhismu, které odmítaly přijmout nově vznikající směr buddhismu. Jak z hlediska nauky, tak i z historického hlediska je řazení théravády mezi hínajánové školy značně sporné.\n\nV současné době se k théravádě hlásí více než 100 miliónů lidí po celém světě a čím dál více stoupenců získává i v USA, Velké Británii a Austrálii.\n\nPodle theravádového buddhismu představuje pravé následování Buddhy pouze mnišství, a proto se také mniši těší velké úctě. Jsou povinni zachovávat osm pravidel:\n\n\n"}
{"id": "72403", "url": "https://cs.wikipedia.org/wiki?curid=72403", "title": "Rychtář", "text": "Rychtář\n\nRychtář neboli šulc, fojt nebo šoltys (v listinách i \"richter\" nebo \"iudex\") byl v období středověku představeným městské či vesnické obce (obdoba dnešního starosty). Během 15. a 16. století se obsah funkce změnil, od roku 1547 v městě dosazený královský rychtář reprezentoval jen zájmy panovníka. Funkce královského rychtáře byla zrušena v roce 1783.\n\nVe středověku rychtář mohl být do své funkce buď dosazen vrchností, resp. panovníkem, obec si mohla vlastního rychtáře volit nebo se mohlo jednat o pozici děděnou v jednom rodě. Často tento rod vlastnil i práva na volný prodej rychtářství. Za své služby měl rychtář obvykle podíl na vybraných pokutách, odvedených dávkách, mohl vlastnit krčmu, masné krámy nebo byla část jeho polností osvobozena od povinných berní.\n\nMezi povinnosti a práva rychtáře patřilo nižší soudnictví ve městě či vesnici, správní funkce, zastupoval obec vůči okolí a často také byl reprezentantem vrchnosti a ručil jí za dodržování povinností a příkazů a vybírání daní, poplatků a úroků. Ve městech mu v této činnosti měla pomáhat rada konšelů (jejich pravomoci a povinnosti se opět lišily z místa na místo). Bezprostředně po lokaci města se rychtářem obvykle stával lokátor. V průběhu 14. století byla moc rychtářů oslabována a do popředí se dostávala osoba purkmistra, volené hlavy rady konšelů. Z rychtáře se tak stal čistě vrchnostenský (či královský) úředník a v druhé polovině 15. století a především ve století šestnáctém města začala od vrchností (krále) rychty vykupovat a tak se zbavovat přímého dohledu. Zdá se, že v 15. a 16. století byla do funkcí královských rychtářů často uváděna nižší šlechta.\n\nSynonymně se pro rychtáře v pramenech nachází výraz \"šoltys\", tento název byl preferován v oblastech franského práva (hlavně sever Čech, Moravy, dále ve Slezsku a Lužici), rychtář pak v oblastech magdeburského práva. Označení \"fojt\" se objevuje na Moravě.\n\n\n"}
{"id": "72406", "url": "https://cs.wikipedia.org/wiki?curid=72406", "title": "Stará Voda", "text": "Stará Voda\n\nPojem Stará Voda (německy \"Altwasser\" nebo \"Alt-Wasser\") je nejednoznačný a může mít následující významy:\n\nNázev obce\n\nNázev části obce\n\nNázev zaniklé obce\n\n"}
{"id": "72418", "url": "https://cs.wikipedia.org/wiki?curid=72418", "title": "Hunové", "text": "Hunové\n\nHunové byli kočovný kmen či kmenový svaz, který mezi 4. a 6. stoletím n. l. žil ve střední Asii, na Kavkaze a ve východní Evropě. Podle evropské tradice byli poprvé hlášeni na východ od řeky Volhy v oblasti, která byla v té době součástí Skýtie; příchod Hunů je spojen s přesunem íránských Alanů západním směrem. V roce 370 Hunové dorazili k Volze a přibližně od roku 430 založili v Evropě obrovskou, byť krátkodobou říši, zahrnující území od Volhy až k římským hranicím na Rýnu. Porazili Góty a další germánské národy žijící mimo hranice na východě římské říše a způsobili migraci spousty dalších, kteří uprchli na římská území. Hunové podnikali, zejména za vlády krále Attily, časté a ničivé nájezdy na území východořímské říše. V roce 451 napadli západořímskou provincii Galii, kde bojovali s kombinovanou armádou Římanů a Vizigótů v bitvě Katalaunských polích a roku 452 napadli Itálii. Po Attilově smrti v roce 453 přestali být Hunové pro Řím hlavní hrozbou a po bitvě na řece Nedao (454?) přišli o velkou část říše a její území obsadily germánské kmeny, které předtím byly vazaly Hunů. Potomci Hunů nebo následovníci s podobnými jmény jsou zmiňováni sousedními populacemi směrem na jih, východ a západ jako okupované části východní Evropy a střední Asie od asi 4. do 6. století. Varianty jména Hun jsou na Kavkaze zaznamenány až do začátku 8. století.\n\nHunové přišli z Asie, přesto dodnes není zcela známé místo jejich přesného původu. Někteří historikové považují za pravlast tohoto bojovného kmene Korejský poloostrov. V 18. století přišel jako první francouzský učenec Joseph de Guignes s myšlenkou spojitosti mezi Huny a Siungny, kteří byli ve 3. století př. n. l severní sousedé Číny, (nájezdníci z Mongolska, kvůli nimž byla zřejmě také budována Velká čínská zeď). Od Guignesovy doby bylo věnováno značné úsilí vědeckému výzkumu v této souvislosti. Tato otázka však zůstává stále předmětem debaty. Jejich vztahy k jiným národům, které jsou souhrnně označovány jako íránští Hunové, jsou také sporné. Předpokládá se, že zahrnovali turkické, mongolské a ugrofinské kmeny, ale také některá europoidní etnika.\n\nO kultuře Hunů je známo jen velmi málo a s Huny bylo přesvědčivě spojeno jen několik archeologických pozůstatků. Předpokládá se, že používali bronzové kotle a prováděli umělé deformace lebek. Neexistuje popis hunského náboženství z Attilovy doby, ale jsou potvrzeny praktiky jako věštění a možná existence šamanů. Je také známo, že měli svůj vlastní jazyk, ale svědčí o tom pouze tři slova a osobní jména. Z ekonomického hlediska je známo, že praktikovali podobu kočovného pastevectví. S rostoucím kontaktem s římským světem se jejich ekonomika stala s římskou svázanější skrze tribut, nájezdy a obchod. Před vstupem do Evropy neměli patrně sjednocenou vládu, ale během války s Římany si vyvinuli jednotné kmenové vedení. Hunové vládli nad řadou národů, kteří používaly různé jazyky a někteří z nich udržovali své vlastní panovníky. Hlavní vojenskou technikou Hunů byla jízdní lukostřelba.\n\nHunové výrazně zasáhli do stěhování národů, což byl faktor, který přispěl ke kolapsu západořímské říše. Vzpomínka na Huny také žije v různých životech křesťanských svatých, kde Hunové hrají roli antagonistů, stejně jako v germánských hrdinských legendách, kde jsou Hunové různí antagonisté nebo spojenci germánských hlavních postav. V Maďarsku vznikla legenda založená na středověkých kronikách, v nichž Maďaři a zejména etnická skupina Sikulové pocházejí z Hunů. Hlavní učenci však odmítají úzké spojení mezi Maďary a Huny. Moderní kultura obecně spojuje Huny s extrémní krutostí a barbarstvím.\n\nŘímané se o Hunech dozvěděli, když jejich vpád do pontských stepí donutil v roce 376 tisíce Gótů, aby se přesunuli na dolní tok Dunaje a hledali útočiště na římském území. Hunové porazili Alany, většinu Greutungů nebo východních Gótů, a pak většinu Tervingů nebo západních Gótů, z nichž většina uprchla do římské říše. V roce 395 začal první rozsáhlý hunský útok na východořímské říše. Hunové zaútočili na Thrákii, obsadili Arménii a drancovali Kappadokii. Pronikli do částí Sýrie, ohrožovali Antiochii a prošli provincií Eufratensis. Současně Hunové napadli Sasánovskou říši. Tato invaze byla zpočátku úspěšná a přiblížila se hlavnímu městu říše Ktésifónu; během perského protiútoku však byli poraženi.\n\nBěhem krátkého odklonu od východořímské říše mohli Hunové ohrožovat kmeny dále na západ. Uldin, první Hun v současných pramenech identifikovaný jménem, vedl skupinu Hunů a Alanů bojujících proti Radagaisusovi na obranu Itálie. Uldin byl také známý tím, že porazil gótské povstalce, což způsobilo potíže východním Římanům kolem Dunaje a nechal setnout gótského vůdce Gainase v roce 400 či 401. Východořímská říše začala znovu cítit tlak Uldinových Hunů v roce 408, když překročil Dunaj a drancoval Thrákii. Východní Římané se pokusili Uldina koupit, ale jeho cena byla příliš vysoká, takže místo toho zaplatili Uldinovy podřízené, což vyústilo v mnohačetnou dezerci z Uldinovy skupiny Hunů. Sám Uldin utekl zpět přes Dunaj a dále o něm nejsou zmínky.\n\nHunští žoldáci jsou zmiňováni při několika příležitostech ve službách východo a západořímské říše, stejně jako Gótové, na přelomu 4. a 5. století. V roce 433 jim byly některé části Panonie postoupeny Aetiem, magister militum Západořímské říše.\n\nOd roku 434 vládli Hunům společně bratři Attila a Bleda, kteří byli stejně ambiciózní jako jejich strýc Rugila. V roce 435 přinutili východořímskou říši k podpisu smlouvy z Margusu (Orašje), která dala Hunům obchodní práva a každoroční tribut od Říma. Když Římané smlouvu v roce 440 porušili, Attila a Bleda zaútočili na římskou pevnost a tržiště na břehu Dunaje Castru Constantias. Mezi Huny a Římany se rozhořely boje, Hunové přemohli slabou římskou armádu a zničili města Margus, Singidunum a Viminacium. Ačkoli bylo v roce 441 uzavřeno příměří, Konstantinopol o dva roky později opět nedodala tribut a válka pokračovala. V následující kampani se Hunské armády přiblížily Konstantinopoli a než v bitvě u Chersonesu Římany porazily, vyplenily několik měst. Východořímský císař Theodosius II. vyhověl požadavkům Hunů a na podzim 443 byl se dvěma hunskými krály podepsán nový mír. Bleda zemřel v roce 445 a Attila se stal jediným vládcem Hunů.\n\nAttila v roce 447 napadl Balkán a Thrákii. Válka skončila v roce 449 dohodou, v níž Římané souhlasili s tím, že zaplatí Attilovi roční tribut 2100 liber zlata. Během nájezdů na východořímskou říši si Hunové udržovali dobré vztahy se západní říší. Nicméně Honoria, sestra západořímského císaře Valentiniana III., poslala Attilovi prsten a požádala o pomoc, aby unikla sňatku se snoubencem senátorem. Attila ji prohlásil za svou nevěstu a jako věno žádal polovinu západořímské říše. Kromě toho vznikl spor o právoplatném dědici krále sálských Franků. V roce 451 vstoupila Atillova vojska do Galie, kde nejprve zaútočila na Mety. Jeho armády pak pokračovaly na západ a prošly Paříží i Troyes, aby obléhaly Orléans. Flavius Aetius dostal od císaře Valentiana III. pověření zbavit Orléans Hunů. Kombinovaná armáda Římanů a Vizigótů pak porazila Huny v bitvě na Katalaunských polích.\n\nNásledující rok Attila obnovil požadavky na Honorii a území v západořímské Říši. Vedl armádu přes Alpy do severní Itálie, kde napadl a zpustošil několik měst. Císař Valentinian III. doufal, že se vyhne Římu a poslal tři vyslance, nejvyšší civilní důstojníky Gennadie Avienuse a Trigetia, jakož i papeže Lva I., který se s Attilou setkal na řece Mincio v blízkosti Mantovy, a získal od něj slib, že by se stáhl z Itálie a vyjednal s císařem mír. Nový východořímský císař Marcianus poté přestal platit tribut, což vedlo k tomu, že Attila plánoval útok na Konstantinopol. V roce 453 však během své svatební noci zemřel na krvácení.\n\nPo Attilově smrti v roce 453 čelila Hunská říše vnitřnímu mocenskému boji mezi vazalskými germánskými národy a vládnoucími Huny. Hunové v čele s Attilovým synem Ellakem vládcem kmene Akatzirů čelili během bitvy na řece Nedao gepidskému králi Ardarichovi, který vedl koalici germánských národů, aby hunskou nadvládu svrhl. Amalští Gótové se ve stejný rok vzbouřili pod vedením Valamira a Huny údajně porázil v odděleném střetnutí. K úplnému zániku hunské moci v karpatské oblasti to však nestačilo, jen se mnoho germánských kmenů vymanilo z hunského vazalství. Ve stejné době Hunové také čelili příchodum dalších turkických národů z východu, včetně Oghurů, Saragurů, Onogurů a Suarů. V roce 463 Saragurové porazil Akatziri nebo Akatirské Huny a začali vládnout v pontské oblasti.\n\nZápadní Hunové pod vedením Dengizicha měli potíže v roce 461, když je Valamir porazil ve válce proti Sadagům, spojenců Hunů. Jeho tažení se také setkalo s nelibostí Ernaka, vládce Akatzirů, který se chtěl zaměřit na příchozí Oghury. Dengizich na Římany zaútočil v roce 467 bez Ernakovy pomoci. Byl Římany obklíčen a dospěl k dohodě, že se vzdají, pokud jim bude dána půda a jeho hladovějícím silám budou poskytnuty potraviny. Během vyjednávání Hun ve službě Římanů jménem Chelchel přesvědčil nepřátelské Góty, aby na Hunské vládce zaútočili. Římané pod velením generála Aspara a pomocí Bucellariů poté napadli znesvářené Góty a Huny a porazili je. Dengizich byl v roce 469 poražen a zabit v Thrákii.\n\nPo Dengizichově smrti se Hunové patrně smísili s jinými etnickými skupinami, jako např. Protobulhary. Historik Hyun Jin Kim ale tvrdí, že Hunové pokračovali pod Ernakovým vedením a stali se později kutrigurskými a utigurskými Huno-Bulhary. Tento závěr je stále předmětem debat. Někteří učenci také tvrdí, že další skupina identifikovaná ve starověkých zdrojích jako Hunové - severokavkazští Hunové, byli skutečnými Huny. Je známo, že vládci různých posthunských stepních národů si nárokují původ od Attily, aby legitimizovali své právo na moc. Od 4. století byli různé stepní národy západními a byzantskými zdroji označovány také jako „Hunové“.\n\nHunové trávili většinu svého života v koňském sedle. V jízdě byli cvičeni už od útlého dětství a své koně uměli ovládat. Jezdili na podivných malých koních, které pravděpodobně vyšlechtili z divokých prakoní. To jim umožnilo život v pustých stepích, rozprostírajících se od Mongolska až k Panonii (území dnešního Maďarska), ale také skvělou obratnost v boji. Díky svým válečnickým dovednostem se Hunové stali postrachem tehdejší evropské civilizace. Měli též zbraně vynikající kvality. Jejich jezdecké dovednosti a technické vynálezy (krátké a velmi ohebné luky z kompozitních materiálů) jim na rozdíl od protivníků dovolovaly používat luky i na koni. Hrůzu budily také jejich dvousečné meče.\n\nKromě toho jejich nepřátelům naháněly strach i jejich zápach, který Huny doprovázel. Hunové totiž považovali vodu za posvátnou a vykoupat se v ní by znamenalo její znesvěcení, proto se nemyli. Živili se převážně syrovým masem a zvířecí krev používali k pomazaní svých obličejů před bojem. Z toho pak vznikaly pověsti o tom, že Hunové požívají krev svých poražených nepřátel. Tváře většiny bojovníků pokrývalo množství jizev, které si přiváželi z bojů nebo se tak zdobili sami. Jedním z hunských zvyků bylo pořezat chlapcům obličej a rány zasypat popelem, což zamezilo úplnému zhojení jizvy. Mladí Hunové také rádi podnikali vražedné hony na civilní obyvatelstvo.\n\n\n\n\n\n"}
{"id": "72421", "url": "https://cs.wikipedia.org/wiki?curid=72421", "title": "Kozlov", "text": "Kozlov\n\nNázev Kozlov je či byl název sídel:\n\n\n\n\n\n\n\n"}
{"id": "72428", "url": "https://cs.wikipedia.org/wiki?curid=72428", "title": "Háje (rozcestník)", "text": "Háje (rozcestník)\n\nNázev Háje má více sídel:\n\n\nNázev Háje se vyskytuje i v názvech\n\n\n"}
{"id": "72429", "url": "https://cs.wikipedia.org/wiki?curid=72429", "title": "Manifest českých spisovatelů", "text": "Manifest českých spisovatelů\n\nManifest českých spisovatelů, zveřejněný pod názvem Čeští spisovatelé českému poselstvu bylo první domácí veřejné prohlášení za první světové války, které požadovalo sebeurčení českého národa. Bylo vydáno 17. května 1917. Byl adresován českým poslancům Říšské rady a podepsalo ho přes 200 českých spisovatelů, novinářů a vědců. Autorem je Jaroslav Kvapil, tehdejší ředitel činohry českého Národního divadla. Poslanci měli podle manifestu přestat být loajální k Rakousko-Uhersku a podporovat práva českého národa a českého státu anebo odstoupit z Říšské rady.\n\nPoprvé zveřejnil \"Manifest\" staročeský deník Národ dne 17. května 1917. O den později jej otiskla \"Národní politika\" a po ní převzaly venkovské listy.\n\nManifest podepsali např. Jindřich Šimon Baar, Otokar Březina, Josef Čapek, Karel Čapek, Karel Matěj Čapek-Chod, Jakub Deml, Viktor Dyk, Vladimír Helfert, Jan Herben, Adolf Heyduk, Jaroslav Hilbert, Alois Jirásek, Jan Kapras, Jan Klecanda, Karel Klostermann, Josef Kořenský, Eliška Krásnohorská, Kamil Krofta, Petr Křička, Louis Křikava, Josef Štefan Kubín, Jaroslav Kvapil, Jiří Mahen, Josef Svatopluk Machar, Marie Majerová, Helena Malířová, Alois Mrštík, Zdeněk Nejedlý, Arne Novák, Ivan Olbracht, Jan Opolský, Emanuel Rádl, Karel Václav Rais, August Sedláček, Antonín Sova, Antal Stašek, Jiří Sumín, František Xaver Svoboda, Růžena Svobodová, František Xaver Šalda, Anna Marie Tilschová, Renáta Tyršová a další.\n\nZe známých spisovatelů odmítnul \"Manifest\" podepsat Petr Bezruč, který byl krátce před jeho vznikem perzekvován a vězněn; jako politicky nespolehlivý byl ze svého místa poštovního úředníka odeslán na nucenou dovolenou s malým čekatelským platem.\n\nČeskému poselstvu na říšské radě!\nObracíme se k Vám, pánové, ve velké době našeho národního života, v době, za niž všichni budeme odpovídati celým staletím. Obracíme se k Vám, k poselstvu českého lidu, dobře vědouce, že my čeští spisovatelé, osobnosti v našem životě veřejně činné a známé, máme nejen právo, nýbrž i povinnost, mluvit za rozhodnou většinu českého světa kulturního a duchovního, ba i za národ, jenž sám promluviti nemůže.\nCo nejdříve sejde se říšská rada a politickému zastupitelstvu českého národa naskytne se poprvé za války příležitost, aby z její tribuny projevilo všechno, co se dosud projeviti nemohlo ani tiskem, ani jiným veřejným způsobem... Nuže, pánové, aspoň tam buďte pravdivými mluvčími svého národa, aspoň tam povězte státu i světu, co Váš národ chce a na čem trvá! Aspoň tam splňte svou svatosvatou povinnost a zastaňte se českých práv a českých požadavků v této nejosudovější době světových dějin způsobem nejrozhodnějším a nejobětavějším, neboť nyní rozhoduje se o českém osudu na celá staletí! ... Teď však se otevírají brány rakouského parlamentu, a politickým zástupcům národů poprvé se naskýtá příležitost, aby, budou-li chtíti, svobodně mluvili a jednali. Cokoliv řeknou a cokoliv ujednají, uslyší se nejenom doma, nýbrž i v celé Evropě, ba v zámoří. Na Vás pánové, jakožto na mluvčí českoslovanského národa pohlížeti budou dnešek i budoucnost, a není sporu, čeho po Vás žádají. ...\nEvropa demokratická, Evropa národů svéprávných a svobodných jest Evropou zítřka a budoucnosti. Národ žádá po Vás pánové, abyste byli s touto velkou dějinnou chvílí, abyste jí věnovali všechny své schopnosti, abyste jí obětovali všechny jiné zřetele, abyste v té chvíli jednali jako mužové nezávislí, mužové bez všelikých závazkův a prospěchův osobních, mužové svrchovaného mravního a národního vědomí. Nedovedete-li učiniti zadost všemu, čeho národ po Vás žádá a co Vám ukládá, vzdejte se raději svých mandátů, prve než na říšskou radu vejdete, a odvolejte se k své nejvyšší instanci: k svému národu!\nV Čechách a na Moravě, v květnu 1917.\n\n\"Manifest\" podpořili dalšími veřejnými prohlášeními a podpisy odborní spisovatelé a učenci, čeští výtvarníci a profesoři českých technik v Brně a Praze (Zveřejněno 27. května.).\n\nMezi podpisy byla významná jména jako:\n\na další.\n\nV dalších dnech přibyla podpůrná prohlášení institucí a spolků jako \"Dělnický výbor firmy Breitfeld a Daněk\", \"Svaz československého studentstva\", \"Výbor pro volební právo žen\", \"Sdružení akademicky vzdělaných žen\" a profesoři průmyslové školy na Smíchově. Své podpisy dodatečně připojili další spisovatelé, např. Josef Hais Týnecký a Petr Zenkl.\n\nZ fronty zaslal svůj podpis 28. 8. 1917 S. K. Neumann.\n\nNa bouřlivém jednání Říšské rady 30. května 1917 přečetl \"Manifest\" česky a německy český poslanec František Staněk. Následně vystoupil slovinský poslanec s obdobným prohlášením, požadujícím sjednocení území, ve kterých žijí Slovinci, Chorvati a Srbové. Tato a další vystoupení slovanských poslanců narazila na odpor poslanců německých, obávajících se o práva Němců v Čechách na vlastní samosprávu. Schůze byla uzavřena tím, že ministerský předseda slíbil, že k prohlášením zaujme vláda stanovisko.\n"}
{"id": "72432", "url": "https://cs.wikipedia.org/wiki?curid=72432", "title": "Národní výbor (1916)", "text": "Národní výbor (1916)\n\nNárodní výbor byla politická organizace, která sdružovala většinu českých politických stran zemí koruny české (s výjimkou České strany národně sociální). Tato organizace byla založena v roce 1916 společně s Českým svazem. Po státoprávním ohrazení a Manifestu českých spisovatelů se proti Národnímu výboru vytvořila opozice nesouhlasící s jeho neloajálním postojem k rakousko-uherské vládě. Členové Národního výboru proto rezignovali a ten v červenci 1917 ukončil činnost.\n\nNárodní výbor byl znovuobnoven 13. července 1918. Jeho členové Alois Rašín, František Soukup, Jiří Stříbrný, Vavro Šrobár, Antonín Švehla vyhlásili 28. října 1918 samostatný československý stát.\n"}
{"id": "72439", "url": "https://cs.wikipedia.org/wiki?curid=72439", "title": "Biskajský záliv", "text": "Biskajský záliv\n\nBiskajský záliv ( nebo , , ) je záliv v Atlantském oceánu, nacházející se mezi Pyrenejským a Bretaňským poloostrovem. Je pojmenován podle Biskajska, které se na jeho břehu nachází.\n\nHranici Biskajského zálivu tvoří spojnice mezi mysem Ortegal ve Španělsku a bodem Penmarch ve Francii.\n\nZáliv je známý velmi nepokojným mořem, častými proudy, bouřkami a vlnami. Loví se tu zejména ryby (sardinky a tuňáci) a chovají ústřice.\n\nAutomobilové trajekty z Portsmouthu do Bilbaa a z Plymouthu do Santanderu jsou jedním z nejpohodlnějších způsobů, jak uvidět velryby v evropských vodách. Nejlepší oblast je část hluboké vody mimo kontinentálního šelfu. Běžná je třídenní okružní výletní plavba, na které je kromě velryb možné vidět i několik druhů mořských ptáků.\n\nV dubnu 1970 zde došlo k havárii, při které se potopila sovětská ponorka K-8.\n\n\n"}
{"id": "72443", "url": "https://cs.wikipedia.org/wiki?curid=72443", "title": "Mezinárodní unie pro čistou a užitou chemii", "text": "Mezinárodní unie pro čistou a užitou chemii\n\nMezinárodní unie pro čistou a užitou chemii (anglicky \"International Union of Pure and Applied Chemistry\", zkráceně IUPAC), je organizace zabývající se chemickou nomenklaturou (názvy chemických prvků, názvy anorganických, organických sloučenin a polymerů) a chemickou terminologií (názvy chemických metod, pojmů a jevů). Názvy IUPAC jsou po celém světě přijímány jako oficiální názvy v obchodě (výstavy, zahraniční obchod), v legislativě (různé zákony týkající se chemie, životního prostředí a klasifikace toxických a zdraví škodlivých látek), pro chemické názvy účinných látek v léčivech a licencích, atd. Všude tam, kde by chybný název chemické látky mohl způsobit škodu, spor, záměnu. Všechny názvoslovné dokumenty IUPAC jsou vydávány v anglickém jazyce. Unie IUPAC je nejvýše uznávanou mezinárodní autoritou v oboru chemického názvosloví.\n\n"}
{"id": "72455", "url": "https://cs.wikipedia.org/wiki?curid=72455", "title": "Ostřešany", "text": "Ostřešany\n\nOstřešany jsou obec, nacházející se přibližně 5 km jihovýchodně od okresního a krajského města Pardubice. Žije zde  obyvatel. V obci se nachází první stupeň základní školy, mateřská škola, obecní úřad, zdravotnické zařízení, restaurace Dvořák, obchod smíšeným zbožím COOP, fotbalové hřiště a betonové hřiště. Blízkost krajského města Pardubice a okresního města Chrudim a poměrně slušná dopravní obslužnost zajišťovaná autobusem č. 10 MHD Pardubice má za následek, že do Ostřešan se stěhuje více obyvatel a obec se rozrůstá.\n\nPůvodní název vsi \"Wostřešany\" vznikl z „vostrých střech“, kterých se zde nacházel hojný počet. První historická zmínka o Ostřešanech pochází z roku 1227.\n\n\nMístní fotbalový klub založený roku 1924. Původní název klubu TJ Sokol Ostřešany. První zápas se sehrál v červenci roku 1924. Aktuálně je A tým účastníkem Okresního přeboru Pardubice.\n\n\"Zakládající členové klubu:\" Čeněk Daneš, Jan Pejcha, František Dohnal, František Pejcha, Jaroslav Eis, Josef Prachař, Václav Hanzl, Ladislav Sikáček, Antonín Jelínek, František Štěpánek, Čeněk Jelínek, Miroslav Štěpánek, Josef Jelínek, Josef Valach, Ota Krulík, František Valenta, Josef Křivka, Václav Zavřel, Ladislav Kysela, Vincenc Žák.\n\nPro trávení volného času jsou vhodné cyklistické výlety do okolí nebo se jen tak projít kolem rybníků \"Kačák\" či zajít do blízkých Nemošic, u nichž se nachází přírodní památka Nemošická stráň.\n\n"}
{"id": "72463", "url": "https://cs.wikipedia.org/wiki?curid=72463", "title": "Vlnová funkce", "text": "Vlnová funkce\n\nVe fyzice a v matematice obecně je vlnová funkce\nřešení libovolné vlnové rovnice, která je obvykle\nparciální diferenciální rovnicí prvního či druhého řádu.\nS vlnovými rovnicemi se setkáme jak v klasické fyzice, například\nv teorii elektromagnetického pole,\ntak v moderní fyzice.\n\nNejčastěji se s pojmem vlnové funkce setkáme\nv kvantové mechanice, kde se používá\npro matematický popis stavu fyzikálního systému. Je řešením kvantové\npohybové rovnice, kterou může být například Schrödingerova\nči Diracova rovnice, a je z ní možno vypočítat výsledky měření provedených na systému.\nAvšak na rozdíl od klasické fyziky, ve které se předpokládá alespoň principiální možnost\njednoznačné předpovědi měření libovolné veličiny,\nv kvantové mechanice lze obecně z vlnové funkce určit pouze pravděpodobnost,\ns jakou naměříme určitou hodnotu fyzikální veličiny,\nprovedeme-li totéž měření opakovaně na několika identických systémech za stejných podmínek.\nExperimentálně byla ale realizována i klasická makroskopická analogie „pilotní vlny“. Podrobnější diskusi o pravděpodobnostní interpretaci vlnové funkce\nnaleznete v článku interpretace kvantové mechaniky.\n\nJe-li fyzikální systém popsán \"lineární\" vlnovou rovnicí, platí pro něj\ntzv. princip superpozice, který je velmi důležitý především pro popis šíření\nelektromagnetického záření a v kvantové mechanice.\nJsou-li dvě různé vlnové funkce řešením téže vlnové rovnice, pak podle tohoto principu\nje řešením této vlnové rovnice také součet těchto vlnových funkcí a obecně i jejich libovolná\nlineární kombinace. Princip superpozice vlnových funkcí hraje důležitou roli\npro vysvětlení a pochopení jevu interference.\n\n"}
{"id": "72468", "url": "https://cs.wikipedia.org/wiki?curid=72468", "title": "Velká pardubická", "text": "Velká pardubická\n\nVelká pardubická je dostihový závod (\"steeplechase cross-country\"), konající se každoročně vždy druhou říjnovou neděli na dostihovém závodišti v Pardubicích. Patří mezi nejtěžší dostihy v Evropě. Jde o sportovní událost s nejdelší sportovní tradicí v Česku; když se začala hrát fotbalová liga Československa, Velká pardubická již za sebou měla padesát ročníků.\n\nNa počátku byly hony. Vyšší šlechta oblečená do barevných kabátců se smečkou psů a na koních pronásledovala zvěř a překonávala přitom různé přírodní překážky. Tento druh zábavy se brzy stal oblíbeným i v Čechách. První závod se uskutečnil roku 1836 na chlumeckém panství Oktaviána Josefa hraběte Kinského. Díky aktivitě knížete Františka z Lichtenštejna se tyto hony (zvané parforsní) přesunuly do Pardubic. Charakter zdejší krajiny, která připomínala anglický park, byl příčinou velkého rozmachu honů v tomto městě.\n\nNejstarší závod, Velká liverpoolská, který se konal v roce 1836 v Anglii, inspiroval i ostatní evropské země a např. ve střední Evropě působila řada trenérů a žokejů z kolébky turfu, z Anglie. V Pardubicích byla první závodní dráha vybudována v roce 1856, kdy tehdejší Dostihový spolek pro pořádání dostihů v Čechách požádal obec Pardubice o postoupení pastvin i s lesíkem Cvrčkovem ke zřízení závodní dráhy. Díky snaze o nové a nezvyklé uspořádání překážek vznikla ojedinělá a obtížná závodní dráha.\n\nPrvní Velká pardubická steeplechase se běžela 5. listopadu 1874 o 8000 zlatých. Na startu stálo 14 koní. Vítězství si nakonec odnesli plnokrevný hřebec Fantome s anglickým žokejem Georgem Sayersem v sedle. Dostih dokončilo pouhých 7 koní. První obětí dostihu se stal Strizzel, který si na bulfinši zlomil vaz. Průběh dostihu a výsledek vzbudily ohlas nejen u nás. Od té doby se Velká běžela každý rok s výjimkou válečných let, z důvodu politických událostí v roce 1968 (sousedící vojenské letiště zabrali sovětští vojáci) a kvůli nepřízni počasí v letech 1876 a 1908. Dnešní podobu má závodiště od prvních poválečných let. Dříve se běhalo až k obci Popkovice a běhalo se též za tribunami, v prostoru, kde je nyní parkoviště.\n\nPři příležitosti 100. ročníku závodu byla v roce 1990 vydána stříbrná stokorunová pamětní mince (autorka Jarmila Truhlíková-Spěváková).\n\nDnes se Velká pardubická koná vždy druhou říjnovou neděli. Dráha tohoto dostihu měří 6900 metrů a má celkem 31 překážek, koně ji běží přibližně 9–10 minut. Na startu se setkává asi 15 až 20 koní s těmi nejlepšími žokeji a žokejkami převážně z České republiky. Název Velká pardubická se vžil pro označení celého dostihového víkendu, hlavní program se koná v neděli, kdy se jede osm dostihů, z nichž posledním a hlavním dostihem je samotná Velká pardubická.\n\nVe Velké pardubické mohou startovat pouze šestiletí a starší koně, kteří se musí kvalifikovat v jednom ze čtyř kvalifikačních dostihů nebo v dostizích v rámci Crystal cupu.\n\n\nAktualizováno po ročníku 2019. Není započítán dostih z roku 1909, kdy cílem neprošel žádný kůň, ani dva závody Velké pardubické armády z let 1912 a 1913.\n\n\n"}
{"id": "72473", "url": "https://cs.wikipedia.org/wiki?curid=72473", "title": "Hínajána", "text": "Hínajána\n\nHínajána (skt.हीनयान, Hīnayāna korejsky: : 소승 Soseung; tib.: theg chung ;čínsky: 小乘 \"Xiǎoshèng\"; jap.: \"Šódžó\"; vietnamsky: \"Tiểu thừa\"; „malá cesta“) je sanskrtský termín doslovně znamenající, \"„malý vůz“\" nebo \"„nižší vůz“\", přičemž \"„vůz“\" (jána) znamená \"„cestu vedoucí k osvícení“\". Jedná se o pojem vytvořený mahájánovými buddhisty, který se začal používat nejspíš v 1. století n.l. a to v pejorativním významu. V současné době existují různé názory na význam a použití tohoto termínu.\n\n"}
{"id": "72476", "url": "https://cs.wikipedia.org/wiki?curid=72476", "title": "Pesimismus", "text": "Pesimismus\n\nPesimismus (z lat. \"pessimum\", to nejhorší), česky škarohlídství, znamená obecný postoj a přesvědčení, že věci jsou špatné nebo zlé a budou patrně ještě horší. Lze jej popsat také jako názor, že zlo stejně nakonec převládne nad dobrem. Jeho protikladem je optimismus, přesvědčení, že věci i svět jsou dobré a budou stále lepší.\n\nPesimista je člověk, který zastává pesimistické názory, vidí všechno \"černě\". Nevidí žádné perspektivy, nevěří v dobrou budoucnost, a na všem vidí to horší, všechno si představuje a domýšlí v té horší možné variantě. Podle Eysenckovy teorie jsou pesimisté nejčastěji lidé, které označil jako melancholiky. Optimisty pesimisté často označují za snílky nebo lehkovážné a sami sebe za realisty.\n\nPesimismus a optimismus jsou sice protiklady, obojí jsou ale hodnotící postoje, které lze vyjádřit obecným tvrzením tvaru „všechno je X“, kde X je atribut (vlastnost). Takové výroky mohou mít v běžné řeči dobrý smysl. Člověk, který se právě vrátil z dovolené ve Středomoří, může říci: „Tady je všechno zelené“ a každý mu rozumí, protože si domyslí zamlčené předpoklady: 1) že „tam“ je tomu jinak a 2) že „všechno“ znamená všechny věci, které mohou a mají být zelené, tedy trávníky a lesy, a ne lidi nebo auta.\n\nBez tohoto kontextu, který je v přirozeném světě samozřejmý, je to ovšem tvrzení velmi paradoxní. V plném smyslu slova „všechno“ říká jen tolik, že příslušný atribut nic neznamená; má-li úplně všechno vlastnost X, je zbytečné o tom hovořit a slovo pro X neříká nic. Slavné Hérakleitovo „všechno plyne“ (\"panta rhei\") znamená přesně vzato nejspíš tolik, že „všechno“ plyne na rozdíl ode mne, Hérakleita (případně nebeské oblohy apod.), který neplyne a může tudíž toto plynutí pozorovat a konstatovat.\n\nAč by se mohlo zdát, že pesimismus a optimismus jsou symetrické, je mezi nimi velký rozdíl: tvrdí-li pesimista, že svět je špatný, vzniká otázka, vůči čemu jej měří? Bylo by asi přesnější, kdyby řekl, že pro něj není dost dobrý. Karel Čapek napsal, že „pesimismus je jisté požitkářství; je to prostředek, jak se radovat ze špatného stavu věcí.“ Dobře si všiml, že v pravém pesimismu je skryto jisté potěšení z toho, že všechno je špatné – vyjma ovšem pesimisty samého, který sám sebe z tohoto obecného soudu mlčky vyjímá; jinak by jeho soud totiž nedával smysl. V tomto ohledu je naopak optimismus výrazem jisté skromnosti člověka, jemuž svět a věci připadají (pro něho) až příliš dobré, lepší než si zaslouží.\n\nPro oba postoje je ovšem charakteristické, že věci a svět pouze pozorují a posuzují, jako kdyby se pozorovatele netýkaly. Oba se domnívají, že věci jsou nějaké a někam směřují, že je není třeba (nebo není možné) nijak ovlivňovat a stačí jen čekat, jak to dopadne. V tomto ohledu jsou oba projevem jistého fatalismu nebo dokonce dětinství. I když se člověk někdy ocitá v situaci, kterou ovlivnit nemůže, není to zdaleka obvyklé, a dokonce i v takové situaci záleží například na tom, jak se v ní sám zachová. „I kdybych byl třeba cikánského rodu a co jeho poslední potomek umíral, přece bych se ještě chtěl přičinit, aby po nás aspoň světlá zbyla památka,“ napsal mladý František Palacký. Nejčastěji je to ovšem tak, že člověk situaci ovlivnit může, a pak bývá jak pesimismus, tak optimismus prostě výmluvou pro nečinnost.\n\nPesimismus tedy neznamená jen špatné hodnocení nebo ostrou kritiku skutečnosti, nýbrž zároveň přesvědčení, že se s tím nedá (nemá) nic dělat. Paradoxně se vyskytuje v prostředích, kde se lidem nevede právě špatně: mohou si tudíž pesimismus dovolit. Jistý pesimistický rys je už ve starověkém epikureismu a důsledně fatalistickou a pesimistickou filosofii představil Arthur Schopenhauer v knize „Svět jako vůle a představa“ (1819): například život v ní vidí především jako bolest a utrpení.\n\nOd skutečného pesimismu je třeba odlišit kritiku, ať je sebevíc přísná a negativní, protože ta chce naopak čtenáře či posluchače probudit z letargie a povzbudit k nějaké činnosti. Takových autorů a textů je ve světové filosofické i umělecké literatuře velmi mnoho, od biblických proroků až po Dostojevského, Nietzscheho nebo Camuse. Může se ovšem stát, že čtenáři text špatně pochopí a čtou jej také jako pesimistický.\n\nNěmecký filosof a historik Oswald Spengler se v knize „Zánik Západu“ pokusil svým spoluobčanům ulehčit těžké zklamání z prohrané války tvrzením, že ani celý Západ na tom není o nic lépe než Německo – zánik jej teprve čeká. Také Spenglerova filosofie dějin je fatalistická: kultury jsou organické celky, které rostou, stárnou a zanikají bez ohledu na to, co lidé dělají. Katastrofy nejsou důsledkem špatných rozhodnutí a nezodpovědné politiky, nýbrž prostě stáří. Proto měl Spengler ve své době veliký úspěch, protože německou politiku zbavoval viny a tím také přispěl k tomu, že se katastrofa za dvacet let ve druhé světové válce opakovala.\n\n\n"}
{"id": "72479", "url": "https://cs.wikipedia.org/wiki?curid=72479", "title": "Kagošima", "text": "Kagošima\n\nKagošima (: 鹿児島市; \"Kagošima-ši\") je hlavní město prefektury Kagošima na jihozápadním cípu ostrova Kjúšú v Japonsku. Díky své poloze na poloostrově Sacuma u Kagošimské zátoky (kaldera Aira), teplému podnebí a velké sopce Sakuradžima je Kagošima přezdívána \"Japonská Neapol\".\n\nK 1. březnu 2008 mělo město 604 759 obyvatel a hustotu osídlení 1 110 ob./km². Celková rozloha města je 547,06 km².\n\nKagošimu obshluhuje letiště Kagošima, to v roce 2015 přepravilo přes 5 milionů cestujících.\n\nRoku 1549 přijel do Kagošimy španělský misionář František Xaverský a byl přátelsky uvítán.\n\nV roce 1863 byla Kagošima bombardována britským královským námořnictvem jako odplata Sacumskému vládci za vraždu Charlese Richardsona na cestě Tókaidó.\n\nMěsto bylo oficiálně založeno 1. dubna 1889.\n\nV Kagošimě se roku 1848 narodil slavný japonský admirál Heihačiró Tógó.\n\n\n"}
{"id": "72481", "url": "https://cs.wikipedia.org/wiki?curid=72481", "title": "Chořov", "text": "Chořov\n\nChořov, také Králova Huť ( \"Chorzów\", výslovnost ), do roku 1934 \"Królewska Huta\" [krulevska huta]; \"Königshütte\") je významné historické město regionu Horní Slezsko v jižním Polsku severozápadně od Katovic. Je součástí katovické aglomerace. Žije zde přibližně 110.000 obyvatel.\n\nMěsto na severu hraničí s městem Bytom, městem Piekary Śląskie a městem Siemianowice Śląskie, na západě s městem Świętochłowice, na jihozápadě s městem Ruda Śląska a na východě a jihovýchodě s městem Katovice. Městem protéká řeka Rawa.\n\nTěží se zde černé uhlí, zpracovává železo a neželezné kovy, je zde koksárenský a chemický průmysl a těžké strojírenství. Ve městě jsou univerzity a vysoké školy neuniverzitního typu (\"Uniwersytet Śląski\", \"Wyższa Szkoła Bankowa\", \"Wyższa Szkoła Przedsiębiorczości\", \"Śląska Wyższa Szkoła Informatyki\").\n\nMěsto náleží od roku 1999 ke Slezskému vojvodství, do roku 1999 bylo součástí \"Katovického vojvodství\". Je také součástí Hornoslezské průmyslové oblastí (\"Górnośląski Okręg Przemysłowy\").\n\nPrvní znamínka o vesnici \"Chořov\" (\"Starý\") pochází z roku 1136, na jejímž území v roce 1791 byl založen první uhelný důl a v roce 1799 huť s průmyslovou obcí \"Králova Huť\", ktera v roce 1868 (společně s jinými průmyslovými obci) byla povýšena na město. Po slezských povstáních, v roce 1922 se město stalo součástí 2. polské republiky. V roce 1934 do města \"Králova Huť\" byla připojena vesnice \"Chořov\" a obec \"Nowe Hajduki\" (\"Nové Hajdúky\"). Pak zvětšená město bylo přejmenováno na \"Chorzów\" (\"Chořov\")\".\" V 1939 roce, před druhou světovou válkou, do města byla připojena průmyslová obec \"Wielkie Hajduki\" (\"Velké Hajdúky\").\n\nMěsto vzkvétalo díky bohatým zásobám nerostných surovin – zejména černého uhlí. Tento rozvoj byl odstartován průmyslovou revolucí a závisel na těžbě uhlí a ocelářském průmyslu. V posledních letech je však díky ekonomickým reformám patrný posun od těžkého průmyslu ke službám.\n\n\n \n\n\n\nDo roku 2012 Vojvodský park kultury a oddechu gen. Jerzego Ziętka, se nachází na rozloze 520 ha (některé prameny uvádějí 620 ha) je jedním z největších městských parků v Evropě.\n\nChořov je také důležité sportovní středisko. Známý je především výše zmíněný dříve největší polský stadion – Slezský stadion. Ve městě působí týmy (mimo jiné):\n\nNa území Chořova se nacházely objekty bývalé společnosti Mezinárodní katovický veletrh (Międzynarodowe Targi Katowickie), kde se 28. ledna 2006 zřítila střecha největší výstavní haly, pod níž zemřelo 65 lidí.\n\n\n\n"}
{"id": "72486", "url": "https://cs.wikipedia.org/wiki?curid=72486", "title": "George Berkeley", "text": "George Berkeley\n\nGeorge Berkeley [ˈbɑrkli] (12. březen 1685 u Thomastownu (Kilkenny) – 14. leden 1753, Oxford) byl irský filosof a teolog, od roku 1734 anglikánský biskup z Cloyne. Psal v angličtině a latině. Je znám svým výrokem \"\" („být znamená být vnímán“), jenž stojí u zrodu imaterialismu, resp. subjektivního idealismu.\n\nBerkeley se narodil roku 1685 jako prvorozený syn vznešené rodiny přistěhovalé z Anglie. V jedenácti letech nastoupil George rovnou do druhé třídy místní, podle všeho prestižní školy, kterou před ním navštěvoval také jeho pozdější celoživotní přítel Jonathan Swift. Od patnácti let studoval na Trinity College v Dublinu, kde získal roku 1707 titul magistra. Na univerzitě vedle povinné latiny a řečtiny zvládl také francouzštinu a hebrejštinu. Doktorát obdržel v roce 1721.\n\nJiž ve dvaceti letech rozvinul svou ústřední tezi o neexistenci hmotné substance nezávislé na vědomí. Jeho první spis se však věnoval optice (\"Esej o nové teorii vidění\", 1709). Berkelyho filosofické dílo bylo dílem jeho mládí: svůj hlavní spis (\"Pojednání o principech lidského poznání\") napsal v pětadvaceti letech; vydal však jen první část, neboť druhá, ztracená na cestě po Itálii, nebyla již znovu napsána. Pojednání však spíše než obdiv sklidilo odmítnutí: odmítání existence vnějšího světa bylo považováno za bláznovství. Proto se Berkeley snaží podat své učení přístupnější formou tří filosofických dialogů mezi dvěma filosofy se symbolickými jmény, totiž Hyladem (zastáncem hmoty) a Filonoem (milovníkem rozumu).\n\nNásledující léta byla vyplněna především cestami po evropském kontinentě. Roku 1724 byl Berkeley jmenován děkanem v Derry, o čtyři roky později se oženil a roku 1729 se svou ženou přistál na Rhode Islandu s cílem realizovat dávný plán, totiž zřídit na Bermudách misionářskou stanici, kde by se vzdělávali i domorodci. Projekt však po dvou letech zkrachoval.\n\nPo roce 1734, kdy se stal Berkeley biskupem, ustaly jeho cesty. Berkeley věnoval čas své diecézi a ve svých spisech se vyjadřoval k problémům irské politiky a usmíření státního a katolického náboženství. Jeho poslední spis \"Siris\" (1744) rozvíjí mystickou přírodní filosofii a prosazuje dehtovou vodu jakožto léčebný prostředek. Texty věnované dehtové vodě byly za Berkeleyho života populárnější než jeho čistě filosofické knihy. V roce 1752 se Berkeley rozhodl odcestovat se svou rodinou do Oxfordu, aby mohl svému synovi radit během studií. Na začátku roku 1753 zde podlehl infarktu a byl pohřben ve svém milovaném městě.\n\nBerkeleyho filosofie je především metafyzikou, jejím hlavním záměrem však byla dle filosofova vlastního vyjádření podpora náboženství a morálky. I Berkeleyho ústřední myšlenka – \"esse est percipi\" – má vyvrátit ateismus a skepticismus, neboť uznání existence hmotné substance nezávislé na mysli dle Berkeleyho do ateismu nutně ústí.\n\nBerkeleyho myšlení vychází z diskusí novověké filosofie: navazuje především na Descarta a Lockea, které však záhy kritizuje, stejně jako Newtonovo pojetí prostoru. Různost dobových koncepcí prostoru a hmotného světa je způsobena nesprávným užíváním jazyka a zbytečnými, bezobsažnými pojmy: \"Nejprve jsme zvířili prach a teď si stěžujeme, že nevidíme.\" Úvod svého hlavního spisu \"Pojednání o principech lidského poznání\" tedy věnuje nejprve krátké analýze jazyka a abstraktních pojmů. Podle Berkeleyho není možno od jakékoliv představy oddělit smyslové kvality: barvu, tvar apod.: nemůžeme si například představit člověka, který by neměl žádný tvar. Abstraktní ideje tedy neexistují: \"jméno úsečka (...) vděčí za svou obecnost nikoli tomu, že je znakem abstraktní nebo obecné úsečky, ale všech <možných> jednotlivých rovných úseček.\" Obecné pojmy neoznačují reálná jsoucna, nýbrž jsou jen jménem množiny všech smyslových objektů stejných vlastností, které jsme navyklí označovat jedním pojmem: Berkeley je tak zastáncem důsledného nominalismu. Jeho nauce o jazyce se dostalo zvýšeného zájmu zejména v analytické filosofii 20. století, přičemž byla spatřována souvislost s Wittgensteinovým pojetím jazyka.\n\nPředměty, jež vnímáme, nemohou mít skutečnou existenci v lidském vědomí. Na příkladu s jablkem Berkeley tvrdí, že v našem vědomí nejsou skutečné věci, nýbrž společně zakoušené počitky: „…\"Tak například, poněvadž se zjistilo, že se vyskytuje pohromadě jistá barva, chuť a vůně, tvar a pevnost, považuje se to vše za jedinou určitou věc označenou jménem jablko.\"“ Není tedy nutno rozlišovat primární a sekundární kvality, jak činil Locke, neboť oboje známe jen jakožto počitky. Podle Berkeleyho tak existují dvě skupiny jsoucen:\n\nIdeje novověkého empirismu však neexistují samy o sobě (jako u Platóna), nýbrž vždy se jedná o obsahy mysli. Existují-li však ideje jen uvnitř mysli, neexistuje nic kromě ní:\n\n\"\"Neexistuje žádná jiná substance než duch, čili to, co vnímá.\"\" Proto může Berkeley vyslovit své \"Esse est percipi\" („být znamená být vnímán“); vzápětí však doplňuje: \"Esse est percipere\" („být znamená vnímat“), neboť musí existovat něco, co není předmětem představování, ale jeho subjektem: to je právě náš duch, vědomí, mysl. Tyto dvě věty tak tvoří \"nejvyšší princip\" Berkeleyho filosofie.\n\nPříčinami našich idejí však nemůžeme být my sami, ani jimi není hmota, jejíž nemožnost byla dokázána. Tím, kdo do nás ideje vkládá, je tedy nějaký jiný duch. Tímto duchem je křesťanský Bůh, který zároveň garantuje jejich zákonitost a soulad: „\"To, že se neobjevují chaoticky, ale patrně se řídí nějakými zákony, je dokladem moudrosti a laskavosti Boží.\"“ \n\nBerkeleyho metafyzika a teorie poznání tak zároveň slouží jako důkaz Boží existence a obhajoba náboženství, což ostatně, jak již víme, bylo dle Berkeleyových vlastních slov hlavním cílem jeho myšlení: „\"První místo v našem studiu mají totiž koneckonců zaujímat úvahy o Bohu a naší povinnosti, čehož podpora byla hlavním cílem mého úsilí\"“. Uznávání existence hmoty bylo hlavní podporou ateistů, modlářů a skeptiků.\n\nNa Berkeleyho navazuje skotský filosof David Hume, a to zejména v problému tzv. abstraktních idejí. Immanuel Kant v konfrontaci s Berkeleyovými a Humeovými myšlenkami došel ke svému pojetí transcendentální filosofie; od Berkeleyho systému, jejž nazýval „dogmatickým idealismem“, se nicméně výslovně distancoval. V 19. století vyzvedl Berkeleyho tezi o světě jakožto souboru idejí ve vědomí Arthur Schopenhauer: „\"První, kdo ji vyslovil, byl však Berkeley. Tím si získal nesmrtelnou zásluhu o filosofii, třebaže zbytek z jeho učení nemůže obstát\".“ V analytické filosofii se objevuje zájem o Berkeleyho pojetí jazyka.\n\nPodle George Berkeleyho byla nazvána University of California i město Berkeley, jež okolo ní vyrostlo, stejně jako několik škol v jeho rodném Irsku.\n\n\nNa podzim 2006 roku se konalo ve Filosofickém ústavu AV ČR mezinárodní symposium „George Berkeley: vidění, duše, hmota“, které se stalo podkladem pro první knihu v češtině věnovanou tomuto filosofovi. Dříve češti autoři uveřejňovali v časopisech jen recenze a jednotlivé stati týkající se filosofických názorů Berkeleyho.\n\n\n"}
{"id": "72517", "url": "https://cs.wikipedia.org/wiki?curid=72517", "title": "Kiwa hirsuta", "text": "Kiwa hirsuta\n\nKiwa hirsuta je desetinohý bílý korýš, představitel nového rodu \"'Kiwa\" i nové čeledi korýšů, Kiwaidae. Vzhledem k ochlupení mu objevitelé přezdívají „krab–yetti“ nebo \"humr–yetti\"\n\nKorýš je dlouhý přibližně 15 cm, je vzhledem k nedostatku očního pigmentu zřejmě slepý, má bílou barvu těla a jeho klepeta i ostatní končetiny jsou porostlé bělavě nahnědlými chloupky. Žije v blízkosti hlubokomořských vývěrů hydrotermálních pramenů (černý kuřák). V jeho ochlupení byly nalezeny symbiotické bakterie, o nichž se předpokládá, že mohou detoxikovat jedovaté sloučeniny, obsažené ve vodě hydrotermálních vývěrů. Nevylučuje se, že se korýš může těmito bakteriemi živit, i když se předpokládá, že jinak jde o masožravce.\n\nKorýš byl objeven v dubnu 2005 v průběhu oceánografické expedice organizované Robertem Vrijenhoekem z amerického výzkumného ústavu Monterey Bay Aquarium Research Institute v Monterey, CA, (USA) ve spolupráci s francouzským ústavem Ifremer v Brestu do oblasti Pacifiku jižně od Velikonočního ostrova poblíž hydrotermálních vývěrů na vrcholcích podmořského pohoří Východopacifický práh v houbce kolem 2200 m. Odběr se uskutečnil pomocí ponorky DS \"Alvin\", operující z výzkumné lodi RV \"Atlantis\".\n\nVzhledem k výjimečnosti, zejména silně zakrnělým očí bez pigmentu a ochlupení, a na základě molekulárních dat byl zařazen do nově vytvořené čeledi korýšů. Jde o první případ od konce 19. stol., co byla vytvořena nová čeleď v tomto řádu mořských živočichů.\n\nOficiálně byl pojmenován v lednu 2006 při publikaci v časopise Zoosystema, vydávaném institucí Muséum national d'histoire naturelle.\n\nRodové jméno korýše je odvozeno od polynézské bohyně korýšů „Kiwa“; druhový přívlastek „hirsuta“ v latině znamená „ochlupený“.\n\n"}
{"id": "72528", "url": "https://cs.wikipedia.org/wiki?curid=72528", "title": "Jan Dismas Zelenka", "text": "Jan Dismas Zelenka\n\nJan Dismas Zelenka (křtěn 16. října 1679, Louňovice pod Blaníkem – noc z 22. na 23. prosince 1745, Drážďany) byl český skladatel, jeden z nejvýznamnějších komponistů období vrcholného baroka. Jeho skladby nabízejí pohled do světa jednoho z nejoriginálnějších a nejpozoruhodnějších hudebních géniů. Zelenkova hudba udivuje i po více než 250 letech. Dokonce i pro člověka 21. století je velmi nekonvenční. Zelenkův přínos spočívá především ve specifické, nápadité, vždy překvapující harmonizaci, dokonalosti umění kontrapunktu a originalitě instrumentace. Někdy se mu přezdívá „český Bach.“\n\nJan Dismas Zelenka se narodil v Louňovicích pod Blaníkem a byl pokřtěn 16. října 1679. Zde se mu pod vedením jeho otce Jiříka Zelenky Bavorovského (1649–1724), louňovického kantora a varhaníka, dostalo základů hudebního vzdělání. Vyšší hudební vzdělání nabyl Zelenka v Praze v jezuitské koleji Klementina, kde jsou také od roku 1704 doloženy počátky jeho kompoziční činnosti. V Praze pobýval Zelenka u svých podporovatelů, svobodných pánů Hartigů. Zelenka hrál na violon, tehdy největší a nejhlouběji laděný nástroj z třídy viol, analogický dnešnímu kontrabasu. \n\nV roce 1710 nebo 1711 odešel Zelenka do Drážďan, kde se stal violonistou či kontrabasistou dvorní kapely saského kurfiřta a polského krále Augusta II. Silného. Důvody jeho odchodu do Saska nejsou známé a často se o nich spekuluje v tajemných souvislostech. V roce 1715 obdržel Zelenka od panovníka spolu s několika dalšími členy kapely finanční podporu na studium v Itálii. Není nijak doloženo, že by skutečně v Itálii studoval anebo tam aspoň nějakou dobu pobýval. V letech 1716–1719 však studoval ve Vídni u věhlasného mistra kontrapunktu, císařského kapelníka Johanna Josepha Fuxe. \n\nDo vlasti se Zelenka vrátil pravděpodobně pouze jednou, když pro velkolepé oslavy korunovace císaře Karla VI. Habsburského českým králem na podzim 1723 zkomponoval, nastudoval a provedl v pražském Klementinu rozsáhlou skladbu k velké alegorické hře o životě svatého Václava „Sub olea pacis et palma virtutis“ a několik orchestrálních skladeb (mj. Ouvertura in F, Sinfonia concertante a moll, Hipocondria).\n\nDalší léta Zelenkova života už nebyla tak šťastná. V roce 1724 zemřel v Louňovicích jeho otec. V roce 1733 jmenoval nový saský kurfiřt a polský král August III., nástupce Augusta Silného, proti Zelenkovu očekávání královským kapelníkem Johanna Adolfa Hasse, skladatele oper módního italského stylu. Ačkoli Zelenka byl do určité míry italskými operami rovněž ovlivněn, práce jeho nadřízeného, vyznačující se vyhrocenou popularizací tohoto žánru, nebyla svou úrovní s významem činnosti českého skladatele zcela souměřitelná. Sám Zelenka však v roce 1733 získal post dvorního skladatele s ročním platem 550 tolarů ročně. Na základě dalších žádostí odůvodněných mimo jiné výdaji na opisování notového materiálu, kterým vytvářel archiv dvorního katolického kostela, mu byl roční plat v roce 1736 zvýšen na 800 tolarů. \n\nPřes velká zklamání a zhoršený zdravotní stav Zelenka nadále usilovně pracoval. Lze se domnívat, že možná právě kariérní neúspěch uvolnil skladateli ruce pro svobodnou tvorbu a přispěl tak nepřímo k vzniku rozsáhlého díla jedinečných kvalit. Zelenka se věnoval především práci na církevních skladbách. Složil 21 mší (jedna se nedochovala), z nichž posledních šest, označovaných jako \"Missae ultimae\", patří k vrcholům jeho odkazu a katolické církevní hudby vůbec, dále mj. čtyři rekviem a tři oratoria a několik lamentací pro sólový hlas s komorním instrumentálním doprovodem. Velké oblibě se těší také jeho šest \"Triosonát\" pro dva hoboje, fagot a basso continuo. \n\nZa života získal Zelenka obdiv svých současníků, především J. S. Bacha, G. P. Telemanna a svého pravděpodobně jediného blízkého přítele, J. G. Pisendela, houslisty a po jistou dobu kapelníka Drážďanského dvorního orchestru. Kromě práce komponisty se po celý svůj život věnoval i pedagogické činnosti a vychoval řadu poměrně význačných skladatelských osobností té doby, jakými byli např. J. J. Quantz, J. G. Barter či J. G. Rollig. \n\nZelenka trpěl chronickou srdeční vadou. Zemřel v noci z 22. na 23. prosince 1745 v Drážďanech na její komplikace a na Štědrý den ráno byl pochován. Jeho hrob na Starém katolickém hřbitově v Drážďanech (\"Alter Katholischer Friedhof\") se nedochoval. Od roku 1996 je zde však umístěn jeho památník. \n\nZelenkovo dílo bylo uloženo do archivních skříní drážďanského chóru jako majetek panovníka a po dlouhou dobu nebylo možné je opisovat či vydávat. Tento zákaz porušil ale např. Bachův syn Wilhelm Friedemann Bach, když pro svého otce opsal Zelenkovo \"Magnificat\".\n\nPodobu Jana Dismase Zelenky neznáme. Existují dvě podobizny, z nichž jedna by eventuálně mohla patřit Zelenkovi, což však nikdy nebylo potvrzeno. Druhá, označovaná příležitostně za Zelenkův portrét, patří skladateli Johannu J. Fuxovi. Perokresba, na které snad Zelenka hraje na violoncello v arabském kostýmu při příležitosti blíže nespecifikované dvorní oslavy, pochází z databáze P. Herberta. Příliš se z ní o skladatelově podobě ovšem nedozvíme (viz obrázek).\n\nZelenkova hudba je charakteristická objevnou harmonickou představivostí, která je vždy svěží a plná energie. Skladatel znal hudbu nejrůznějších evropských regionů a často z ní čerpal, nicméně vždy s užitím originálních postupů. Jeho hudební řeč je blízká Johannu Sebastianu Bachovi, především v bohatosti kontrapunktu a invenčním zpracování fug, je však zcela jedinečná v neočekávaných harmonických změnách a složitých rytmických strukturách. Zelenka je často považován za Bachův katolický protipól. Některá jeho díla, především instrumentální, ve kterých se projevuje jeho virtuozita hráče na basové resp. smyčcové nástroje, jsou některými odborníky považována za \"utopická\", vyžadující od instrumentalisty neobvykle vysokou technickou a výrazovou kvalitu.\n\nZelenkova hudba je výrazně ovlivněna českou lidovou hudbou tehdejší doby. Tím pokračuje v tradici české národní hudby, založené dílem Adama Michny z Otradovic a kulminující mnohem později v dílech skladatelů romantismu Bedřicha Smetany a Antonína Dvořáka a modernistů 20. století Leoše Janáčka a Bohuslava Martinů.\n\nO znovuobjevení Jana Dismase Zelenky v Čechách se zasloužil nejprve svým upozorněním František Palacký, fakticky pak Bedřich Smetana, který v drážďanském archivu opsal a v Praze na slavnostech Novoměstského divadla v roce 1863 uvedl jednu ze Zelenkových orchestrálních suit. Do té doby to nebylo možné, neboť Zelenkovo dílo bylo výlučně majetkem saského panovníka, který k němu neumožnil přístup (s výjimkou výše uvedeného opisu W. F. Bacha), což byl hlavní důvod k tomu, že skladatelovo dílo bylo na více než sto let zapomenuto. V období rozvinutého romantismu nebyl zájem o barokní hudbu aktuální, proto ani Smetanův pokus – jakkoli významný v historickém kontextu – Zelenkovu dílu nedokázal přinést plnou renesanci. Až obecně vzrůstající zájem o hudbu barokní doby po druhé světové válce přinesl též postupné objevování Zelenkovy tvorby. Je nutno poznamenat, že jedním z důvodů nedokonalé renesance Zelenkova díla je také skutečnost, že drážďanský archiv byl za války částečně zničen bombardováním, což nepřežila řada Zelenkových notací. \n\nZájem o Zelenkovu tvorbu vzrůstal zejména od konce 50. let 20. století. Zásadní význam mělo v této souvislosti první provedení některých Zelenkových skladeb Milanem Munclingerem a jeho souborem Ars rediviva. V letech 1958–1960 to byly tři triové sonáty. Koncem šedesátých let soubor Ars rediviva jako první provedl a poté i nahrál souborně všech šest těchto sonát. V roce 1963 byla provedena Sinfonia concertante a v roce 1969 se udála vynikající interpretace skladby \"Lamentationes Jeremiae prophetae\" (Nářky Jeremiášovy) se sólisty Karlem Bermanem, Neddou Casei a Theo Altmeyerem. Všechny tyto skladby (v realizaci Milana Munclingera) byly zároveň u nás poprvé zachyceny na nahrávkách pro Supraphon.\n\nVýznamnou zásluhu o znovuobjevení a skutečné ocenění Zelenkovy hudby mají v současnosti nové české soubory, interpretující barokní hudbu s použitím dobových nástrojů. Jedná se o soubory Musica Florea pod vedením Marka Štryncla, Collegium 1704 vedené Václavem Luksem, Ensemble Inégal pod vedením Adama Viktory, Capella Regia Musicalis či Collegium Marianum Jany Semerádové. V jejich podání lze obdivovat světové premiéry nahrávek Zelenkových děl, mezi kterými vynikají zejména „\"Sub olea pacis et palma virtutis (conspicua orbi regia Bohemiae Corona – Melodrama de Sancto Wenceslao)\" – rozsáhlá vokálně instrumentální skladba k poctě svatého Václava, \"Missa Sanctissimae Trinitatis\", \"Miserere\" či \"Rekviem d-moll\" v podání uskupení Musica Florea, \"Litanie Lauretanae „Consolatrix afflictorum“\" a \"Missa purificationis\", koncipovanou jako missa solemnis s velkolepým nástrojovým obsazením, provedenou Ensemble Inégal či \"Officium defunctorum\", \"Missa Votiva\", \"I Penitenti al Sepolchro del Redentore\" a instrumentální skladby v diskografii Collegia 1704. Mnohé z nových nahrávek získaly prestižní mezinárodní hudební ceny a kritiky jsou přijímány s obdivem a uznáním.\n\nTaké v Německu se několik souborů intenzívně věnuje interpretaci Zelenkova díla. Je nutno jmenovat zejména soubory ze Stuttgartu, a to barokní orchestr a komorní chór, vedené Friederem Berniusem. \nK poctě Jana Dismase Zelenky vznikl v roce 1984 festival Podblanický hudební podzim, od roku 2014 je pořádán také mezinárodní Zelenka Festival Prague.\n\nKompletní seznam Zelenkovy tvorby obsahuje téměř 250 skladeb převážně duchovní hudby, z toho 21 mší (jedna se nedochovala), čtyři rekviem, tři rozsáhlá oratoria, dvě Magnificat a Te Deum, třináct litanií, mnoho žalmů, hymnů a antifon. K nejdůležitějším z nich patří především mše, vytvořené v posledních deseti letech jeho života, oratoria a litanie. Ke skladbám, které představují vrchol jeho tvorby světské a současně i reprezentují éru vrcholného baroka patří \"Sub olea pacis et Palma virtutis\" a jeho instrumentální skladby. Kompletní seznam Zelenkových děl vytvořil německý hudební vědec Wolfgang Reich.\n\n\n\n\n\n\n\n\n\n\n"}
{"id": "72544", "url": "https://cs.wikipedia.org/wiki?curid=72544", "title": "Státní svátek", "text": "Státní svátek\n\nStátní svátek je svátek stanovený příslušným státem, často se jedná o den pracovního klidu. Státní svátek zpravidla připomíná či oslavuje významné historické události či náboženské svátky. V některých státech, například v někdejším Československu nebo v České republice, se odlišují státní svátky v pravém smyslu slova, které mají přímý vztah k danému státu a jeho historii a státnosti, od ostatních svátků, zejména náboženského původu, které se označují například jako „státem uznané svátky“, „ostatní dny pracovního klidu“ nebo (v aktuální české legislativě) „ostatní svátky“.\n\n"}
{"id": "72552", "url": "https://cs.wikipedia.org/wiki?curid=72552", "title": "Louňovice pod Blaníkem", "text": "Louňovice pod Blaníkem\n\nMěstys Louňovice pod Blaníkem se nachází asi 15 km východně od města Votice a 8 km jižně od města Vlašim. Obec se skládá z pěti místních částí – Louňovice pod Blaníkem, Býkovice, Mrkvová Lhota, Rejkovice a Světlá. V celé obci je evidováno celkem 327 domů, z toho v samotných Louňovicích je jich 279. Žije zde obyvatel.\n\nVe starých spisech lze nalézt jméno obce pod názvem Lúňovice či Lunovice. Podle tohoto jména odvozuje Antonín Vlasák ve svém popisu vlašimského okresu ze skutečnosti, že obec byla založena mezi oběma vrchy Blaníky. Tedy v samotném lůně.\n\nNejstarší dějiny tohoto městysu na jihu benešovského okresu jsou úzce spojeny s osudy jeho ženského premonstrátského louňovického kláštera, který byl založen roku 1149 mnichem Jindřichem v tehdy pusté krajině jako protějšek želivského kláštera. O jeho počátcích ve 12. století jsou dochovány písemné zprávy v Jarlochově kronice. Klášter, který sehrál důležitou úlohu v hospodářském a kulturním zvelebení Podblanicka, se záhy rozmohl. Ovládl během svého téměř 300letého trvání řadu osad v okolí. Při samotném klášteře vznikla záhy osada – dnešní Louňovice.\n\nLouňovický klášter zanikl roku 1420 na samém počátku husitských válek, kdy byl Žižkou vypálen. K dobytí kláštera došlo patrně 23. srpna 1420 a Louňovice připadly Táboru. Ten je držel až do roku 1547, kdy o ně táborští přišli konfiskací majetku Ferdinandem I. jako následek jejich nezdařeného odboje. V druhé polovině 16. století a v 17. století patřily Louňovice pod Blaníkem Skuhrovským. Později zde panovali páni z Říčan. Bezdětný Karel Adam Lev z Říčan je ve své poslední vůli ke konci 17. století odkázal pražskému arcibiskupství, které vlastnilo louňovický statek a lesy až do roku 1924. Od 23. ledna 2007 byl obci vrácen status městyse.\n\nLouňovicím vévodí dva zalesněné skalnaté vrchy – Malý Blaník a Velký Blaník. Z nich zvláště Velký Blaník o výšce 638 metrů je charakteristickým bodem rozsáhlé zvlněné krajiny, která tvoří přechod mezi Středočeskou pahorkatinou a Českomoravskou vrchovinou. Velký Blaník byl osídlen již před začátkem našeho letopočtu. Žili na něm lidé tzv. halštatskolaténské kultury. V době osídlení naší země Kelty zde bylo oppidum, později tvrz. Na Velkém Blaníku jsou patrné pozůstatky opevnění v podobě mohutných kamenných valů.\n\nBlaník je opředen mnoha pověstmi, které mají původ zřejmě již v keltských dobách. Podle legendy, která má původ ve druhé polovině 15. století, odpočívá uvnitř hory Blaník vojsko. Jeho velitelem je sám patron země České svatý Václav. Až bude naše vlast v největší tísni, zazelená se suchý dub na Blaníku a pramen pod ním vydá tolik vody, že studánku přeplní a voda poteče až po stráni dolů. Pak se otevře hora, rytíři uvnitř se probudí z hlubokého spánku, vyrazí proti nepřátelům, porazí je a v Čechách nastane opět klid a mír.\n\nO proslavení Blaníku se zasloužilo mnoho významných umělců. Alois Jirásek ztvárnil blanickou legendu ve svých Starých pověstech českých. Hora svou symboličností poskytla námět též řadě hudebníků (Bedřich Smetana, Zdeněk Fibich) a malířům-krajinářům ve druhé polovině 19. století (Julius Mařák či Mikoláš Aleš).\n\nVrchol Malého Blaníku měří 564 metrů. Nachází se na něm zříceninu poutní kaple svaté Máří Magdaleny. Stavba byla dokončena v roce 1753, zrušena pak v roce 1783 nařízením císaře Josefa II. Od té doby zub času vykonal dílo zkázy. Uprostřed zříceniny dnes roste obrovský smrk.\n\nOblast Podblanicka je chráněnou krajinnou oblastí.\n\n\nJan Dismas Zelenka – světově proslulý barokní hudební skladatel, který se zde narodil 16. října 1679. Jeden z nejvýznamnějších skladatelů období vrcholného baroka a jeden z prvních českých skladatelů, který byl též inspirován lidovou hudbou. Na jeho počest se v Louňovicích pravidelně koná hudební festival Podblanický hudební podzim.\n\n"}
{"id": "72553", "url": "https://cs.wikipedia.org/wiki?curid=72553", "title": "Preludium", "text": "Preludium\n\nPreludium je odvozeno od latinského slova \"Praeludere\", které znamená hrát před něčím. Původně bylo myšleno jako předehra k vokálním skladbám: písním, motetům, madrigalům nebo chorálům. Bylo svěřováno většinou loutně, cembalu nebo varhanám. Později se rozšířilo i jako úvod instrumentálních skladeb, nejčastěji fug. V 19. století se osamostatnilo jako volná charakteristická skladba. Dnes je chápáno i jako volná improvizace výkonného hudebníka.\n\nPreludia vznikala nejčastěji volnou improvizací hudebníka a neměla jiný účel, než uvést následující hudební dílo. Tím, že nebyla vázána žádnými formálními předpisy, stala se vlastně prvními skladbami instrumentální hudby. Mezi první zaznamenaná preludia patří např. \"Ileborgova varhanní tabulatura\" z roku 1448. Preludia byla označována různými názvy jako \"preambulum, intonatio, capriccio, toccata, intrada, fantasia, ricercar, tiento\" apod., nicméně mezi těmito názvy nebyl větší formální rozdíl. Pouze snad \"fantasia, ricercar a tiento\" se vyznačují tím, že obsahují imitační nebo přímo fugovou část. Výjimku tvoří \"toccata\", která prošla samostatným vývojem a např. u Buxtehudeho a Johanna Sebastiana Bacha se stala samostatnou vícedílnou formou.\n\nVrcholnou formou barokní hudby byla fuga. Stalo se ustáleným spojením, že instrumentální fugu komponovanou v přísné polyfonii předcházelo volně komponované preludium. Uvolnila se však tematická vazba mezi preludiem a fugou. Téma použité v preludiu nemusí nutně být totožné s tématem fugy. Příkladem je \"Dobře temperovaný klavír\" Johanna Sebastiana Bacha, který je sbírkou preludií a fug ve všech 24 durových a molových tóninách.\n\nVznikly jako úvody ke společnému zpěvu v chrámu nebo mezihry oddělující různé chorály nebo části mše. Vyvinulo se několik typů chorálových předeher:\n\nChorálové předehry dovedl k dokonalosti Johann Sebastian Bach. Jsou často prováděny samostatně bez následného chorálu.\n\nV období klasicismu se, pomineme-li jednotlivé skladby, na preludium pozapomnělo. Teprve Felix Mendelssohn-Bartholdy, který se zasloužil o znovuobjevení díla Johanna Sebastiana Bacha, znovu oprášil i formu preludia a fugy. Podobně komponoval i Robert Schumann. Následující vývoj dospěl k oddělení obou složek a preludium se stalo samostatnou hudební formou. Z původního účelu uvést následnou skladbu se stala krátká samostatná skladba s jedním hlavním motivem.\n\n\n\n\n"}
{"id": "72557", "url": "https://cs.wikipedia.org/wiki?curid=72557", "title": "Bengálština", "text": "Bengálština\n\nBengálština (বাংলা \"bāṇlā\") je indoárijský jazyk rozšířený v jižní Asii. Je jedním z následovníků sanskrtu, pálijštiny a prákrtů. Je nejvýchodnějším jazykem indoevropské jazykové rodiny, k jejíž indoíránské větvi je řazena společně se sousední ásámštinou.\n\nS více než 200 miliony mluvčích je pátým nejpoužívanějším jazykem na světě. Zároveň je čtvrtým nejrozšířenějším jazykem z hlediska počtu rodilých mluvčích. Po hindštině jde také o druhý nejčastější jazyk Indie (nepočítaje angličtinu).\n\nDíky bengálské renesanci v 19. a 20. století bylo mnoho děl z nejznámější indické literatury napsáno právě v bengálštině. V tomto jazyce byla vytvořena například díla Rabíndranátha Thákura – prvního Asijce jemuž byla udělena Nobelova cena. Bengálci bylo vedeno také mnoho reformních náboženských, filozofických a politických hnutí té doby.\n\nDnes ji používá cca 207 000 000 lidí. Další 4 000 000 ji používají jako druhý jazyk. Lidé mluvící bengálsky žijí kromě hlavních oblastí (Bangladéš, Indie) i v zemích jako Malawi, Spojené arabské emiráty, Spojené království, USA, Saúdská Arábie, Singapur či Nepál.\n\nBengálština je flexivní jazyk - slova mění tvar podle větné souvislosti.\n\nSlovosled, i když není zcela pevný, ji řadí mezi SOV jazyky \"(subject – object – verb),\" tedy nejdříve podmět, pak předmět a nakonec sloveso.\n\nFonetickou výbavu více méně sdílí s ostatními indoárijskými jazyky, významným rysem jsou přídechové varianty ražených souhlásek a zvláštní řada retroflexních hlásek \"t – th – d – dh – n.\" Zvláštností oproti příbuzným jazykům je chybějící rozdíl mezi \"b\" a \"v.\"\n\nBengálština používá bengálské písmo, ve kterém každá souhláska obsahuje implicitní samohlásku (o) a případné jiné samohlásky se vyznačují diakritickými znaménky nad, pod, před nebo za souhláskou. Kromě toho existují i samostatné znaky pro samohlásky, které stojí na začátku slabiky.\n\nTradiční abecední pořadí písmen je podle fonetických vlastností, tedy nejdříve samohlásky, pak souhlásky, nejdříve ražené v pěti řadách podle místa tvorby (ka, ča, ṭa, ta, pa), v rámci řady vždy dvojice neznělých (bez přídechu a s přídechem), dvojice znělých a odpovídající nosová souhláska. Nakonec přicházejí polosamohlásky, sykavky a ostatní.\n\n\nPodstatná jména rozlišují jednotné a množné číslo. V každém čísle mohou nabývat až čtyř různých tvarů podle užití ve větě a vztahu ke slovesu (pádové koncovky). U indických autorů se ovšem můžeme setkat s rozlišením šesti až osmi pádů \"(vibhakti)\" v souladu s tradiční gramatikou sanskrtu. V bengálštině jsou ale některé tyto „pády“ realizovány s pomocí záložky (postpozice) a tvary dativu a akuzativu se neliší vůbec.\n\nDvanáct osobních zájmen rozlišuje mluvnické kategorie osoby, úrovně zdvořilosti a čísla, nikoli však rodu. Důvěrné tykání ve druhé osobě se používá vůči dětem, sluhům a božstvům. Neutrální úroveň zhruba odpovídá českému tykání mezi přáteli, v ostatních případech se používá zdvořilá úroveň. Ve třetí osobě se použije zdvořilá úroveň, pokud hovoříme o někom, komu bychom vykali.\n\nMluvnické číslo se ve větě pozná podle podmětu, např. podle osobního zájmena. Samotné slovesné tvary číslo nijak nerozlišují. Níže uvedené příklady obsahují zájmeno jako podmět (protože je z něj vidět osoba a stupeň zdvořilosti), toto zájmeno je v jednotném čísle, ale v množném čísle by tvary slovesa zůstaly stejné, stačilo by vyměnit zájmeno. Dále se vždy shodují zdvořilé tvary slovesa ve 2. a 3. osobě.\n\nSlovesný tvar se sice píše jako jedno slovo, ale vznikl spojením nedokonavého příčestí plnovýznamového slovesa (যাইতে) a určitého tvaru pomocného slovesa být (ছি, ছিস্, ছ, ছেন, ছে). „Právě jdu“ se tedy doslovně přeloží jako „jsem jdoucí“.\n\nSlovesný tvar se sice píše jako jedno slovo, ale vznikl spojením dokonavého příčestí plnovýznamového slovesa (গিয়া) a určitého tvaru pomocného slovesa být (ছি, ছিস্, ছ, ছেন, ছে).\n\nTvoří se spojením dokonavého příčestí plnovýznamového slovesa (গিয়া) a minulého určitého tvaru pomocného slovesa být (ছিলাম, ছিলি, ছিলে, ছিলেন, ছিল).\n\nTvoří se spojením nedokonavého příčestí plnovýznamového slovesa (যাইতে) a minulého určitého tvaru pomocného slovesa být (ছিলাম, ছিলি, ছিলে, ছিলেন, ছিল).\n\nTvoří se analyticky pomocí nedokonavého příčestí plnovýznamového slovesa (যাইতে) a budoucího určitého tvaru pomocného slovesa být (থাকিব, থাকিবি, থাকিবে, থাকিবেন).\n\nTyto tvary se používají jednak pro vyjádření podmiňovacího způsobu, jednak pro opakovaný minulý čas (anglické I used to go).\n\n"}
{"id": "72566", "url": "https://cs.wikipedia.org/wiki?curid=72566", "title": "Škoda 9Tr", "text": "Škoda 9Tr\n\nŠkoda 9Tr je model československého trolejbusu, který byl vyráběn od počátku 60. let 20. století více jak 20 let. Výroba probíhala v závodě Škoda v Ostrově nad Ohří. Vůz 9Tr se ve své době stal převratným typem, rozšířil se do mnoha zemí světa, často bývá přirovnáván k tramvaji Tatra T3. Po sovětském ZiU-9 je druhým nejvyráběnějším trolejbusem na světě.\n\nJedná se o dvounápravový trolejbus, který konstrukčně i technicky vychází z předchozího osvědčeného typu 8Tr. Vozidlo má samonosnou karoserii. Kostra karoserie (svařená ze speciálních ocelových nosníků a výlisků) je z vnější strany oplechována. V interiéru jsou stěny pokryty umakartem. Na pravé straně vozové skříně se nacházejí dvoje (u některých vozů určených pro export) nebo troje čtyřkřídlé skládací dveře. Sedadla pro cestující jsou uspořádána příčně a jsou (kromě 2. prototypu) polštářovaná – vyplněná pěnovou pryží a pokrytá potahy z umělé hmoty.\n\nOdpružení náprav bylo mechanické pomocí listových pružin. V první polovině 60. let bylo v jednom voze použito hydropneumatické odpružení, které udržovalo stálou výšku podlahy nad zemí (vůz s označením 9TrP). Od roku 1977 byly nově vyráběné trolejbusy vybaveny hydraulickým posilovačem řízení (vozy 9TrH a 9TrHT).\n\nElektrická výzbroj prvního prototypu se prakticky shodovala s předchozím typem 8Tr. Ve druhém prototypu už byly uplatněny inovované trakční motory, které se poté používaly i nadále. Ve vozech 9Tr byla použita odporová elektrická výzbroj, která ale nebyla příliš hospodárná. Na začátku 70. let byla vyvinuta nová, úspornější tyristorová výzbroj (prototyp 9TrBKR, jiným označením 9TrT), která byla od roku 1979 vyráběna sériově (trolejbusy s označením 9TrHT).\n\nPrvní prototyp, který se od ostatních později vyrobených vozidel odlišoval (vypadal jako zmodernizovaný vůz Škoda 8Tr), byl vyroben ještě v plzeňském závodě v roce 1958. Po různých zkouškách byl vůz o rok později zapůjčen do Prahy pro porovnávací zkoušky dvounápravových a třínápravových trolejbusů. Po jejich ukončení byl roku 1960 v Plzni zařazen do pravidelného provozu. Obdržel evidenční číslo 166, v roce 1974 byl vyřazen a později sešrotován.\nDruhý prototyp trolejbusu 9Tr, který se stal základem pro sériovou výrobu (spuštěnou roku 1961), opustil brány výrobního závody v roce 1960. O rok později byl zařazen do pravidelného provozu v Plzni. Ale již na podzim 1962 musel být kvůli vážnému poškození z nehody vyřazen a sešrotován.\n\nV roce 1961 byl vyroben jeden kus tzv. lázeňského prototypu označovaného jako 9TrL. Dvoudveřový vůz byl zařazen do provozu v Plzni, kde pod číslem 194 jezdil do roku 1976.\n\nO rok později, v roce 1962, byl vyroben prototyp trolejbusu s hydropneumatickým odpružením. Vůz, označený jako 9TrP, byl podroben ověřovacím zkouškám. V roce 1965 byl odprodán do Děčína, kde obdržel evidenční číslo 13/II. Kvůli častým závadám byl o pět let později vyřazen (odstaven byl již od roku 1969).\n\nPrototypy vozů 9TrBKR, respektive 9TrT, (s úspornější a modernější tyristorovou výzbrojí) byly vyrobeny na začátku 70. let. V roce 1970 to byl první prototyp, který byl ještě téhož roku zařazen do provozu v Plzni. Zde jezdil pod evidenčním číslem 247 do roku 1983, kdy byl vyřazen a zřejmě sešrotován. Druhý prototyp, vyrobený roku 1972, byl v provozu v Brně s evidenčním číslem 3084 až do roku 1989.\n\nV letech 1958 až 1981 bylo vyrobeno ve 28 výrobních sériích celkem 7372 vozů (včetně verzí 9TrL, 9TrP, 9TrT, 9TrH a 9TrHT).\n\nVýčet měst, kam byly dodány nové vozy Škoda 9Tr, zřejmě není kompletní. Taktéž nejsou uvedena města, kam se trolejbusy Škoda 9Tr dostaly až jako ojeté.\n\nV roce 1969 měl Dopravní podnik města Ústí nad Labem obdržet dvacet trolejbusů Škoda 9Tr pro tehdy plánovaný trolejbusový provoz, v říjnu 1969 byl ale celý projekt zrušen.\n\nV Česku se stala posledním městem, kde byly vozy 9Tr v pravidelném provozu, Jihlava. Poslední vůz zde vyjel 30. května 1997. Na Ukrajině jezdí tyto trolejbusy v hojném počtu dodnes.\n\n\nBulharsko:\n\nLitva:\n\nNěmecko:\n\nPolsko:\n\nSlovensko:\n\nRusko:\n\nUkrajina:\n\nNorsko:\n\nSoukromé sbírky:\n\n"}
{"id": "72568", "url": "https://cs.wikipedia.org/wiki?curid=72568", "title": "Logoterapie", "text": "Logoterapie\n\nLogoterapie je psychoterapeutická metoda vyvinutá Viktorem E. Franklem v první polovině 20. století. Vedle Freudovy „\"touhy po slasti\"“ a Adlerovy „\"touhy po moci\"“ přichází s třetí základní lidskou potřebou „\"touhy po smyslu\"“. Odtud pramení název Logoterapie, z řeckého \"logos\"-smysl.\n\nNěkdy je také Logoterapie označována za „\"třetí vídeňskou školu psychoterapie\".“ Logoterapie patří mezi tzv. \"humanistické psychoterapie\", zároveň vychází z existencialismu.\n\nLogoterapii snad nejlépe přiblíží tato Franklova věta:\n„O otázce, 'Jaký má život smysl?,' se domnívám, že je špatně položena a že správně zní: 'Jaký smysl chci dát svému životu?'“\n\nKrátkým úvodem do Logoterapie může být i Franklova nejznámější kniha \"Člověk hledá smysl. Úvod do Logoterapie\" (1994), ve které popisuje své zkušenosti z koncentračních táborů i to jak ovlivnily jeho psychoterapeutický systém. Své zážitky z vyhlazovacího tábora líčí v knize \"A přesto říci životu ano\", kde se dozvídáme, jak logoterapie vznikala a jak byla aplikována Franklem přímo v lágru.\n\nLogoterapií se zabývá např. Franklova žačka Elisabeth Lukas, Alfried Längle, Jaro Křivohlavý, Eugenio Fizzotti, Peter Tavel, Martina Kosová a další. V Česku v logoterapii a existenciální analýze aktivně pokračuje Společnost pro logoterapii a existenciální analýzu (SLEA) a Institut Pro Integrativní Psychoterapii A Psychologické Poradenství (IPIPAPP).\n\nSmysl v životě může člověk podle Frankla najít:\n\nV každé této události lze totiž nalézat a uskutečňovat určité hodnoty, které přinášejí uspokojení a smysl. Frankl je označuje jako:\n\nZákladní myšlenkou logoterapie je, že pokud není touha po smyslu naplněna, vede to od frustrace až k existenciálnímu vakuu. Člověk začíná pochybovat o smyslu své existence, o smyslu života vůbec. (Tomuto fenoménu je blízká tzv. nedělní neuróza - během volna zasahuje pocit existenciální prázdnoty plnou silou, není tlumen rutinní prací v zaměstnání.) Pokud se tato frustrace dále rozvíjí, může to vést až k depresi, neuróze nebo dokonce sebevraždě.\n\nLogoterapie pak pomáhá pacientovi najít východisko z jeho existenciální frustrace. Využívá k tomu průzkumu a podpory osobního hodnotového žebříčku pacienta. Za základní atributy lidského života považuje svobodu a odpovědnost vůči svědomí.\n\nLogoterapii proslavila i technika tzv. \"paradoxní intence\". Jedná se o techniku vhodnou především k léčení strachu před strachem, fóbií (např. strach z velkého prostoru, strach z hadů), strach před sebou samým. Pacient je vyzván, aby si přál paradoxně právě to, čeho se bojí. Jako příklad z praxe lze uvést léčbu nespavosti, kdy si pacient stále opakuje „Nesmím usnout! Nesmím usnout…,“ což ho zbaví strachu z toho, že neusne, uvolní se a usne. Dnes se paradoxní intence používá i v jiných psychoterapeutických směrech, například KBT, gestalt terapii a jinde\n\nDalší technika využívána v logoterapii je tzv. \"dereflexe\". Pokud pacienti sami sebe příliš pozorují (\"hyperreflexe\") a tím si brání bezprostředně prožívat, oč jde,\npoužívá se logoterapeutická technika dereflexe. Místo toho, aby pacienti sami sebe pozorovali, musí na sebe zapomenout. Heslo pro svobodnou a uzdravující ignoranci zní: pryč od - směrem k. Pryč od symptomu směrem k smysluplnému cíli. Redukce symptomu je vedlejším produktem zaměřenosti na smysluplný cíl.\n\nTechnika využívaná při nezdravém postoji k životu, který se projevuje pasivitou, přijmutí role oběti, rezignací, zoufalstvím, stagnací, lhostejností. Technika směřuje ke zdravému postoji k životu, kdy se člověk považuje za tvůrce svého života, i když si uvědomuje své vnitřní i vnější hranice. Tato technika využívá metody \"cesta časem\", \"imaginace následků\" nebo objevením souvislostí mezi hodnotou a cenou. Cesta časem spočívá v náhledu na vlastní situaci z jiné časové perspektivy a imaginace následků ve vyslovení všech strachů a s nimi spojených následků, které klient má (věta psychoterapeuta využívající tuto metodu nejčastěji zní \"Co se stane pak?\"). Vyslovením všech obav dochází ke snížení existenciálního ohrožení a uvědomění si vlastních sil.\n\nDále využívá metod rituálů (k podpoře emočního odpoutání nebo podpoře nové cesty v životě), smíření se s vlastní minulostí, změnou atmosféry (změna okolí, květinová výzdoba, péče o zevnějšek, změna stravy).\n\n\n"}
{"id": "72570", "url": "https://cs.wikipedia.org/wiki?curid=72570", "title": "Zuzana Voglicková", "text": "Zuzana Voglicková\n\nZuzana Voglicková byla hospodyní šumperského děkana Kryštofa Aloise Lautnera od podzimu 1673, kdy mu zemřela matka, která mu do té doby vedla domácnost. Byla proslulá svou neobyčejnou krásou. Soudcem Bobligem byla obviněna z čarodějnictví. Zpočátku statečně vzdorovala, vydržela drcení palců palečnicemi, nakonec však její odpor zlomila obávaná španělská bota. Popravena byla spolu s Marií Sattlerovou 7. prosince 1682. Vzhledem k údajnému znesvěcení hostie jí byly žhavými kleštěmi uštípnuty tři prsty na pravé ruce, poté byla sťata a tělo i s prsty spáleno.\n"}
{"id": "72576", "url": "https://cs.wikipedia.org/wiki?curid=72576", "title": "Pexeso", "text": "Pexeso\n\nPexeso je karetní hra pro nejméně dva hráče zaměřená na paměť a soustředění. V anglosaském světě je známa například pod názvy \"Pairs\" (1940), \"Memory\" (po roce 1946), případně \"Concentration Memory Game\". Název PEXESO je český akronym vzniklý ze sousloví \"pekelně se soustřeď\". Hraje se se speciální sadou karet. Balíček se skládá ze sudého počtu, nejčastěji 64 karet, které tvoří dvojice. Cílem hry je nalézt co nejvíce dvojic.\n\nPředchůdce Pexesa bychom mohli najít v tradiční japonské hře se škeblemi zvané Kai awase, doložené od 12. století.\n\nV druhé polovině šedesátých let uváděla Československá televize soutěžní hru scenáristy Jaroslava Dietla \"Pekelně se soustřeď\". Karetní hru na podobném principu následně (přibližně v roce 1965) vydalo nakladatelství Pressfoto, které ji v dalších letech vydávalo v mnoha tematických mutacích. První vydané pexeso obsahovalo 32 párů fotografií z tehdy populárního filmu \"Poklad na Stříbrném jezeře\". Za tvůrce se považuje výtvarník Zdeněk Princ. Aby nebylo nutné pořizovat licenci za původní název televizní soutěže, vznikl akronym \"PEXESO\".\n\nKarty se zamíchají a rozloží lícem dolů tak, aby žádný z hráčů neznal rozložení karet. Hráči postupně otáčí dvojici karet lícem vzhůru, aby je viděli i ostatní hráči. Pokud karty patří k sobě (stejný obrázek), hráč je odebere a otáčí další dvojici (lze hrát i variantu, ve které i po nalezení shodné dvojice pokračuje další hráč v pořadí). Pokud karty k sobě nepatří, otočí je zpět lícem dolů a pokračuje další hráč v pořadí. Hraje se tak dlouho, dokud nejsou všechny karty rozebrány. Vítězem se stane hráč s největším počtem nalezených dvojic.\n\nHrají se ve čtyřech, protilehlé dvojice spolu. První hráč kartičku otočí, druhý též, třetí v kruhu (spoluhráč prvního) též. Pokud najde třetí hráč shodnou dvojici s kartou otočenou prvním hráčem vyřadí ji, otáčí další kartu a pak pokračuje hráč čtvrtý. Pexesa se na konci hry sčítají za celou dvojici hráčů. Hráči se musí před hrou dohodnout, zda si mohou hlasitě radit, či nikoli.\n\nSada mariášových karet se rozloží na stole do pěti řad po šesti listech, v šesté řadě zůstanou jen dvě zbývající karty. Hraje se pak podle běžných, dodnes používaných pravidel. Zkušenější hráči mohou hrát s kartami žolíkovými.\n\nExistuje Klub sběratelů pexes.\n\n"}
{"id": "72577", "url": "https://cs.wikipedia.org/wiki?curid=72577", "title": "Národní výbor", "text": "Národní výbor\n\nNárodní výbor byl\n\nNárodní výbory byly též různé orgány budované po vzoru Národního výboru československého od roku 1918\n\nNárodní výbor (1945–1990) – československé orgány státní správy na nižších úrovních:\n\n"}
{"id": "72580", "url": "https://cs.wikipedia.org/wiki?curid=72580", "title": "Státní svátky Albánie", "text": "Státní svátky Albánie\n\nToto je seznam státních svátků, které se slaví v Albánii.\n"}
{"id": "72581", "url": "https://cs.wikipedia.org/wiki?curid=72581", "title": "Tokušima", "text": "Tokušima\n\nTokušima (徳島市; \"Tokušima-ši\") je hlavní město prefektury Tokušima na ostrově Šikoku v Japonsku.\n\nV roce 2003 mělo město podle odhadu 267 343 obyvatel a hustotu osídlení 1 398,02 ob./km². Celková rozloha města je 191,23 km².\n\nMěsto leží v severovýchodní části prefektury Tokušima u ústí řeky Jošino. Uspořádání a organizace Tokušimy je typické pro japonská hradní města (tj. města stavěná kolem hradu).\n\nTokušima je známá svým srpnovým tanečním festivalem Awa Odori, při kterém tanečníci (od dětí až po profesionály) tančí v tradičních kostýmech za doprovodu hudby a zpěvu.\n\nModerní město Tokušima bylo založeno 1. října 1889.\n\n\n\n"}
{"id": "72583", "url": "https://cs.wikipedia.org/wiki?curid=72583", "title": "Národní výbor československý", "text": "Národní výbor československý\n\nNárodní výbor československý byl orgánem české (československé) politické reprezentace na konci první světové války. Vznikl 13. července 1918 přetvořením Národního výboru. Jeho úkolem byla příprava převzetí státní moci a vypracování zákonů nového státu. \n\nPředstavitelé Národního výboru (\"„muži 28. října“\"), vyhlásili dne 28. října 1918 v Praze samostatný československý stát a vydali první zákon, zákon o zřízení samostatného státu československého. Tentýž den byli do Národního výboru přibráni 4 slovenští zástupci.\n\n14. listopadu 1918 bylo z Národního výboru vytvořeno Revoluční národní shromáždění, které předalo výkonnou moc první československé vládě Karla Kramáře, jmenované téhož dne. Ta převzala vládu od Masarykovy Prozatímní československé vlády, uznané 14. října v Paříži západními mocnostmi.\n\nSložení Národního výboru odpovídalo výsledkům voleb do říšské rady v roce 1911. \n\nPředsedou Národního výboru byl Karel Kramář, místopředsedou Antonín Švehla, jednatelem František Soukup.\n"}
{"id": "72586", "url": "https://cs.wikipedia.org/wiki?curid=72586", "title": "Stěžeň", "text": "Stěžeň\n\nStěžeň je u plachetnice dlouhý vertikální stožár, na kterém jsou zavěšena ráhna a plachty, je tedy nejdůležitější součástí takeláže. Větší lodě mají několik stěžňů, které mají různou velikost a umístění. Stěžeň je zapuštěn do paluby lodi a přenáší sílu větru k pohonu lodi.\n\nAž do 20. století se lodní stěžně vyráběly ze dřeva. Původně stěžeň tvořil vždy jeden celý kmen. Velikost lodí se zvětšovala, a tak později se jeden stěžeň vyráběl až ze tří kmenů. Vyšší část stěžně se nazývá čnělka.\n\nStěžeň je na lodi často stabilizován soustavou lan - stěhů, úponů a pardun.\n\n\nOd konce 20. století se plachetnice a jachty používají prakticky pouze pro rekreační a sportovní účely.\nV roce 1930 se objevily první plachetnice se stěžni z hliníku.\nOd 90. let 20. století se používají pro stavbu stěžňů kompozitní materiály, které mají ještě lepší vlastnosti. Nové materiály umožňují stavět velmi dlouhé stěžně z jediného kusu materiálu. Ty pak mají výbornou pevnost a dobré aerodynamické vlastnosti.\n\n\n"}
{"id": "72591", "url": "https://cs.wikipedia.org/wiki?curid=72591", "title": "Tygr ussurijský", "text": "Tygr ussurijský\n\nTygr ussurijský (\"Panthera tigris altaica\"), též známý jako tygr sibiřský, amurský, altajský, korejský, mandžuský nebo severočínský je největší známou kočkovitou šelmou a po medvědu kodiakovi a ledním medvědovi třetí největší suchozemskou šelmou vůbec. Jedná se o poddruh tygra. Nejpoužívanější český název \"ussurijský\" není v ostatních jazycích tak častý. Pochází od názvu řeky Ussuri v ruském Přímořském kraji, která protéká oblastí, v níž se tygr ussurijský dnes převážně vyskytuje. Počet jedinců žijících ve volné přírodě dosahuje asi 560 kusů a v posledních několika desetiletích stále vzrůstá.\n\n\nTygr ussurijský je (spolu s tygrem indickým) největší a nejmohutnější kočkovitá šelma, samci mohou vážit přes 300 kg. Samci jsou výrazně větší než samice: hmotnost těla u samic kolísá mezi 100 až 180 kg, kdežto hmotnost samců dosahuje 170 až 306 kg. Největší v zajetí chovaný tygr byl dlouhý 3,7 m a vážil přes 423 kg. Průměrná historická hmotnost samců získaná porovnáním všech dostupných dat je 215 kg, samic 137 kg. Současná divoce žijící populace je menšího vzrůstu (189 kg, 128 kg). Tento úbytek na váze je patrně zapříčiněn zejména poklesem stavů zvěře, která je kořistí tygrů. V souvislosti se zlepšující se ochranou životního prostředí v dané oblasti lze v posledních letech pozorovat narůst hmotnosti tygrů - tedy postupný návrat k velikostem, kterých dosahovali v minulosti. Samci ussurijských tygrů chovaní v zajetí dosahují průměrné váhy kolem 220 kg.\nV porovnání s ostatními poddruhy tygra je tygr ussurijský světlejší a kresba je spíše tmavě hnědá než černá. Bílé zbarvení spodní strany těla dosahuje velmi vysoko na boky. Také na ocase se základní zbarvení uplatňuje pouze v jeho první třetině až polovině, jinak je základní zbarvení ocasu bílé. Nepříliš husté pruhy jsou příčné a málokdy komplikovaněji členěné, nejčastěji jsou jen zdvojené. Na stehnech a na bocích jako i v první třetině až polovině ocasu je jejich zbarvení šedohnědé nebo šedé. Pruhy jsou na ostatních místech těla leskle černé. Samci mají obvykle na kořeni ocasu typickou kresbu v podobě protáhlého obráceného U.\n\nSrst je dlouhá a hustá, typickým znakem ussurijského tygra jsou dlouhé světlé licousy. V oblasti, kde žijí, po většinu roku leží sníh, tygři jsou proto přizpůsobeni chladnému podnebí – i jejich tlapy jsou větší než u ostatních tygrů a slouží jim jako sněžnice při pohybu ve sněhu.\n\nVyskytuje se v oblastech tajgy, v hustých porostech okolo řek a jezer, listnatých, smíšených i jehličnatých lesích. K životu potřebuje velké území člověkem nedotčené krajiny.\n\nTygr ussurijský žil původně na rozsáhlém území mezi Bajkalem a pobřežím Ochotského moře, v současnosti žije takřka výhradně na omezeném území východního Ruska v blízkosti řeky Ussuri, přítoku Amuru v Přímořském a Chabarovském kraji. Tuto oblast sdílí s levhartem mandžuským (\"Panthera pardus orientalis\") a oba tyto druhy jsou přísně chráněny. Asi 10 % tygrů ussurijských žije v Číně.\n\nPopulace těchto tygrů čítala ve 30. letech 20. století asi jen 30 kusů, v roce 1992 v horách Sichote-Aliň žilo 250 kusů, do roku 2004 vzrostla populace na 350 kusů a v roce 2015 se pohybovala okolo 560 jedinců. Odhaduje se, že v pohoří Čching-paj (Pektu) na pomezí Mandžuska a Koreje jich ještě žije asi 20 kusů.\n\nTygr ussurijský je vrcholovým predátorem, kromě člověka nemá přirozeného nepřítele. Ve svém teritoriu pronásleduje vlky a levharty a má-li příležitost, zabíjí je.\n\nTygr ussurijský žije v doupěti v jeskyni či pod vývratem stromu, odkud podniká za dne i za soumraku po pravidelných stezkách výpravy za kořistí. Rádi plavou a přeplavou široké řeky nebo mořské úžiny. K vyhlédnuté kořisti se nejprve připlíží a pak jí srazí rychlým skokem. Asi z 85 % se živí jelení zvěří a divokými prasaty, loví také goraly, v případě nutnosti i menší savce, jako jsou zajícovci, nepohrdne ani rybami. Příležitostně loví i medvědy, a to i plně dospělé samce. Větší kořist si tygr ukrývá a opět se k ní vrací. Je to samotář, tygři se setkávají jen při páření, jinak si své teritorium před ostatními jedincí hájí.\n\nDoba rozmnožování není vázána na určité roční období. Na většině areálu rozšíření tohoto tygra dochází k hledání partnerů a k páření nejčastěji během zimy a na jaře, asi od konce listopadu do dubna. Samice se častokrát vydává sama na cesty a hledá partnera. Tygři se páří opakovaně a zůstávají po celou dobu říje pohromadě. Tygřice je březí v průměru 104 až 106 dní. Gravidita ve většině případů netrvá méně než 96 dní a déle než 111 dní. Obvykle se narodí 2 nebo 3 mláďata. Výjimečně může být jen jedno mládě nebo ještě výjimečněji pět nebo dokonce i šest mláďat. V přírodě však nikdy tygřice neodchovají více než tři nebo maximálně čtyři mláďata. Tygřice bere svá mláďata na lov kolem pěti až šesti měsíců.\n\nTygr ussurijský jménem „Hodori“ byl vybrán jako maskot Olympijských her v Soulu v roce 1988 v Jižní Koreji.\n\nV zajetí žije více tygrů než ve volné přírodě. V zoologických zahradách na celém světě je chováno přes 1000 tygrů, kteří se poměrně dobře množí. V evropských zoo sdružených do EAZA (v rámci Evropského záchovného programu) jich bylo v létě 2019 chováno přibližně 240. U člověkem odchovaných velkých šelem je jen malá šance, že se je podaří vrátit do přírody, protože již ztratily strach z lidí a schopnost samostatně lovit.\n\nZatímco v přírodě se zpravidla dožívají maximálně 10 let, v lidské péči žijí výrazně déle – až 17 let.\n\nV Česku chovají tygry ussurijské nejen tradiční zoologické zahrady sdružené v UCSZOO, ale také menší zařízení:\n\n\nChov tygra ussurijského v Zoo Praha započal již ve 40. letech 20. století. Pravděpodobně prvním jedincem (není zcela zřejmé poddruhové určení) byl samec Franz. První jasně potvrzený tygr ussurijský byl ale až v roce 1953 (samice Máša). Chovný pár Amur a Ťapka přišel z volné přírody o dva roky později. První odchov se podařil v roce 1961. Na sklonku roku 1989 přišel do zoo ve věku půl roku samec Ligar, který uhynul v roce 2004. Dlouholetým symbolem tygrů v Zoo Praha byl samec Priam, kterému se však říkalo Assuri, respektive po domácku Asík. Narodil se 14. 7. 1987. Kvůli komplikacím v jeho odchovu musel jít na umělý odchov u chovatelky. Přes určité zdravotní problémy v dětství dospěl a stal se otcem několika mláďat. Krátkodobý pobyt v Olomouci mu po pokousání samicí přivodil kulhání, které nešlo operativně odstranit, a tak jej všichni návštěvníci mohli bezpečně rozpoznat právě podle chůze. Asík uhynul v úctyhodném věku devatenácti let. V roce 2016 pak uhynul samec Xeron, taktéž několiknásobný otec napříč evropskými zoo.\n\nV roce 2016 byly mj. chovány dvě samice. Od roku 2004 je to samice Marylei z Kanady. V říjnu 2016 byla ze Zoo Ostrava dovezena poslední tamní samice tygra ussurijského Mája.. Ke konci roku 2017 i 2018 byl chován samec a samice. V květnu 2019 byla z německé Zoo Duisburg dovezena samice. Jmenuje se Arila a do expozičního výběhu byla prvně vpuštěna na počátku srpna 2019. Doplnila tak pár k samci Rádžovi po úhynu staré samice.\n\nDosud se podařilo odchovat přes padesát mláďat.\n\nTygry ussurijské je možné pozorovat v horní části zoo, v rámci expozičního celku Severský les; konkrétně ve zrekonstruované expozici, která svou současnou podobu získala letech 2004–2005. Nechybí v něm vodní kaskáda či jezírko.\n\n"}
{"id": "72593", "url": "https://cs.wikipedia.org/wiki?curid=72593", "title": "Prysk", "text": "Prysk\n\nPrysk (německy \"\") je obec v okrese Česká Lípa v Libereckém kraji, na západě Lužických hor, severně od Kamenického Šenova, v nadmořské výšce 468 metrů. Obec leží v Chráněné krajinné oblasti Lužické hory, v údolí Pryského potoka. Dnes má charakter rekreační obce. Žije zde  obyvatel.\n\nMísto je uváděno v roce 1382 jako Pryska (označení podle pramene - prýskající, tryskající voda). Tradiční sklářská výroba.\n\nNa jaře 2014 obec získala vlastní vlajku a znak.\n\n\n"}
{"id": "72601", "url": "https://cs.wikipedia.org/wiki?curid=72601", "title": "Revoluční národní shromáždění", "text": "Revoluční národní shromáždění\n\nRevoluční národní shromáždění, také Národní shromáždění československé, byl nejvyšší zastupitelský a zákonodárný orgán v době vzniku Československa v letech 1918–1920.\n\nVzniklo 14. listopadu 1918. Sídlem národního shromáždění se postupně stalo pražské Rudolfinum, avšak první zasedání se konala v Thunovském paláci. Prvním předsedou byl novinář a sociálně-demokratický politik František Tomášek. První slavnostní zasedání zvolilo prezidentem republiky Tomáše Garrigue Masaryka a jmenovalo vládu, v jejímž čele stanul Karel Kramář (vláda Karla Kramáře). Po obecních volbách v roce 1919, které přinesly výrazné zisky levici, ji vystřídala první vláda Vlastimila Tusara.\n\nFungování parlamentu řídila Prozatímní ústava. V následujících měsících přijal tento zákonodárný sbor klíčové zákony související se vznikem samostatného státu a v závěru svého funkčního období došlo i k přijetí ústavy ČSR. Činnost Revolučního národního shromáždění byla ukončena parlamentními volbami v roce 1920, po nichž se ustavilo volené dvoukomorové Národní shromáždění republiky Československé.\n\nRevoluční národní shromáždění vzniklo z Národního výboru československého jeho rozšířením podle tzv. \"Švehlova klíče\" na základě výsledků voleb do říšské rady roku 1911. Původně mělo 256 členů, ale v březnu 1919 byl ústavním zákonem jejich počet zvýšen na 270 (další místa byla uvolněna zejména pro poslance za Slovensko, kde bylo nutno efektivněji bojovat proti právnímu dualismu – na Slovensku platily staré uherské předpisy, v ostatních zemích předpisy rakouské). V parlamentu zasedali jen poslanci české a slovenské národnosti (německá a maďarská menšina zastoupena nebyla, stejně jako Podkarpatská Rus, jejíž státoprávní poměr k Československu ještě nebyl dořešen).\n\nJe uvedeno pořadí, název strany a počet přidělených mandátů.\n\n\n"}
{"id": "72605", "url": "https://cs.wikipedia.org/wiki?curid=72605", "title": "Agrippina mladší", "text": "Agrippina mladší\n\nIulia Agrippina (6. listopadu 15 nebo 16, Oppidum Ubiorum, dnes Kolín nad Rýnem – březen 59, Kampánie), zvaná na odlišení od své matky Agrippina mladší ( ), byla dcera vojevůdce Germanika a Agrippiny starší, dcery Marka Vipsania Agrippy a vnučky Augusta. Její syn Nero se stal v pořadí pátým římským císařem, ona sama byla pět let provdána za čtvrtého císaře Claudia.\n\nAgrippina přišla na svět v sídlišti Ubiů na Rýně, v době, kdy její otec velel legiím v Germánii. O jejím dětství nejsou známy bližší podrobnosti. Roku 28 ji provdali za pozdějšího konzula Gnaea Domitia Ahenobarba, jemuž roku 37 porodila jediného syna Lucia, pozdějšího císaře Nerona. Její bratr Caligula, který se téhož roku stal císařem, ji spolu s oběma sestrami Drusillou a Livillou dal zpočátku uctívat jako bohyni, po Drusillině smrti ji však kvůli údajnému komplotu poslal do vyhnanství na Pontinské ostrovy. Odtud se směla vrátit až po Caligulově zavraždění v roce 41, kdy se císařem stal její strýc Claudius.\n\nV době svého návratu byla už dva roky vdovou, a uzavřela proto nový sňatek se senátorem Gaiem Sallustiem Crispem Passienem, který se na Claudiovo naléhání musel rozvést se svou dosavadní ženou. Podle Suetonia prý Crispa, disponujícího značným bohatstvím, kolem roku 47 otrávila. Nové manželství uzavřela v roce 49 s Claudiem, který jí o rok později propůjčil titul \"Augusta\".\n\nJejí snahou bylo zajistit synovi Luciovi následnictví, ačkoli Claudius měl vlastního syna Britannika. Dne 25. února 50 Claudius Lucia adoptoval (jeho nové jméno znělo Nero Claudius Caesar Drusus Germanicus) a 4. března 51 ho nechal zvolit předákem mládeže (\"princeps iuventutis\"). V téže době bylo po Agrippině pojmenováno její rodiště na Rýně, kde vznikla kolonie veteránů (\"Colonia Claudia Ara Agrippinensium\", zkráceně \"Colonia Agrippina\").\n\nV roce 54 císař Claudius zemřel, podle antických autorů otráven Agrippinou, a Nerona prohlásili císařem. Agrippina patrně doufala, že bude vládnout synovým prostřednictvím, ale Nero se postupně vymaňoval z jejího vlivu. Nakonec mu matčina snaha zasahovat do státních záležitostí začala vadit, a rozhodl se proto ji násilím odstranit. Třikrát se ji pokusil otrávit a utopit, ale bez úspěchu. Dal dokonce postavit loď, jež se měla na moři rozpadnout, Agrippina však dokázala doplavat ke břehu, kde ji vylovila rybářská loď. Život jí to nezachránilo – Nero poslal do jejího domu vrahy, kteří ji zabili.\n\nJako u většiny příslušníků julsko-klaudijského rodu je obraz Agrippiny ovlivněn antickými autory (především Tacitem a Suetoniem), jejichž informace nedovolují zcela objektivní posouzení. Podle pramenů byla Agrippina rozkazovačná, ovlivňovala lidi kolem sebe, měla ráda drahé věci, a pro svého syna a pro svůj úspěch u dvora byla ochotna udělat cokoli.\n\n\nPrameny\n\nBibliografie\n\n"}
{"id": "72607", "url": "https://cs.wikipedia.org/wiki?curid=72607", "title": "Vracov", "text": "Vracov\n\nVracov ( , historicky také \"Pracov\") je město v okrese Hodonín v Jihomoravském kraji, 8 km jihovýchodně od Kyjova. Žije zde obyvatel.\n\nPrvní písemná zmínka o osadě na místě nynějšího města pochází z roku 1201. Mezi lety 1230 a 1240 byl vybudován místní kostel; ten byl v roce 1565 přestavěn a v letech 1604 a 1612 doplněn zvony. Ve 13. století Vracov byl důležitým lokálním centrem, kam byly z Břeclavi přestěhovány i krajské úřady, a břeclavský kraj se po několik desetiletí nazýval krajem vracovským (pracovským). Od roku 1274 je Vracov nazýván městečkem. Význam obce začal klesat na přelomu 13. a 14. století, kdy okolo nově založeného hradu vzniklo městečko Bzenec. Krajské úřady se přesunuly do Bzence (a později do Uherského Hradiště), a v roce 1335 byl Vracov přičleněn k bzeneckému panství.\n\nV roce 1518 obdržel Vracov právo várečné a od té doby se nazývá městysem. Urbář z roku 1604 obsahuje řadu podrobností o městě, např. výši odváděných poplatků z pozemků a vinic (130 rýnských). Urbář také uvádí několik příjmení, jež se ve městě vyskytují i začátkem 21. století – Mívalt, Nikl nebo Repík. Během třicetileté války přišel Vracov o značnou část populace. V druhé polovině 17. století tak došlo k nové kolonizaci a přírůstku obyvatel, z poloviny německé národnosti. 1. ledna 1967 byl Vracov povýšen na město.\n\nRoku 1656 měl Vracov 114 domů a 740 obyvatel, v roce 2011 zde žilo 4 484 obyvatel v 1 565 domech.\nPodle sčítání v roce 2011 žilo ve městě 2 163 mužů a 2 321 žen, tj. v procentech 48% ku 52%. Naprostá většina obyvatel se hlásila k české nebo moravské národnosti, případně národnost neuvedla; nejpočetnější národnostní menšinou byli Slováci v počtu 36 lidí. Asi čtvrtina populace, 1 067 lidí, se přihlásila k náboženské víře. Z toho většinu, 902 lidí, tvořili římští katolíci. Římskokatolická farnost je součástí kyjovského děkanátu. Ze 2 208 ekonomicky aktivních obyvatel jich 666 uvedlo, že dojíždí do zaměstnání do jiné obce.\n\n\n\nVe městě působí několik folklórních souborů a hudebních skupin. V roce 1976 byl založen folklórní soubor Marýnka. Dalším folklórním souborem je od roku 1980 Lipina, a její dětský soubor Lipinka. Nejmladším folklórním sdružením je od roku 2005 soubor písní a tanců Vracovjan. Působí zde i dechová hudba Vracovjáci.\n\nKaždoročně třetí říjnový víkend se ve městě konají tradiční krojované císařské hody „s věncem a káčerem“. Počtem krojovaných (660 v roce 2012) jde o největší hody v České republice. V hodovém průvodu 17. října 2015 byl 566 účastníky ustanoven oficiální český rekord v počtu krojovaných v jedné obci.\n\nVe městě se nachází státní mateřská škola, základní škola prvního i druhého stupně, a základní umělecká škola. V bývalé budově školy na náměstí sídlí městská knihovna a informační centrum. Část budovy radnice slouží pobočce České pošty, v jejím dvorním traktu jsou ordinace praktických a zubních lékařů. Kulturní dům s divadelním a estrádním sálem. Kino není vybaveno digitální promítací technikou a je tak bez pravidelného programu. Sportovní areál na jihovýchodě města s tenisovými kurty a fotbalovým hřištěm klubu FC Vracov. Mládežnický fotbal zde hraje FKM Morava, společné družstvo FC Vracov a TJ Sokol Vlkoš. Veřejné koupaliště se dvěma bazény na severozápadě.\n\nVracov leží na severní hranici lesní oblasti Doubrava, zvané též Moravská Sahara. Sousedí s obcemi Bzenec, Vlkoš a Vacenovice. Na severozápadě je rybník, vzniklý zaplavením naleziště rašeliny. Městem protéká Vracovský potok.\n\nMěstem prochází silnice I/54. Železniční stanice Vracov leží na trati 340, spojující Brno a Uherské Hradiště. V roce 2017 zde zastavovaly všechny osobní vlaky a většina spěšných. Spojení s okolními obcemi je zajišťováno také autobusy.\n\nMěsto leží v zóně 685 integrovaného systému Jihomoravského kraje IDS JMK.\n\n\n\n"}
{"id": "72608", "url": "https://cs.wikipedia.org/wiki?curid=72608", "title": "Macujama", "text": "Macujama\n\nMacujama (; \"Macujama-ši\") je hlavní město prefektury Ehime na ostrově Šikoku v Japonsku. Moderní město bylo založeno 15. prosince 1889.\n\nMacujama je známá pro své horké prameny (onsen) – místní lázně Dógo-onsen jsou nejstarší svého druhu v Japonsku. Druhým magnetem pro turisty je hrad Macujama (Macujama-džó).\n\nK 1. lednu 2005 mělo město 512 982 obyvatel a hustotu osídlení 1 196 ob./km². Celková rozloha města je 428,86 km².\n\nZhruba šest kilometrů západně od centra na břehu Vnitřního moře leží letiště Macujama.\n\n\n"}
{"id": "72612", "url": "https://cs.wikipedia.org/wiki?curid=72612", "title": "Brno-Maloměřice a Obřany", "text": "Brno-Maloměřice a Obřany\n\nBrno-Maloměřice a Obřany je městská část na severovýchodním okraji statutárního města Brna. Je tvořena katastrálním územím čtvrtě Obřany a většinou katastrálního území čtvrtě Maloměřice. Celková katastrální výměra činí 9,29 km². Samosprávná městská část vznikla 24. listopadu 1990. Žije zde přibližně 5600 obyvatel.\n\nRozkládá se po obou březích řeky Svitavy nedaleko Hádů, katastrální hranice mezi oběma čtvrtěmi probíhá středem řeky a Mlýnského náhonu. Pro účely senátních voleb je území městské části Brno-Maloměřice a Obřany zařazeno do volebního obvodu číslo 58.\n\nOkrajem městské části prochází velice rušná trasa velkého městského okruhu, po němž sem směřuje autobusová linka 75 či noční autobusová linka 94. Lze se sem dostat také tramvajovou linkou číslo 4. Územím městské části prochází železniční trasa z Brna do Svitav. Na ní se ve střední části maloměřického katastru nachází mamutí komplex zdejšího seřaďovacího nákladového nádraží, které zabírá značnou část maloměřického katastru. Za maloměřickým nádražím se také nachází zástavba, která je obsluhována linkami 64 a 74.\n\nNa území moderní městské části Brno-Maloměřice a Obřany existovalo významnější osídlení již v době Velkomoravské říše. Území moderní městské části původně náleželo především ke katastrálním územím Maloměřice a Obřany, okrajové části však náležely také k Židenicím, Husovicím, Bílovicím nad Svitavou (les nad pravým břehem údolí Svitavy) a Kanicím. Oba hlavní sídelní celky, jimiž jsou Maloměřice a Obřany, vznikly již ve středověku. Roku 1241 vpadli na Moravu Mongolové, kteří toho roku Maloměřice zpustošili a vypálili. Teprve na konci 13. století byly Maloměřice obnoveny. Další vážné poškození Maloměřic následovalo při obléhání Brna Švédy roku 1645. Pro změnu Obřan se obě výše zmíněné události příliš nedotkly. Ve druhé polovině 19. století pak vzniká zástavba Baarova nábřeží, patřící tehdy k obci Juliánovu \"(neměl nikdy vlastní katastr, nýbrž katastrálně spadal pod Židenice)\", nazývaná „Juliánov u Husovic“. K Brnu byly obce Maloměřice, Ořany, Husovice, Juliánov a Židenice připojeny 16. dubna 1919, pozemky patřící původně k Bílovicím nad Svitavou a Kanicím ale až při reambulaci Brna koncem 60. let 20. století. Při této reambulaci byly také nově stanoveny téměř všechny současné úseky hranic těchto katastrálních území. Další úpravy pak následovaly v 70. letech \"(změna hranice mezi k. ú. Obřany a Lesná, při níž byla stanovena linie tvořící moderní hranici městské části se sousední městskou částí Brno-sever)\" a 26. listopadu 1998 \"(malá změna hranice mezi k. ú. Maloměřice a Židenice v prostoru sousední městské části Brno-Vinohrady)\".\n\n\nNa území městské části se nachází jedna základní škola v ulici Hamry a dvě mateřské školy na Cihelní ulici a na Proškově náměstí.\n\n"}
{"id": "72625", "url": "https://cs.wikipedia.org/wiki?curid=72625", "title": "Tacitus", "text": "Tacitus\n\nPublius (též Gaius) Cornelius Tacitus (kolem 55 n. l. – 115, pravděpodobně 120, nejpozději 124) byl římský historik, právník a senátor, považovaný za jednoho z největších antických dějepisců.\n\nO Tacitově životě existují jen sporadická svědectví (proto není známo jeho praenomen) od něj samého nebo jeho současníků, především od Plinia Mladšího. Jeho rodina pocházela pravděpodobně z jedné z římských provincií, snad Galie Cisalpínské nebo Galie Narbonské, některé prameny mluví o umbrijské Interamně (dnes Terni). Rodina asi patřila k jezdeckému stavu (nižší šlechtě). Tacitus vystudoval v Římě, kde se roku 78 oženil s dcerou významné osoby veřejného života, Gnaea Iulia Agrikoly. Za císaře Vespasiána zahájil typickou úřední kariéru římského senátora (\"cursus honorum\"), poté se v roce 88 se stal praetorem a po ukončení praetury spravoval nějakou provincii (pravděpodobně Belgii). Roku 97 se stal consul suffectus, což byl politický vrchol jeho kariéry. Za vlády císaře Traiana spravoval jako konzul provincii Asii (od 112) (území dnešního západního Turecka), kde působil do roku 115 nebo 116.\n\nZastával také kněžskou funkci ve sboru \"Patnácti mužů pro výkon svátostí\".\n\nTacitus byl považován za jednoho z nejvýznamnějších řečníků své doby; řečnickému umění se věnoval stylisticky ovlivněn Markem Tulliem Ciceronem, nejvýznamnějším řečníkem zlaté latiny, ve spise \"Dialogus de oratoribus\", které pravděpodobně sepsal v mládí. Svou jazykovou povahou se tento spis liší od ostatních autorových děl. Po konzulátu (97) za císaře Nervy začal s prací na svém největším dějepisném díle, \"Dějinách\", které sahalo snad až do počátku vlády císaře Hadriána. Tacitus napsal své dějepisné dílo z pohledu senátora, který posuzoval dobu římských císařů od Tiberia po Domiciána, nakolik ještě odpovídala ideálům římské republiky. Obě hlavní dějepisná díla jsou sepsána analistickou metodou, v níž jsou události vypisovány po jednotlivých rocích, pokud sahaly do více let, bývají obvykle přerušeny do několika výkladů.\n\nTacitovy bystré a také jazykově brilantní analýzy vylíčily moderní obraz římské říše v 1. století n. l. Kritizoval dobové poměry jako projevy úpadku a pokoušel se je doložit na základě vědomě vybraných úryvků z dějin. Jemnému prokreslení charakteru tak připadla úloha zprostředkovat čtenáři naprosto přesný obraz. Tacitus si pro své psaní stanovil zásadu \"bez hněvu a stranění\" (\"sine ira et studio\") - tedy objektivního podávání zpráv - ale proti tomuto cíli se často provinil, například při charakteristice Tiberia. Přitom se Tacitovo myšlení projevuje ve stereotypních kategoriích.\n\nTacitus ve svých stěžejních, tedy dějepisných dílech projevil velké dramatické nadání. Dokázal rozepsat psychologická dramata, v nichž líčil motivy jednajících postav. Největší pozornost věnoval ctižádosti a touze po moci, ostatní vášně, třebaže je nepomíjí (milostné touhy, lačnost po bohatství), stojí v pozadí. Vysokou literární úroveň mají také portréty jednajících postav, nejznámějšími příklady jsou portrét císaře Tiberia a filosofa Petronia.\n\nTacitus patří právem mezi největší antické dějepisce také svým svědomitým přístupem k pramenům. Ačkoli všechny nejsou dnes známy, ví se, že jich bylo poměrně značné množství. Tacitus měl přístup k zápisům z jednání senátu a rozhodnutím císařského dvora, též úředním zprávám o událostech na císařském dvoře a v městě Římě. Pracoval také s \"Válkami v Germánii\" (\"Bella Germaniae\") Plinia Staršího (dnes ztracenými), s pamětmi účastníka bojů o trůn v letech 69-70 Vipstana Messally, se zápisky Cluvia Rufa, který byl konzulem za vlády Nerona a popisoval soudobé události, s pamětmi a dopisy jiných veřejně činných osob a množstvím dalších neznámých pramenů, které záměrně kombinoval.\n\n\nPodobně jako v \"Dějinách\" i v \"Letopisech\" Tacitus rozvíjí svůj pesimistický náhled na situaci římského státu, v němž politická svoboda zanikla a senátorská šlechta propadá mravní zkaženosti a již jen otrocky pochlebuje císaři. Optimisticky nahlíží Tacitus jen na správce provincií, kteří podle něj ještě (většinou vojenskými činy) pracovali pro blaho státu.\n\n"}
{"id": "72641", "url": "https://cs.wikipedia.org/wiki?curid=72641", "title": "O2 arena", "text": "O2 arena\n\nO arena je víceúčelová hala, která stojí v Libni v Praze 9, těsně u hranice Vysočan. Jejím majitelem a provozovatelem je akciová společnost Bestsport. Od počátku do 29. února 2008 nesla název Sazka Arena. Byla otevřena při příležitosti mistrovství světa v ledním hokeji 2004. Získala ocenění v soutěži Stavba roku 2004. \n\nVyužívá se pro pořádání sportovních událostí, ale i pro kulturní a zábavní akce, koncerty, veletrhy a další. Kapacita haly dosahuje až 18 000 míst. Rekord v jednorázové návštěvnosti drží kapela Metallica, jejíž koncert 2. dubna 2018 navštívilo 20 174 lidí. Celkový rekord v návštěvnosti drží zpěvák Karel Gott, jehož koncerty v o2 aréně dohromady navštívilo 87 183 lidí. Domácí zápasy zde odehrává pražský hokejový klub HC Sparta Praha.\n\nPočet míst pro diváky se mění podle druhu akce. Pro lední hokej je kapacita 17 360, pro koncert až 20 000 a pro atletiku 11 000 míst. Pro srovnání: pouze 5 týmů ze 30 z NHL hraje v současnosti (2014) na stadionech s menší kapacitou diváků pro lední hokej. Hala má variabilně přestavitelné řady. Technické vybavení umožňuje zasunout spodní část hlediště k obvodové zdi a vytvořit tak prostor pro 200 m dlouhou atletickou dráhu.\n\nHala má kruhový půdorys, celková zastavěná plocha činí cca 36 000 m². Výška objektu dosahuje 33 m. Střešní konstrukce má průměr 135 metrů a hmotnost 1 200 tun.\n\nV aréně se nachází 66 skyboxů, 1 306 klubových sedadel a 3 partyboxy. Gastronomický systém je schopen načepovat 10 000 piv během čtvrthodiny.\n\nV areálu jsou tři restaurace, šest barů, dvě kavárny a celkem 24 stánků s rychlým občerstvením, které dohromady nabízejí asi 2 900 míst.\n\nPrůběh stavby Sazka arény provázely jak komplikace s původním majitelem pozemků pod halou, tak zejména s financováním. Stamiliony český stát zaplatil za sanaci ekologické zátěže pod bývalými průmyslovými podniky, přičemž efektivita vynaložených prostředků byla zpochybňována.\n\nSazka nezískala úvěr proti zástavnímu právu na libeňské pozemky, protože už byly zastaveny firmou Quonex Real, ratingové firmy jí navíc vzhledem k tomu, že nevlastnila pozemky, odmítly udělit rating na dluhopisy. Rating získala SAZKA, a.s., později, v červenci 2007 mezinárodní ratingová agentura rating společnosti a emitovaných dluhopisů zvýšila. Firma byla nucena vyplácet vyšší úrok za dluhopisy bez ratingu poté, co sociálnědemokratická vláda vedená Vladimírem Špidlou odmítla udělit Sazce státní záruku za úvěr a výjimku z platby DPH za sázkové hry (pokud by vláda s návrhem souhlasila, byly by ostatní sázkové kanceláře na trhu znevýhodněny). V důsledku neochoty Ministerstva financí fakticky dotovat stavbu arény ze státních zdrojů přicházejí vlastníci SAZKA, a.s., sportovní a tělovýchovná sdružení, ročně o více než 250 milionů Kč Efektivita vynaložených prostředků, celková předraženost stavby a drastický úbytek financí plynoucích do amatérského sportu byly v lednu 2009 konstatovány auditorskou firmou Lefkosia.Závěrečnou fázi výstavby Sazka arény poznamenal otevřený spor mezi ředitelem společnosti Sazka Alešem Hušákem a předsedou vlády Špidlou. Ten vyvrcholil v momentu, kdy Hušák nepozval Špidlu na slavnostní otevření arény. Ve vstupním foyeru Sazka arény je umístěna pamětní deska, která zdůrazňuje, že Sazka prosadila stavbu haly \"proti vůli mnohých a navzdory mnohým\".\n\nStavba se od části odborné veřejnosti dočkala kritiky například za neprofesionální instalace rozvodných systémů nebo za energetickou náročnost celého provozu. Většina odborné veřejnosti však projekt a výstavbu arény ocenila - vedle titulu Stavba roku 2004 získala aréna mimo jiné Cenu profesora Františka Faltuse a první místo v soutěži o nejlepší realizovanou stavbu s ocelovou střešní konstrukcí v České a Slovenské republice 2000 - 2003 v kategorii občanských a sportovních staveb, Cenu Inženýrské komory 2004, Cenu Evropské asociace ocelových konstrukcí 2005 a Cenu Inženýrské akademie České republiky 2005.\n\nStavba byla zahájena 27. října 2002 a otevřena 24. března 2004. Pořizovací náklady, původně vyčíslené na zhruba 2,5 miliardy, přesahovaly včetně úroků 17 miliard korun.\n\nPodle bývalého generálního ředitele Sazky Aleše Hušáka je investice do arény nevratná: \"Aréna je schopná platit sama svou údržbu, své nepřeúčtovatelné náklady a drobný rozvoj... V každém případě ale nestačí na to, aby dokázala platit peníze, co byly použity na její výstavbu\".\n\nKoncem října 2013 rozhodující podíl na aréně získala společnost PPF Petra Kellnera.\n\nRekord v návštěvnosti arény padl 2. dubna 2018, když koncert skupiny Metallica navštívilo 20 174 diváků. Kapacita byla tak velká, protože stage se nacházela uprostřed haly na rozdíl od ostatních koncertů. Předchozí rekord v kapacitě držela česká kapela Kabát, na jejíž koncert dorazilo diváků. Předchozí rekord v kapacitě držela Madonna, v roce 2006 na její vyprodaný koncert přišlo lidí. Celkový rekord drží zpěvák Karel Gott, na jehož všechny koncerty v letech 2009-2018 (celkem 5 koncertů) přišlo dohromady 87 183 lidí.\n\nV roce 2019 bylo jižně u O2 arény otevřeno centrum \"O2 universum\", které rovněž zahrnuje multifunkční halu. Komplex má sloužit ke konferencím, firemním setkáním či menším koncertům (do kapacity 5000 lidí). V roce 2021 má být poblíž arény otevřen také hotel s 300 pokoji.\n\n\n\nPřímo u O2 arény leží stanice metra Českomoravská, ke které přiléhá autobusový terminál. Na ulici Českomoravská vedle této haly je tramvajová stanice „Multiaréna Praha\". Zhruba 700 metrů jižně od arény se nachází také železniční stanice Praha-Libeň. Pro auta má hala vlastní parkoviště s kapacitou 1400 míst.\n\n\n\n\n"}
{"id": "72645", "url": "https://cs.wikipedia.org/wiki?curid=72645", "title": "Sixtus III.", "text": "Sixtus III.\n\nSvatý Sixtus III. († 19. srpna 440) byl 44. papežem katolické církve od 31. října 432 do 18. srpna 440.\n\nNarodil se v Římě. K nestoriánům a pelagiánům se choval vstřícně. Jeden vysoce postavený říman ho pomlouval a byl odsouzen císařem do vězení. Když tam umíral, papež ho osobně navštívil a udělil mu poslední pomazání.\n\nVelmi horlivě usiloval o obnovení míru a jednoty ve východní církvi. V Římě podnítil čilý stavební ruch a vysloužil si tím nehynoucí slávu. Dal přestavět Libeirovu baziliku Panny Marie Větší na Esquilinu. Také nechal postavit velkou baziliku sv. Vavřince a dokončil lateránskou Křestní kapli. Sixtus vysvětil i chrám sv. Sabiny.\n"}
{"id": "72649", "url": "https://cs.wikipedia.org/wiki?curid=72649", "title": "Hilarius (papež)", "text": "Hilarius (papež)\n\nSvatý Hilarius (narozen na Sardínii, zemřel 28. února 468 v Římě) byl římským papežem od 17. listopadu 461 do 28. února 468. Byl legátem papeže Lva I. na synodu zvaném \"latrocinalis\" (= zločinný) v Efesu, neboť jeho účastníky terorizovali císařští vojáci a nutili je k rozhodnutím, jaká si přál císař. Za svého pontifikátu urovnal spory disciplinárního rázu v tehdejší Galii a Španělsku a nařídil, aby se v jižní Galii, kde se vedly neustálé pře mezi tamními diecézemi (které se přely o primát v oblasti), konaly každoroční synody. Jeho synod, který zasedl v Římě 9. listopadu 465 je vůbec prvním římským synodem, jehož záznamy se v úplnosti dochovaly. Hilarius je pochován vedle sv. Cyriaka a jeho svátek se slaví 10. září.\n\n"}
{"id": "72654", "url": "https://cs.wikipedia.org/wiki?curid=72654", "title": "Simplicius", "text": "Simplicius\n\nSvatý Simplicius (narozen v Tivoli, zemřel 10. března 492) byl papež katolické církve od roku 468 (udává se třetí březen) do 10. března 483. Katolická církev slaví jeho svátek 10. března. Jeho jméno by se dalo přeložit jako „Prostý“.\n\nZa Simpliciova pontifikátu se odehrál pád Římské říše. Pocházel z řecké rodiny a chtěl přestěhovat papežský stolec do Řecka (možná i pod vlivem událostí).\n\n"}
{"id": "72658", "url": "https://cs.wikipedia.org/wiki?curid=72658", "title": "Evangelická církev metodistická", "text": "Evangelická církev metodistická\n\nEvangelická církev metodistická je křesťanská církev hlásící se k odkazu světového hnutí metodismu. Zakladatelem tohoto hnutí byl anglikánský duchovní a křesťanský teolog John Wesley (1703–1791).\n\nJohn Wesley vždy chápal metodismus jako misii uvnitř anglikánské církve. Typickou systematičnost, podle níž dostalo celé hnutí název, můžeme najít u Zuzany Wesleyové, jeho matky. Ta měla pro každé ze svých dětí vyhrazen čas v týdnu k osobnímu hovoru. Během svých studií na Oxfordské univerzitě se Wesley spolu s přáteli a svým bratrem Charlesem rozhodl scházet k četbě Nového zákona v původním jazyce.\n\nSkupinka dostala hanlivý název „svatý klub“. Mladý Wesley horlil pro konání dobrých skutků a prohlubování zbožného života. Tato horlivost ho přivedla též, jako ordinovaného faráře, do Savannah v anglické kolonii Georgii. Zde si svými přísnými požadavky znepřátelil své farníky a po tomto neúspěchu se vrátil zpět do Anglie. Komentoval to slovy „jel jsem obracet na víru indiány, kdo však obrátí mne?“ Při svém návratu se setkává se členy ochranovské jednoty bratrské, kteří jej zásadním způsobem ovlivnili.\n\nVe středu 24. května 1738, asi v 20.45, byl Wesley ve společenství v ulici Aldersgate. Během četby Lutherovy předmluvy k Epištole k Římanům, právě když předčítali oddíl, v němž popisuje změnu, kterou Bůh působí v srdci prostřednictvím Krista, dospěl Wesley k osobní víře v Krista a hlubšímu pochopení učení reformace. Do té doby byla jeho teologie spíš teologií dobrých skutků, od té doby teologii víry, která vyústí do činění dobrých skutků. Tato událost znamenala radikální obrat v jeho životě i změnu jeho teologie a nasměrování celého hnutí.\n\nWesley se krátce poté vydal přes Holandsko do Ochranova (německy Herrnhut), kde byl několik dní hostem jednoty bratrské. Zde si podrobně zaznamenával obsah kázání, osobní svědectví řady lidí, sborové zřízení a praxi sborového života, kterou pak v mnohém převzal pro své sbory. V Londýně se setkává také s Moravskými bratry.\n\nHnutím můžeme metodismus nazývat od čtyřicátých let 18. století. Vzniká působením nejen Johna Wesleyho a jeho bratra Charlese, ale i dalších kazatelů a misionářů, kteří cestují po Británii a Irsku, kážou a následně zakládají náboženská společenství pro duchovní rozvoj věřících. Tato společenství existují po celé Anglii, Skotsku, Walesu a Irsku ještě předtím, než se metodismus rozšířil do dalších anglicky mluvících států a do celého světa.\n\nV Anglii se rozšířil například mezi horníky a stál za významnou prevencí alkoholismu. Tyto zejména ohrožené skupiny Wesley sdružoval do tzv. tříd pro systematickou práci s nimi. Kvůli svým postojům měl Wesley zakázáno kázat v anglikánských kostelech, a proto kázal pod širým nebem a mj. i na hrobě svého otce.\n\nTypickým rysem metodismu byla sociální práce (navštěvování nemocných, pomoc chudým) ale i spoléhání na Boží moc a moc modlitby.\n\nPozději se hnutí přeneslo také do USA, kde vznikla samostatná metodistická církev. John Wesley upravil roku 1784 pro potřeby amerických společenství 24 článků víry anglikánské církve, později američtí metodisté přidali 25. článek o nezávislosti nového státu a roku 1939 byl přidán ještě nečíslovaný článek o posvěcení.\n\nMetodistické učení klade důraz zejména na:\n\nMetodismus v Česku vznikl působením česky mluvících misionářů metodistické církve z Texasu. Kazatelé byli motivováni myšlenkou, že metodismus vděčí právě českým zemím jako kolébce jednoty bratrské mnoho za to, že John Wesley uvěřil působením ochranovských misionářů, a že by těmto zemím měli splatit svůj dluh. Hlavním heslem misie bylo \"Národe Husa a Komenského, vrať se ke Kristu!\" Charita církve se věnovala zejména sirotkům.\n\nV roce 1920 byl vyslán Josef Dobeš do Prahy a byly dohodnuty tři oblasti působení: zvěstování evangelia, šíření křesťanské literatury a rozvinutí sociální práce. Lidé, kteří uvěřili při shromážděních konaných nejprve ve stanech, byli nejprve vyzýváni, aby se připojili k některé ze stávajících evangelických církví. Někteří se ale přihlásili k členství v církvi metodistické, a tak bylo v roce 1921 založeno několik sborů, když předtím roku 1920 probíhala stanová evangelizační shromáždění.\n\nZa německé okupace a po druhé světové válce služba církve strádala.\n\nPo listopadu 1989 proběhly evangelizace a postupně došlo k rozvoji sborů, někde také k založení kazatelských stanic či osamostatnění dalších sborů. V současné době má církev sbory v Praze 2, v Horních Počernicích, Strašnicích, Plzni-Lochotíně, v Plzni v centru (sbor Maranatha), v Tachově, Třeboni, Protivíně, Litoměřicích, Jihlavě, Mikulově a Brně. Obnovená charita se věnuje zejména práci s mládeží, provozuje azylové domy pro bezdomovce, pro matky s dětmi, nízkoprahová zařízení atd.\n\n"}
{"id": "72660", "url": "https://cs.wikipedia.org/wiki?curid=72660", "title": "Yum", "text": "Yum\n\nyum (The Yellowdog Updated, Modified) je v informatice open source nástroj, spouštěný z příkazové řádky, sloužící ke správě balíčků linuxových systémů používajících RPM balíčky. Vyvinul jej Seth Vidal spolu se skupinou dobrovolníků a v současné době je spravován v rámci projektu Duke University „Linux@DUKE“. Pro snazší použití bylo vyvinuto i několik nástrojů s grafickým rozhraním, jako např. pup, pirut, yumex či kyum.\n\nYum vznikl přepsáním původního nástroje zvaného Yellowdog Updater (YUP) pro účely aktualizací a správy systémů Red Hat Linuxu používaných na oddělení fyziky Duke University. Časem začaly YUM používat i jiné distribuce jako Fedora, Red Hat Enterprise Linux (a jeho klony, například CentOS) a další, které používají balíčkovací systém RPM včetně samotného Yellow Dog Linuxu, kde yum nahradil původní YUP.\n\nV Red Hat Enterprise Linuxu verze 5 nahradil yum původní nástroj up2date. Protože se nástroj codice_1 pro přístup do RHN (Red Hat Network) transformoval na plugin pro yum, může yum do RHN snadno přistupovat. Yum se tak stal v distribuci Fedora i Red Hat Enterprise Linux základní nadstavbou pro RPM.\n\nYum je šířen pod licencí GNU GPL verze 2 nebo vyšší.\n\n\n"}
{"id": "72669", "url": "https://cs.wikipedia.org/wiki?curid=72669", "title": "Felix II.", "text": "Felix II.\n\nSvatý Felix II. (někdy též Felix III., pokud autor započítává do pořadí i vzdoropapeže Felixe II.; narozen v Římě, zemřel 492) byl římským papežem od 13. března 483 do roku 492 (udává se 1. březen). Jeho církevní svátek připadá na 25. února.\n\nZa jeho pontifikátu došlo k prvnímu velkému střetu mezi papežem a konstantinopolským patriarchou Akakiem kvůli pokusu byzantských vládnoucích kruhů o smíření s monofyzity. Oba se navzájem (řečeno v dnešním jazyce) vzájemně exkomunikovali (tzv. Akakiánské schizma trvalo do roku 519).\n"}
{"id": "72674", "url": "https://cs.wikipedia.org/wiki?curid=72674", "title": "Gelasius I.", "text": "Gelasius I.\n\nSvatý Gelasius I. († 19. listopadu 496) byl papežem od 1. března 492 až do své smrti 19. listopadu 496. Byl třetím a zatím posledním papežem afrického původu. Gelasius byl taktéž plodný autor, jež je řazen mezi antiku a raný středověk. Gelasius byl blízkým pomocníkem předešlého papeže Felixe II., především při tvorbě papežských dokumentů. Období, kdy byl papežem, je charakteristické jeho voláním po striktní pravověrnosti, tvrdším prosazováním autority papeže a zvýšením napětí mezi východním a západním křesťanstvím. Jako první z papežů jasně zformuloval tezi o dvou mocích: duchovní (biskupové) a světské (císař), přičemž duchovní ospravedlňuje světskou. Gelasius I. taktéž stanovil památku sv. Valentina na 14. února. Památka Gelasia se slaví 21. listopadu.\n\nZvolení Gelasia 1. března 492 bylo gestem kontinuity: Gelasius po svém předchůdci Felixovi zdědil taktéž spory s východořímským císařem Anastasiem I. a s konstantinopolským patriarchou. Spory se ještě více vyhrotily, když Gelasius trval, navzdory všem ekumenickým snahám jinak celkem ortodoxního patriarchy Eufemia, na odstranění jména posledního konstantinopolského patriarchy z diptychů. (viz Akakiánské schizma)\n\nOddělení od císaře a patriarchy Konstantinopole bylo, z pohledu Západu, nevyhnutelné, protože přijímali učení o jediné – božské – podstatě Krista (monofyzitismus), což Západ vnímal jako herezi. Gelasiova kniha \"De duabus in Christo naturis\" (O dvojí podstatě Krista) popisovala Západní pohled. Kvůli jeho používání konzervativní latiny stojí Gelasius na pomezí antiky a raného středověku.\n\nBěhem akakiánského schizmatu Gelasius zašel ještě dále než jeho předchůdci v prohlašování primátu Říma nad celou Církví, jak Východní, tak Západní. Tuto doktrínu prezentoval v termínech, které položily základ pro následná vyjádření dalších papežů proklamujících Petrův primát. Roku 494 Gelasius napsal Anastasiovi velmi důležitý list, známý podle svých prvních slov jako \"Duo sunt\". Tento list položil základ dvojího principu moci, který tvořil základ západního politického myšlení skoro po tisíc let. Gelasius v něm rozlišuje mezi „dvěma mocmi“ – „svatou autoritou biskupů“ (\"auctoritas sacrata pontificum\") a „mocí královskou“ (\"regalis potestas\"). Tyto dvě moci, \"auctorita\" propůjčující ospravedlnění \"potestas\" a \"potestas\" zajišťující výkonnou moc pro \"auctoritas\" by měli být nezávislé ve svých vlastních sférách působení, ale nadto pracující společně v harmonii.\n\nBlíže domovu se Gelasiovi po dlouhém zápase podařilo potlačit starověkou římskou slavnost plodnosti a očištění od zlých sil – Lupercalia. Hlavní linii sporů, ale zároveň i nějaké detaily ohledně této slavnosti, máme zachyceny v Gelasiově dopise senátoru Andromachovi. Slavnost byla nahrazena oslavou čistoty Panny Marie. Slavila se 40 dní po Vánocích – 2. února.\n\nGelasius se taktéž vypořádal s manicheici – heretickými dualisty považující se za křesťany – o kterých bylo podezření, že se v Římě nacházejí ve velkém počtu. Gelasius nařídil, aby se eucharistie vydávala pod obojí způsobou, tedy jak chleba, tak vína. Jelikož Manicheici považovali víno za nečisté a v podstatě hříšné, odmítali kalich, a tak mohli být rozeznáni. Později, když manicheismus už prakticky zanikl, byl obnoven starý způsob přijímání pouze hostie.\n\nGelasius umírá po poměrně krátkém, avšak dynamickém pontifikátu 19. listopadu 496. Jeho památka v církvi koresponduje s dnem jeho pohřbu 21. listopadu.\n\nNěkteří se snažili prohlašovat, že Gelasius byl Afričan černé pleti, neboť \"Liber Pontificalis\" tvrdí, že byl \"natione Afer\" (Afričan podle narození). To ale neznamená, že byl nutně černý, protože černí Afričané byli v latině obecně zmiňování jako \"Aethiopes\". Odporuje tomu Gelasiovo vlastní prohlášení v jednom dopise, že je \"Romanus natus (narozen jako Říman).\n\nGelasius byl nejplodnějším autorem z raných papežů. Zachovalo se velké množství jeho korespondence: některé jsou propůjčeny Catholic Encyclopedii, další zlomky jsou pečlivě uschovány ve Vatikánských archivech. Existuje dalších šest pojednání, která nesou Gelasiovo jméno. Dle Cassiodora Gelasiova reputace vedla k dosazování jeho jména i za práce, které od něj nepochází.\n\n"}
{"id": "72676", "url": "https://cs.wikipedia.org/wiki?curid=72676", "title": "Anastasius II.", "text": "Anastasius II.\n\nAnastasius II. (? Řím – 16. listopadu 498 Řím) byl římským biskupem (papežem) od 24. listopadu 496 do 16. listopadu 498. Spolu s papežem Libeliem představují jediné dva papeže z prvních 50, kteří nebyli kanonizováni římskokatolickou církví.\n\nKdyž se dal na Vánoce roku 496 v Remeši pokřtít franský král Chlodvík od sv. Remigia, neváhal Anastasius II. a poslal právě pokřtěnému králi blahopřejný dopis. Událost, kdy přestoupil za Anastasiova pontifikátu první barbarský král na katolicismus, bývá považována za den zrození Remeše. Tímto aktem se totiž Chlodvík, král Francie, stal prvním z takto pokřtěných králů. Díky tomu je od té doby vždy označován za „nejstaršího syna“, a jeho říše, tedy Francie, za „nejstarší dceru“ církve. Zároveň s tímto křtem se pojí i událost, kdy slétl Duch Svatý v podobě holubice, která nesla posvátnou nádobku s olejem, kterou měl být Chlodvík pomazán. Tato událost je zdrojem svatosti, kterou francouzské monarchii připisovali její poddaní a po velké francouzské revoluci ti, kteří jí zůstali věrní.\n\nPapež Anastasius II. pokračoval v boji s akakiánským rozkolem, jenž se táhl v církvi z předchozích dob, trval však na tom, že svátosti, které udělili Akakiovi stoupenci, jsou platné. Jako papež také odsoudil traducianismus, který učí, že lidské duše jsou jakýmsi způsobem předávány z rodičů na děti, tzn. že duše nejsou tvořeny Bohem v okamžiku početí, jak tradičně věří římská církev.\n\nJe pohřben v bazilice svatého Petra.\n"}
{"id": "72679", "url": "https://cs.wikipedia.org/wiki?curid=72679", "title": "Symmachus (papež)", "text": "Symmachus (papež)\n\nSvatý Symmachus (narozen na Sardínii, zemřel 19. července 514) byl římským biskupem (papežem) od 22. listopadu 498 do 19. července 514. Jeho církevní svátek připadá na 19. července.\n\nZformuloval tezi \"prima sedes a nemine iudicatur\", podle které není možné papeže soudit a zasadil se o zpívané gloria při nedělních mších, a také o svátcích mučedníků. Papež Symmachus se také snažil finančně pomáhat chudým a poskytl útočistě mnoha severoafrickým biskupům, kteří byli Vandaly vyhnáni na Sardinii.\n\n"}
{"id": "72684", "url": "https://cs.wikipedia.org/wiki?curid=72684", "title": "Severská rada", "text": "Severská rada\n\nSeverská rada je mezinárodní organizace založená v roce 1952, jejímž hlavním cílem je prohlubovat spolupráci mezi státy severní Evropy na parlamentní a ministerské úrovni.\n\nČlenskými státy jsou:\n\na jejich autonomní území:\n\nStatut pozorovatele mají Estonsko, Lotyšsko, Litva a Šlesvicko-Holštýnsko\n\nZačátek 50. let 20. století znamenal kvalitativně novou etapu ve vývojích mezinárodních organizací na starém kontinentu. Západoevropské státy po prožitých hrůzách druhé světové války a nově s rostoucími obavami z účinků železné opony začaly velmi rychle nalézat společnou řeč, což vyústilo doslova boomem v zakládání organizací, jejichž společnými rysy bylo udržení duchovních pilířů, na nichž evropský kontinent spočíval (Rada Evropy), vytvoření společného evropského trhu (ESUO) či zajištění efektivní obrany před potenciálním agresorem (Západoevropská unie).\n\nVe stínu těchto univerzálních evropských organizací začala vznikat sdružení států regionálního typu více či méně institucionalizovaných, jejichž význam byl znovuobjeven až po pádu železné opony (CEFTA, Visegrádská skupina apod.). Jednou z prvních regionálních organizací, která o několik let dříve aplikovala do reality právní svobody, na nichž byla později vystavena Evropská společenství, byla Severská rada.\n\nSeverská rada patří mezi organizace, které jsou pro svou (nejen) regionální odlišnost běžnému středoevropskému právníkovi takřka neznámé. Přesto však hraje v prostoru severní Evropy významnou roli, která se nezmenšila ani poté, co se někteří z jejích členů zapojili do struktur Evropské unie.\n\nMyšlenka spolupráce zemí Severu má velmi dlouhou historickou tradici. Pomine-li se epocha středověké Kalmarské unie, v jejímž rámci došlo k přechodnému sjednocení severských států pod dánskou nadvládou, krystalizovala tato idea ve své moderní podobě v rámci akademického hnutí koketujícího s myšlenkou větší propojenosti skandinávských zemí už v první polovině 19. století, tedy záhy po podepsání mírových listin ukončujících tzv. šestou dánsko-švédskou válku o faktickou dominanci nad severní Evropou (Kielský mír ze 14. ledna 1814). Do první světové války dostávala představa severské spolupráce konkrétnější obrysy nejen na půdě univerzit či učených společností, nýbrž i v rámci odborového hnutí, které ji obohacovalo o sociální parametry. Ve dvacátých letech minulého století byla spolupráce mezi severskými státy institucionálně zastřešena vznikem Severské asociace (Nordiska associationen). Mezi přední úkoly této nevládní instituce patřila popularizace myšlenky jednotného Severu. Paralelně s činností Severské asociace se začaly objevovat první výrazné symptomy spolupráce i na oficiální úrovni. Výsledkem byl stav, kdy se ve dvacátých a třicátých letech na dané téma konala řada mezivládních schůzek, ať už oficiálního či neoficiálního charakteru.\n\nV roce 1946 se na svém společném setkání vyslovili dánský, norský a švédský ministr spravedlnosti pro návrh vybudovat v budoucnu takový orgán, který by mohl být vybaven určitou legislativní pravomocí s působností pro celou severní Evropu.\n\nJako pozitivní protipól živé kooperace na úrovni vlád skandinávských států vznikla v roce 1952 Severská rada coby shromáždění parlamentních delegací severských států, jež se na svém prvním zasedání sešla v únoru o rok později. Zakládajícími členy se staly Dánsko, Island, Norsko a Švédsko. Finsko přistoupilo v roce 1956.\n\nZ pohledu mezinárodního práva je velmi zajímavé, že základní dokument, který zpravidla předchází vzniku mezinárodní organizace (typicky viz Charta OSN), vstoupil v případě Severské rady v platnost až o 10 let později v roce 1962. Tímto dokumentem byla tzv. Helsinská smlouva (Helsingforsavtalet), která určujovala charakter pracovních procedur a vytýčila pole její působnosti. Pro účely spolupráce ve specifických oblastech bylo podepsáno několik dalších dodatečných dohod, mezi nimiž měla čelné místo \"Dohoda o severské kulturní spolupráci\" (Nordiska avtalet om kulturutbyte).\n\nKlíčovým se pro znění Helsinské smlouvy stal rok 1971. V tomto roce vznikl vedle Severské rady další orgán pro podporu skandinávské spolupráce \"Severská ministerská rada\" (Nordiska ministerrådet), někdy též nazývaná \"Severská rada ministrů\". V důsledku toho bylo dosavadní znění smlouvy revidováno a obohaceno o články vztahující se k činnosti nové instituce kooperační povahy tentokrát však na bázi exekutivy. Severská ministerská rada působí v naprosto shodných oblastech jako Severská rada. V její pravomoci je vydávat závazná rozhodnutí v rámci kooperačních dohod platných a účinných mezi státy. Při její činnosti pomáhá Ministerské radě určitý počet výborů, které jsou odpovědny za jim svěřenou oblast. Sídlem obou Rad je Kodaň.\n\nSeverská rada je organizace, v níž působí zástupci pěti zemí (Dánska, Finska, Islandu, Norska a Švédska) a tří samosprávných území (Alandských ostrovů, Faerských ostrovů a Grónska). Konkrétní pravidla pro obsazení Rady stanoví čl. 49 59 Helsinské smlouvy ve znění osmi dodatkových protokolů.\n\nRada sestává z 87 volených členů, představitelů vlád a zástupců zemských vlád (landsstyren) Faerských ostrovů a Grónska a krajského výboru (landskapstyrelse) Alandských ostrovů.\n\nDo Severské rady volí dánský parlament (Folketing) 16 členů, finský (Eduskunta) 18, islandský (Alþing) 7, norský (Storting) a švédský (Riksdag) po 20 členech a parlamenty Faerských ostrovů (Løgting), Grónska (Landsting) a Alandských ostrovů (Lagting) po 2 členech.\n\nKromě toho volí každé zákonodárné shromáždění odpovídající počet náhradníků. Volba členů a náhradníků probíhá každoročně a platí do následujících voleb. Kandidátem na zvolení do Severské rady či jeho náhradníkem se může stát pouze poslanec příslušného zákonodárného shromáždění. Vlády, zemské výbory a krajský výbor volí ze svých členů takový počet zástupců, jež uznají za vhodný. Zástupci vlád společně se zástupci zemských výborů a krajského výboru však nemají v Radě žádné hlasovací právo. Při volbách do Rady je kladen důraz na to, aby se dostalo zastoupení různým politickým proudům.\n\nZ hlediska organizačního tvoří Severskou radu tři orgány, které představují, jak je to v obdobných případech ostatně obvyklé, složku reprezentativní a výkonnou, administrativní a poradní.\n\nPozici reprezentativního orgánu zaujímá v rámci Rady Plenární shromáždění (Plenarförsamlingen), které je tvořeno všemi členy Rady. K řádnému zasedání se schází nejméně jednou ročně, od roku 1996 se tak děje pravidelně v podzimním termínu. Prezídium (viz níže) může na návrh Plenárního shromáždění nebo pokud se vyskytnou zvláštní okolnosti změnit nebo určit jinou dobu a místo pro řádné zasedání. Zvláštní či tematické zasedání se koná tehdy, když tak rozhodne Prezídium nebo to požadují nejméně dvě vlády či 25 zvolených členů.\n\nZa realizaci zasedání odpovídá Prezídium prostřednictvím sekretariátu Severské rady a sekretariátu delegace v zemi, kde se má zasedání uskutečnit. Prezídium také vyhotoví pozvánky na zasedání Shromáždění, které je povinno rozeslat nejpozději jeden měsíc před jeho začátkem. Z pozvánek má vyplynout, jaké záležitosti doporučuje Prezídium Plenárnímu shromáždění k projednání.\n\nNa úvod zasedání vyhotoví Plenární shromáždění seznam svých přítomných členů a náhradníků zastupujících řádně zvolené členy. Náhradník zastupující člena Rady zaujme jeho místo na základě pravidel stanovených národními parlamenty nebo rozhodnutím příslušné národní delegace.\n\nZasedání Plenárního shromáždění Severské rady řídí prezident či někdo z ostatních členů Prezídia. Řízení diskuse o určité záležitosti se ovšem nemůže ujmout ten, kdo se o ní předtím účastnil rozpravy, jež má vyústit v rozhodnutí.\n\nVedle již zmíněných otázek prezence se na počátku zasedání přijímá jednací řád (dagordningen). Návrh jednacího řádu předkládá Prezídium. Obsahuje záležitosti, jež se mají během zasedání projednat společně s časovým harmonogramem zasedání. Jednací řád pro jiné než řádné shromáždění může obsahovat i záležitosti, které nebyly uvedeny na pozvánce, pouze pokud o tom na návrh Prezídia rozhodne Shromáždění dvoutřetinovou většinou. Tato většina bude rovněž potřebná tehdy, jestliže se na návrh Prezídia mají změnit některé body v již schváleném jednacím řádu. Společně s jednacím řádem se rozhoduje i o ostatních pravidlech, která jsou významná pro bezproblémový chod zasedání. Vlastní průběh zasedání je konkretizován Pracovním řádem Severské rady v §§ 9-25.\n\nNávrhy předložené v souladu s čl. 55 Helsinské smlouvy se připravují v Prezídiu, výborech nebo kontrolní komisi předtím, než se o nich definitivně rozhodne ve Shromáždění. Dříve než Plenární shromáždění přijme usnesení k určité záležitosti, je třeba ponechat prostor diskusi k danému tématu. Pravidla pro určení pořadí, v jakém mají členové Rady, jež se přihlásili do diskuse, vystupovat, se stanoví Prezídiem. Při neexistenci takových pravidel se diskuse účastní členové v tom pořadí, v němž se přihlásili. Shromáždění může během probíhající debaty z podnětu Prezídia či toho, kdo vede jednání, rozhodnout o tom, že se pro určitou debatu či část zasedání omezí délka příspěvků. Na návrh předsedajícího nebo pěti členů Rady může Plenární shromáždění dvoutřetinovou většinou odhlasovat, že se debata o určité záležitosti zastavuje.\n\nNezávisle na pořadí řečníků se členu Rady poskytne, nejvýše však dvakrát, možnost repliky, jež se dotýká hlavního projevu k projednávanému tématu. Kromě toho může ten, kdo vede jednání, nezávisle na pořadí řečníků, maximálně dvakrát udělit slovo členu Rady pro jeho repliku, a to po každém ze zásadních projevů, nestanoví-li pravidla pro průběh zasedání něco jiného. Doba pro přednes repliky je ohraničena dvěma minutami, není-li v pravidlech schůze odlišné vymezení.\n\nPlenární shromáždění se může usnést na tom, že se projednávání určité věci odloží na pozdější dobu nebo se vrátí zpět k tomu orgánu, na jehož podnět se věc začala projednávat. K rozhodnutí o odložení (uppskjuten behandling) nebo vrácení věci (återremiss) postačí prostá většina hlasů. Je-li navrhováno přeložit projednávání věci až na následující zasedání Severské rady, musí být dosaženo dvoutřetinové podpory. Předloží-li se návrh na odložení či vrácení projednávané věci během debaty o ní, musí být nejprve přerušeno projednávání, aby se mohla dát členům příležitost se k danému návrhu vyslovit. Poté se přijme rozhodnutí. Je-li jeho výsledkem zamítavé stanovisko, v debatě se pokračuje.\n\nChce-li zvolený člen Rady před rozhodnutím o určité věci podat návrh, jež není vyhotoven v písemné podobě, neprodleně o tom informuje osobu předsedající jednání. Navrhovatel může dostat slovo okamžitě bez ohledu na pořadí řečníků, aby takový návrh představil, ale i odůvodnil. Navrhovatel sepíše návrh písemně, není-li zřejmé, co měl v úmyslu. Toto písemné vyjádření se co nejrychleji rozešle mezi členy Rady. Byl-li návrh, nemající písemnou podobu, předložen v průběhu debaty, může se jeho věcné projednání přesunout na pozdější dobu zasedání, pokud to při prvním rozhodnutí obdrželo podporu třetiny přítomných členů.\n\nPlenární shromáždění Severské rady je usnášeníschopné, je-li přítomna nejméně polovina zvolených členů. V záležitostech, o nichž mohou hlasovat pouze volení členové Rady, je Shromáždění usnášeníschopné, pokud je přítomna minimálně polovina zvolených členů z jednotlivých zemí.\n\nShromáždění Severské rady může přijmout doporučení nebo jiné rozhodnutí jednomyslně (med acklamation), jestliže nikdo ze zvolených členů nepožaduje hlasování. Přijímat doporučení nebo jiné rozhodnutí lze pouze v rámci návrhu předloženého podle ustanovení obsaženého v čl. 55 Helsinské smlouvy. Není-li dáno něco jiného, přijímá se doporučení či jiné rozhodnutí prostou většinou přítomných členů. Při rovnosti hlasů rozhoduje los. Na hlasování se nemůže účastnit člen Rady, pokud se projednávaná věc týká buď jeho nebo osoby blízké.\n\nČl. 51 Helsinské smlouvy svěřuje Shromáždění významné exekutivní kompetence, neboť právě tento orgán vykonává pravomoci Rady, pokud smlouva nestanoví jinak. Jednání Plenárního shromáždění jsou veřejná, jestliže se ovšem na tom Shromáždění shodne, může být veřejnost z jednání vyloučena.\n\nPlenární shromáždění volí na svém pravidelném zasedání na dobu jednoho roku Prezídium (Presidiet) sestávající z prezidenta a příslušného počtu členů, jenž je uveden v Pracovním řádu pro Severskou radu (Arbetsordning för Nordiska rådet). Podle tohoto Řádu může být v Prezídiu nejvýše 12 členů, kteří jsou voleni Radou z jejích delegátů. Prezidentem se stává zástupce země, ve které se uskuteční nejbližší řádné zasedání Rady. Každý stát má v prezídiu svého zástupce.\n\nAdministrativní povaha Prezídia je patrna z toho, že tento orgán spravuje běžné záležitosti Rady a může ji zastupovat v tom rozsahu, jaký určí Helsinská smlouva potažmo Pracovní řád Rady. Ten ve své kapitole IV (Presidiet) § 2 nazvaném Úkoly prezídia (Uppgifter) stanoví, že Prezídium je nejvyšším rozhodovacím orgánem Rady po dobu, kdy se tato neschází. V průběhu tohoto období disponuje pravomocemi Rady přijímat rozhodnutí.\n\nJednání Prezídia vede prezident. V případě, že se tak z rozličných důvodů nemůže stát, zvolí si členové Prezídia ze svého středu osobu, která dané jednání povede. Prezídium projednává rozhodující politické otázky, otázky obecného zaměření a rozvoje činnosti Rady, jakož i pracovní formy zahraničně- a bezpečnostně-politických otázek. Článek 52 Helsinské smlouvy požaduje, aby byly stejně tak jako ve Shromáždění i v Prezídiu reprezentovány různé politické názorové proudy.\n\nÚkolem Prezídia je dále řídit a koordinovat činnost Rady. Kromě toho dbá na to, aby její aktivity byly v souladu s činností v národních parlamentech a v mezinárodních organizacích. Na druhou stranu je povinností Prezídia vykonat úkoly, kterými jej pověřilo Plenární shromáždění.\n\nVedle už výše zmíněných pravomocí nemůžeme opomenout významné oprávnění Prezídia, tzv. delegační pravomoc. Jedná se v podstatě o situace, kdy Prezídium může podle § 4 nazvaného Delegace kompetencí (Delegering) na dobu určitou zřídit orgán, jemuž ustanoví úkoly, kompetence a rozhodne o jeho složení. Rovněž může zřídit tzv. koordinační skupiny (samordningsgrupper) sestávající ze členů různých výborů (viz níže). Na počátku jejich zřízení Prezídium rozhodne o tom, za jaké úkoly daná koordinační skupina odpovídá a kterému orgánu Rady má podat o své činnosti zprávu. Prezídium může rovněž rozhodnout o přenechání práva činit rozhodnutí ve skupině nebo vymezené oblasti na jiný orgán v Radě, skupinu, člena Prezídia či ředitele Rady.\n\nO své činností je Prezídium povinno každoročně předložit Plenárnímu shromáždění výroční zprávu, jež pojednává o společné činnosti v Radě a směrnicích pro budoucí práci.\n\nPoradní charakter mají tzv. výbory. O jejich počtu rozhoduje Plenární shromáždění. To také vymezí výborům oblasti jejich působení. V Radě existují tři výbory tzv. Severský výbor (Nordenutskott), Výbor pro okolní vztahy a životní prostředí (Närområdesutskott) a Evropský výbor (Europautskott). Pokud Plenární shromáždění nerozhodne jinak, sestává Severský výbor nejvýše z třiceti členů, Výbor pro životní prostředí a Evropský výbor pak maximálně z dvaceti dvou členů.\n\nJde-li o vnitřní strukturu výboru, skládá se tento z předsedy a dvou místopředsedů, kteří dohromady vytváří předsednictvo výboru. Na práci výboru se může podílet i člen vlády, zástupce zemské vlády (landsstyren) Faerských ostrovů a Grónska či člen krajského výboru (landskapsstyrelse) Alandských ostrovů. Mimo práva podílet se na práci výboru, mají výše zmínění funkcionáři i právo vyjádřit se k projednávaným otázkám.\n\nNáplní práce v obecném slova smyslu je zabývat se činností podle určených plánů a připravovat záležitosti, jež se týkají příslušné oblasti, k projednávání v Radě. Úkolem Severského výboru je připravovat otázky týkající se svobody pohybu, kultury, vzdělání a výzkumu, sociálních jistot, rovnosti v pracovních vztazích, jakož i otázky severské regionální a příhraniční spolupráce včetně věcí souvisejících s občanstvím, jak to ostatně předjímají články 1 44 Helsinské smlouvy ve znění pozdějších protokolů.\n\nVýbor pro okolní vztahy a životní prostředí má v popisu práce rozvíjet a prohlubovat kontakt mezi Severem a jeho okolím, jakož i mezi tímto okolím a Evropskou unií, a zabývat se možnostmi začlenění okolních zemí do Evropské unie. Ze zahraničně politického hlediska je okolím myšlen region pobaltských států tj. Estonska, Lotyšska a Litvy (tzv. Baltikum), v němž po staletí uplatňovaly silný velmocenský vliv zejména Švédsko s Dánskem, v posledních letech se výrazně angažuje i Finsko. Byly to právě vlády těchto skandinávských států, které velmi brzy poté, co pobaltské republiky projevily vůli stát se členy evropských struktur, jim otevřeně deklarovaly svou plnou podporu při naplnění tohoto cíle. Nikoliv nadarmo bývají tito tři členové Severské rady a zároveň Evropské unie považováni za nejlepší advokáty vstupu těchto bývalých postsovětských republik.\n\nKromě vztahu k okolním zemím se výbor zabývá i problematikou životního prostředí a energie. Na poli ochrany a efektivního využití životního prostředí odvádí Severská rada prostřednictvím tohoto výboru obrovský kus práce, což se projevuje úctyhodnou mírou doporučení i závazných opatření, jež byly za poslední období přijaty. Byť se jedná z hlediska teorie mezinárodního práva o právní akty povahy tzv. soft law, nutno dodat, že drtivá většina z nich je v praxi buď obecně respektována nebo výrazně ovlivnila národní zákonodárství jednotlivých států.\n\nPosledním z trojice výborů v Radě v našem výčtu je Evropský výbor. Jeho úkolem je sledovat dění a připravovat věci patřící do okruhu spolupráce s Evropskou unií nebo Evropským společenstvím volného obchodu, jež se týkají severských zájmů. Mimoto výbor připravuje podklady týkající se možností implementace a využití právních aktů Evropských společenství či ESVO. Činností výboru je také zabývat se otázkami evropské regionální a ekonomické politiky, hospodářské politiky, politiky zaměstnanosti, jakož i strategií v infrastruktuře a oblasti informačních technologií.\n\nJak již bylo zmíněno výše, vedoucí složkou každého výboru je předsednictvo. Jednání příslušného výboru řídí vždy jeho předseda. V situacích, kdy předseda nemůže tuto kompetenci vykonávat, nahradí jej ten z místopředsedů, který je poslancem Severské rady delší funkční období. Není-li přítomen žádný z členů předsednictva, povede jednání výboru ten z jeho členů, který je podobně jako v předchozím případě nejdéle poslancem v Radě, a to až do doby, kdy výbor zvolí ze svého středu člena, jehož pověří ad hoc vedením jednání.\n\nZvláštní místo mezi orgány Severské rady zaujímá kontrolní komise (Kontrollkommittén), které je v Pracovním řádu věnována samostatná kapitola. Je složena z předsedy, místopředsedy a tří členů. Každý stát v ní má svého zástupce. Pro absolutní zajištění nezávislosti členů kontrolní komise jsou Pracovním řádem Severské rady stanoveny určité právní pojistky v podobě tzv. funkční inkompatibility. Je vyloučeno, aby se členem kontrolní komise stal člen Prezídia a naopak. Zákaz kumulace funkcí je natolik striktní, že Pracovní řád vylučuje, aby se i pouhý náhradník do kontrolní komise stal po dobu svého mandátu členem Prezídia nebo byl současně náhradníkem i do tohoto orgánu.\n\nKontrolní komise vykonává parlamentní kontrolu nad činností financovanou ze společných prostředků a odpovídá za kontrolu nad takovou severskou spoluprací, o níž rozhodne Plenární shromáždění. Komise hraje určitou roli i v oblasti severského smluvního práva, neboť vydává stanoviska k překladům Helsinské smlouvy, jiných dohod o severské spolupráci, Pracovního řádu Severské rady či ostatních interních předpisech této organizace.\n\nPostavení ministerské rady upravuje rovněž Helsinská smlouva článkem o ministerské radě. Ministerskou radu lze obrazně vidět jako dvojče Severské rady v oblasti mezivládní spolupráce. Úzká sounáležitost obou organizací je patrna nejen z identického počtu členů, takřka shodných oblastí spolupráce, ale i díky stejnému sídlu, jímž je dánské hlavní město.\n\nV Severské ministerské radě spolupracují vlády severských států včetně představitelů zemských výborů Faerských ostrovů a Grónska společně se zástupci krajského výboru Alandských ostrovů.\n\nHlavní poslání Severské ministerské rady je podle jejího Pracovního řádu z roku 1993 ve znění pozdějších doplňků spatřováno zejména ve 4 následujících oblastech:\n\nMinisterská rada tedy vydává rozhodnutí v rozsahu, který stanoví Helsinská smlouva či jiné dohody mezi severskými státy a tato jsou pro jednotlivé státy závazná. Rozhodnutí o otázce, která podle ústavy některého státu vyžaduje schválení parlamentním orgánem, však nezavazuje tento stát do doby, než jej schválí parlamentní orgán. Pokud se takové schválení vyžaduje, musí být o tom Ministerská rada informována dříve, než vydá rozhodnutí. Dokud parlamentní orgán určitého státu rozhodnutí neschválí, nejsou jím vázány ani ostatní severské státy.\n\nRozhodnutí učiněná v souladu s touto dohodou jsou závazná také pro Faerské ostrovy, Grónsko a Alandské ostrovy v tom ohledu, že se připojí k rozhodnutí ve shodě se svou samosprávní legislativou.\n\nMinisterská rada také podle čl. 60 odst. 3 Helsinské smlouvy odpovídá za spolupráci mezi vládami severských států a mezi vládami a Severskou radou. Důležité místo v rámci tohoto typu odpovědnosti zaujímají předsedové vlád, kteří jsou odpovědní za mezivládní koordinaci v severských otázkách spolupráce. Splnění této odpovědnosti však v každém státě zajišťuje zpravidla pověřený člen vlády pro otázky spolupráce (samarbetsminister), státní tajemník nebo vyšší státní úředník (ämbetsman).\n\nPředsednictví se střídá mezi vládami severských států podle podrobnější úpravy stanovené Pracovním řádem Ministerské rady. Předsedající stát je povinen koordinovat severskou spolupráci a uskutečňovat důležité a nutné iniciativy. Předsedající stát také řídí práci v Ministerské radě, na ministerských setkáních a při vládních poradách o evropských a jiných mezinárodních otázkách na všech úrovních.\n\nSeverské ministerské radě je při její činnosti nápomocen Severský výbor pro spolupráci (Nordiska samarbetskommittén NMK), jež může přijímat úkoly i přímo od premiérů členských států. Výbor pro spolupráci se zabývá např. vyhotovováním směrnic pro činnost sekretariátu Ministerské rady, vypracovává podklady pro jednání na úrovni ministrů, přijímá rozhodnutí v otázkách, k jejichž přijetí je třeba jednomyslnosti a k jejichž projednávání není výlučně příslušná Ministerská rada, schvaluje Pracovní řád sekretariátu či organizuje informační činnost o práci Ministerské rady. Kromě tohoto výboru pomáhají Ministerské radě i různé odborné výbory, které jsou ustanoveny pro rozmanité úkoly.\n\nAdministrativní činnost Ministerské rady vykonává její generální tajemník (Generalsekreteraren). O obsazení tohoto monokratického orgánu rozhodují volbou jednotlivý ministři pro severskou spolupráci. Funkční období generálního tajemníka je čtyřleté. Při plnění úkolů pomáhají generálnímu tajemníkovi úředníci sekretariátu, jakož i odborníci na tu či onu oblast. Významným oprávněním generálního tajemníka je účast na zasedání Severské ministerské rady.\n\nJde-li o vlastní jednání Ministerské rady, jsou jeho určité aspekty upraveny v čl. 62 Helsinské smlouvy. Ministerská rada se může scházet buď na úrovni předsedů vlád (top-möte) či na úrovni jednotlivých resortních ministrů. Výjimku tvoří ministři zahraničních věcí a obrany, jejichž činnost pod oblast severské spolupráce nespadá. Nic ovšem nebrání tomu, aby se ministři zahraničních věcí či obrany skandinávských států sešli mimo půdu Ministerské rady.\n\nJak je u právní úpravy postavení mnoha významných organizací tradiční, není ani u Severské ministerské Rady opomenuta zásada svrchované rovnosti států prostřednictvím ustanovení, kdy každá země má v Ministerské radě jeden hlas. Rozhodnutí Ministerské rady jsou jednomyslná. V procedurálních otázkách se rozhoduje prostou většinou hlasů, v případě jejich rovnosti rozhoduje hlas předsedy. Zdržení se hlasování podobně jako např. v Radě bezpečnosti OSN nebrání přijetí rozhodnutí.\n\nMinisterská rada je schopna usnášení se pouze tehdy, jsou-li v ní přítomny všechny státy, čímž je beze zbytku naplněn postulát proklamované jednoty Severu. V otázkách, jež se výlučně dotýkají určitých států, je třeba, aby byly tyto zastoupeny.\n\nZ hlediska našeho tématu se ovšem jeví jako nejvýznamnější vztah Severské ministerské rady k Severské radě. Právě na tomto poli plní Ministerská rada celou řadu úkolů. Např. má povinnost předložit Severské radě jednou ročně zprávu týkající se severské spolupráce a popis plánů pro budoucí rozvoj této spolupráce, premiér předsedajícího státu informuje Severskou radu o hlavních rysech spolupráce a o mezivládní spolupráci týkající se evropských a jiných mezinárodních otázek apod.\n\nVýznamné propojení obou organizací lze spatřovat i v otázkách finančních, kdy Severská ministerská rada předkládá návrh svého rozpočtu k Severské radě k vyjádření. Pokud nejsou uvedeny zvláštní důvody, je Ministerská rada povinna respektovat doporučení Severské rady, jestliže se týkají struktury rozpočtu v daném finančním rámci.\n\nDále je Ministerská rada před každým pravidelným zasedáním s Plenárním shromážděním Severské rady povinna poskytnout Severské radě zprávu o opatřeních, jež se podnikla v souvislosti s jejími doporučeními a jinými žádostmi.\n\nPokud je doporučení nebo žádost Severské rady směrována vůči jedné či více vládám, může se takové sdělení zanechat u té či těch vlád, ke kterým doporučení nebo žádost směřuje.\n\nShrneme-li vše to, co bylo o Severské radě potažmo Severské ministerské radě výše uvedeno, dospějeme k názoru, že se jedná o typickou organizaci kooperačního typu s určitými integračními projevy, jejíž činnost a fungování by si z hlediska české právní teorie zasluhovala detailnějšího zkoumání.\n\nZ politologického hlediska lze konstatovat, že Severská rada je prototypem instituce, jejíž zřízení si vynutilo multinárodní hnutí, upřímně vyznávající sounáležitost a svornost oblasti severu založené na principech plurality názorů a občanské společnosti. Prakticky se činnost Rady projevuje tak, že její rozhodnutí reálně ovlivňují život každého seveřana, v jehož očích se daná instituce těší značnému respektu bez ohledu na státní příslušnost. Právě aspekt existence Severské rady dává obyvatelům jejich zemí jistotu, že ani po vstupu Dánska, Finska a Švédska do Evropské unie neochabne její autorita a vážnost, jichž na severu požívá.\n"}
{"id": "72685", "url": "https://cs.wikipedia.org/wiki?curid=72685", "title": "Jan I. (papež)", "text": "Jan I. (papež)\n\nSvatý Jan I. (narozen v Toskánsku, zemřel 526 v Ravenně) byl římským biskupem (papežem) od roku 523 (uvádí se 13. srpen) do roku 526 (uvádí se 18. květen).\n\nCírkev se pod vedením Jana I. ujala zprostředkující role mezi východořímským císařem Justinem I. a ostrogótským králem Theodorichem. Ten však nechal papeže zatknout, neboť jej podezříval ze spiknutí s Římany. Během svého věznění papež za několik dní zemřel. Jeho tělo bylo převezeno k pohřbu do baziliky svatého Petra.\n"}
{"id": "72689", "url": "https://cs.wikipedia.org/wiki?curid=72689", "title": "Felix III.", "text": "Felix III.\n\nSvatý Felix III. (též Felix IV., počítá-li autor při číslování jména též vzdoropapeže Felixe II; zemřel 530) byl papež katolické církve od roku 526 (uvádí se 13. červenec) do roku 530 (uvádí se 22. září). Zvolen byl na přání ostrogótského krále Theodoricha.\n"}
{"id": "72692", "url": "https://cs.wikipedia.org/wiki?curid=72692", "title": "Bonifác II.", "text": "Bonifác II.\n\nBonifác II. († 532) byl římským papežem od roku 530 (uvádí se 22. září) do roku 532 (uvádí se 17. říjen). Pocházel z ostrogótských předků. Byl vybrán již svým předchůdcem Felixem III. a dosazen s podporou ostrogótského krále, nikdy nebyl řádně zvolen. Proti němu byl postaven vzdoropapež Dioscuros, který však velmi záhy zemřel.\n"}
{"id": "72695", "url": "https://cs.wikipedia.org/wiki?curid=72695", "title": "Jan II. (papež)", "text": "Jan II. (papež)\n\nJan II. (narozen v Římě jako Mercurius, zemřel 8. května 535) byl římským papežem od 2. ledna 533 do 8. května 535. Byl první z papežů, který si změnil jméno (jeho rodné jméno odkazovalo na římského boha obchodu, Merkura).\n\nV roce 534 zbavil pro cizoložství úřadu Contumeliosa, biskupa v Riezu, a do zvolení jeho nástupce jmenoval správcem diecéze Caesaria z Arles.\n"}
{"id": "72707", "url": "https://cs.wikipedia.org/wiki?curid=72707", "title": "Koňovití", "text": "Koňovití\n\nKoňovití (Equidae) jsou jednou ze tří recentních (žijících) čeledí řádu lichokopytníků.\n\nNa rozdíl od ostatních dvou čeledí mají zachován pouze jediný, třetí prst, z druhého a čtvrtého se zachovaly jen rudimenty (bodcové kosti). Prst je chráněn rohovitým kopytem, zvířata našlapují na okraj kopyta (chodí „po nehtu“).\n\nVšichni koňovití jsou stádní, sociální zvířata, která potřebují kontakt s ostatními jedinci svého druhu. Žijí v malých rodinných skupinách, tvořených hřebcem (zřídka dvěma hřebci) a jejich harémem, klisnami a jejich potomky. Tyto rodinné skupiny jsou velmi stálé, jedinci uvnitř skupiny se dobře znají a trvale zůstávají spolu. Hřebec svůj harém brání před jinými samci.\n\nRodinné skupiny se volně sdružují do větších i velkých stád.\n\nVýjimku tvoří zebra Grévyho a divoký asijský osel, kde jsou hřebci vázáni na určité území, které brání. Páří se se samicemi, které pravidelně migrují přes toto jejich teritorium.\n\nVětšina koňovitých je divokých a nelze je zkrotit. Dva druhy se ale člověku podařilo domestikovat: je to osel domácí (\"Equus africanus f. asinus\") a kůň domácí (\"Equus caballus f. domesticus\")\n\nDo čeledi koňovitých patří pouze jeden recentní rod, \"Equus\".\n\n\n"}
{"id": "72723", "url": "https://cs.wikipedia.org/wiki?curid=72723", "title": "Bohumil Boček", "text": "Bohumil Boček\n\nArmádní generál Bohumil Boček, někdy uváděn i jako Bohumil Boček-Chodský (4. listopadu 1894, Sivice – 16. října 1952, Valdice) byl československý generál, legionář v Rusku (1916 – 1920), příslušník protinacistického odboje, náčelník Hlavního štábu československé branné moci (1945 – 1948) a jedna z obětí komunistického teroru. Je pohřben v Dubicku.\nV roce 1914 zahájil první světovou válku v řadách rakousko-uherské armády, 15. prosince byl u Gorlice zajat a v roce 1916 vstoupil do Československých legií v Rusku. Bojoval v řadách 3. střeleckého pluku, s nímž prošel sibiřskou anabází. V roce 1918 obdržel důstojnickou hodnost a stal se velitelem roty.\n\nOd roku 1935 velel hraničářskému praporu.\n\nPo okupaci a rozpuštění československé armády byl převeden do Vládního vojska, odkud ale na vlastní žádost odešel a zapojil se do domácího protinacistického odboje v řadách Obrany národa, kde ve spolupráci s Jaroslavem Vedralem a Čeňkem Kudláčkem organizoval odchody československých letců do zahraničí, ale brzy musel přejít do ilegality a v únoru 1940 opustit protektorát a přes Slovensko, Maďarsko a Jugoslávii doputoval do Francie.\nZa druhé světové války se začlenil do zahraničního protinacistického odboje. V exilu začal užívat krycí jméno Chodský. Byl přednostou odboru Ministerstva národní obrany u exilové vlády v Londýně,\nabsolvoval výsadkářský kurs, ale pro zranění páteře k jeho vysazení nedošlo a posléze se stal zástupcem velitele Československé obrněné brigády ve Velké Británii a ještě později nejprve zástupcem velitele a posléze velitelem 1. československé pěší brigády v Sovětském svazu.\n\nMezitím byla 26. října 1942 nacisty v koncentračním táboře Mauthausen popravena jeho manželka Zdeňka, spolu se svými rodiči.\n\nJiž 20. srpna 1944 byl povýšen do hodnosti brigádního generála. Od prosince 1944 byl zástupcem velitele 1. čs. armádního sboru v SSSR a mezi 8. březnem a 6. dubnem 1945 byl, v době pobytu Ludvíka Svobody v Moskvě, zastupujícím velitelem sboru.\n\nVýznamně se podílel na poválečné obnově Československé armády, 12. dubna 1945 byl, na návrh Košické vlády, jmenován náčelníkem Hlavního štábu československé branné moci.\n\nDne 1. prosince 1945 uzavřel sňatek s JUDr. Annou Hamalovou.\n\nK 1. červnu 1945 byl povýšen na divizního a dnem 24. května 1946 na armádního generála.\n\nV průběhu vládní krize v únoru 1948 spolu s Karlem Klapálkem nepřímo podpořil prokomunistický postoj ministra národní obrany Ludvíka Svobody.\n\nPo nástupu komunistů k moci se podílel na čistkách v armádě, zejména propouštěním důstojníků a rotmistrů nepohodlných novému režimu. Po zatčení syna z prvního manželství Zdeňka za protistátní činnost byl 31. 7. 1948 odvolán z funkce náčelníka Hlavního štábu. Po krátkém působení v méně významných funkcích byl odeslán na zdravotní dovolenou a poté přeložen do výslužby (1950), zbaven platu a hodnosti (1951), zatčen (únor 1952) a v červenci 1952 Státním soudem ve vykonstruovaném procesu odsouzen za vyzvědačství, vlastizradu a další trestné činy k doživotnímu vězení. Zemřel jako mukl na následky špatného zacházení a odepření nutné léčby (trpěl cukrovkou a byl mu odepřen inzulin) ve věznici ve Valdicích.\n\nDne 22. května 1962 Vojenské kolegium Nejvyššího soudu zrušilo všechny body žaloby proti němu, mimo vojenské zrady. Rozsudkem Vyššího vojenského soudu v Příbrami ze dne 8. 1. 1972 byl zrušen i tento bod. O jeho plné rehabilitaci a navrácení vojenské hodnosti bylo rozhodnuto až po listopadu 1989.\n"}
{"id": "72733", "url": "https://cs.wikipedia.org/wiki?curid=72733", "title": "Mercedes", "text": "Mercedes\n\nMercedes má více významů:\n\n\n"}
{"id": "72739", "url": "https://cs.wikipedia.org/wiki?curid=72739", "title": "Mercedes-Benz", "text": "Mercedes-Benz\n\nMercedes-Benz (často jen Mercedes) je obchodní značka německého výrobce automobilů, nákladních vozidel, tahačů a autobusů společnosti Daimler AG a její divizí. (Před rokem 2007 měla společnost Daimler AG název DaimlerChrysler AG a ještě předtím Daimler-Benz AG.)\n\nZnačka Mercedes-Benz vznikla v roce 1926 po spojení firem Daimler Motoren Gesellschaft a Benz & Cie., jejichž zakladateli byli Gottlieb Daimler a Karl Benz. Společnost Daimler-Benz AG, která tak vznikla, přijala pro své vozy ochrannou známku Mercedes-Benz.\n\nPůvodní Benzova firma Benz & Cie. Rheinische Gasmotoren-Fabrik je nejstarší světový výrobce automobilů. Symbol značky je velmi známý – již od roku 1926 je to trojcípá hvězda, jejímž autorem je Gottlieb Daimler, obkroužená tradičním vavřínovým věncem Karla Benze.\n\nVozy Mercedes jsou pojmenovány po tehdy asi jedenáctileté Mercédès Jellinek – dceři prodejce vozů a rakouskouherského generálního konzula v Nice Emila Jellinka.\n\nMercedes-Benz má své vlastní firemní muzeum ve Stuttgartu. Je zde zpřístupněna celá historie této značky, jsou zde ukázány všechny firmou podporované sporty. Nachází se zde i prototypy nebo sběratelské exempláře.\n\n\nUžitková vozidla\n\nNákladní vozidla\n\n"}
{"id": "72752", "url": "https://cs.wikipedia.org/wiki?curid=72752", "title": "SHP", "text": "SHP\n\nSHP (Samoczynne hamowanie pociągu) je polský vlakový zabezpečovač. Slouží pouze k označení polohy návěstidel, nikoli k přenosu návěstí.\n\nZařízení SHP se skládá z části kolejové a části vozidlové:\n\n\nVozidlový generátor pracuje na frekvenci 1000 Hz. Při průjezdu nad kolejovým rezonátorem vznikne impuls, na jehož základě dostane strojvedoucí optický a poté i akustický signál. Pokud do 4 s neobslouží tlačítko bdělosti, dojde k samočinnému zabrzdění vlaku.\n"}
{"id": "72766", "url": "https://cs.wikipedia.org/wiki?curid=72766", "title": "Žloutenka", "text": "Žloutenka\n\nŽloutenka (: \"icterus\") je patologický stav, který se klinicky projevuje zežloutnutím kůže, očního bělma, sliznic i ostatních tkání. To je způsobeno zvýšenou koncentrací žlutého žlučového barviva bilirubinu v krevní plazmě.\n\nNesprávně se termín žloutenka používá jako označení pro virové záněty jater, hepatitidy, u nichž je hlavním symptomem. Vyskytuje se však i u dalších nemocí, například u významného podílu případů žluté zimnice, kteréžto nemoci dal jméno.\n\nBilirubin je žluté barvivo, které vzniká jako odpadní produkt degradace hemoglobinu. Červené krvinky mají omezenou životnost (asi 120 dní), po té jsou vychytávány ve slezině a jaterních sinech a zničeny. Z hemoglobinu je pak odstraněno železo, které se použije k syntéze nového krevního barviva, a bílkovinná složka (globin), která se také recykluje. Zbytek hemu, porfyrinová kostra, je postupně přeměněn na bilirubin.\n\nV těle zdravého dospělého člověka denně vznikne 250–350 mg bilirubinu.\n\nBilirubin je málo rozpustný ve vodě, tedy i v krevní plasmě. Navázaný na krevní bílkovinu albumin se dostává do jater, kde je vychytáván hepatocyty.\n\nUvnitř hepatocytu je konjugován na rozpustné \"bilirubinglukosiduronáty\". Ty jsou vylučovány do žluče a následně do střeva.\n\nV tlustém střevě jsou bilirubinglukosiduronáty rozloženy bakteriálními enzymy na bezbarvé \"urobilinogeny\", z nichž část je zpětně resorbována do krve, většina je ale dále střevní mikroflórou oxidována na barevné \"urobiliny\", které jsou zodpovědné za zbarvení stolice.\n\nZa normálních okolností je většina bilirubinu v krevní plasmě navázána na albumin. Když ale jeho koncentrace v krvi přesáhne 20-30 mg/l, veškerá vazebná místa na albuminu jsou již obsazena a přebytečný bilirubin difunduje do tkání. Protože bilirubin je žluté barvivo, tkáně tím zežloutnou.\n\nK tomu může dojít ze tří příčin a podle toho se také žloutenky dělí do tří skupin:\n\n\nPrehepatální, neboli hemolytická žloutenka je způsobena zvýšeným rozpadem červených krvinek (hemolýzu), tedy i zvýšenou produkcí bilirubinu. Játra tedy nestačí zpracovat všechen bilirubin a jeho koncentrace v plasmě tak stoupne.\n\nHemolytická žloutenka může být příznakem infekčních onemocnění, jako je malárie, při níž dochází k rozpadu erytrocytů působením parazitického prvoka.\n\nU novorozenců vzniká lehká žloutenka (lat. \"icterus neonatorum\") kvůli ještě nedostatečné funkci jaterních enzymů a zvýšené hemolýze. Novorozenecká žloutenka se léčí fototerapií, viditelné světlo (zejm. modré) totiž mění konformaci bilirubinu a ten se stává rozpustnější ve vodě a může být vyloučen močí. Těžká žloutenka (lat. \"icterus neonatorum gravis\" nebo \"morbus haemolyticus neonatorum\") může vzniknout při hemolýze v důsledku cirkulujících protilátek proti erytrocytům, nejčastěji v důsledku Rh inkompatibility matky a plodu. Při těžké žloutence hrozí poškození mozku. Těžkou žloutenku lze léčit jen obtížně, např. výměnnou transfúzí.\n\nNekompatibilní transfúze krve vedou k hemolýze krve příjemce, což se také může projevit jako hemolytická žloutenka.\n\nHemolytická žloutenka může být také příznakem geneticky podmíněných nemocí, jako je srpkovitá anémie a hemolytická anemie. Obě nemoci způsobují rozpad červených krvinek, při srpkovité anemii se tvoří abnormální hemoglobin, který deformuje krvinky, hemolytická anemie je způsobena nedostatečnou nebo žádnou aktivitou \"glukosa-6-fosfátdehydrogenasy\", jednoho z enzymů pentózového cyklu, na kterém z velké části závisí metabolismus erytrocytu.\n\nHepatální, někdy také hepatocelulární žloutenka je způsobena přímo neschopností jater bilirubin z krve přijmout, konjugovat nebo vyloučit do žluči.\n\nKoncentrace bilirubinu v plasmě proto stoupne, zároveň se bilirubin objeví v moči, moč je proto tmavá, a protože játra vylučují do žluče málo bilirubinu, ve střevě se tvoří méně urobilinů a stolice je světlejší (hypocholická stolice)\n\nHepatální žloutenka bývá důsledkem poškození jater (toxická hyperbilirubinemie) látkami jako je chloroform, arsfenaminy, tetrachlormethan, acetaminofen, alkohol atd., toxiny hub rodu \"Amanita\" (Alfa-amanitin aj.), je to jeden z příznaků cirhózy jater a virové hepatitidy, tedy infekční žloutenky.\n\nNěkteré vrozené dědičné choroby se projeví jako hepatální žloutenka, například Criglerův-Najjarův syndrom nebo Dubinův-Johnsonův syndrom.\n\nPosthepatální žloutenka je způsobena ucpáním žlučových cest, proto se nazývá také obstrukční ikterus. Játra nemohou vylučovat konjugovaný bilirubin, ten proto přechází zpět do krve.\n\nPři posthepatální žloutence je zvýšená hladina bilirubinu v krvi, bilirubin je i v moči, ta je proto tmavá. Naopak do střeva se vinou uzávěru žádný bilirubin nedostane, stolice je proto světlá (acholická stolice)\n\nNejčastější příčinou obstrukce žlučových cest jsou žlučové kameny a nádor hlavy pankreatu, který zvenčí utlačuje žlučovody. Méně často je příčinou nádor přímo žlučových cest.\n\nPosthepatální žloutenka může být také příznakem infekčních onemocnění (schizostomiáza), zánětu žlučníku nebo slinivky břišní.\n\nNeléčená obstrukce žlučových cest může vést až k jaternímu selhání.\n\n\n\n"}
{"id": "72771", "url": "https://cs.wikipedia.org/wiki?curid=72771", "title": "Václav Neumann", "text": "Václav Neumann\n\nVáclav Neumann (29. září 1920 Praha – 2. září 1995 Vídeň) byl významný český dirigent. Jeho doménou byla hudba 20. století, proslavil se zejména interpretací symfonického díla Bohuslava Martinů a snahou prosadit i za totalitního režimu provádění děl Miloslava Kabeláče. Nahrál též kompletní symfonické dílo Gustava Mahlera. K zahraničním vystoupením byl zván především jako expert na českou hudbu (vídeňské nastudování \"Rusalky\", četné inscenace \"Prodané nevěsty\" a dalších děl). Byl dlouholetým šéfdirigentem České filharmonie.\n\nPo maturitě na smíchovském Vančurově reálném gymnáziu studoval V. Neumann soukromě i na konzervatoři (absolvoval 1944) houslovou hru, vedle toho též dirigování. Od roku 1945 byl členem České filharmonie jako violista a se stejným nástrojem patřil krátce k zakládajícím členům Smetanova kvarteta. Příležitostná dirigentská vystoupení s rozhlasovým orchestrem byla úspěšná. 7. 3. 1948 zaskočil za Rafaela Kubelíka a na základě tohoto jediného dirigentského vystoupení s ČF byl po Kubelíkově emigraci jmenován jejím šéfem, velmi brzy však na funkci rezignoval. \n\nV letech 1951–54 byl uměleckým ředitelem Karlovarského symfonického orchestru, pak brněnského a 1956–63 pražského symfonického orchestru FOK. Současně od roku 1955 hostoval v berlínské Komické opeře, kde získal jako spolupracovník renomovaného německého operního režiséra Waltera Felsensteina mezinárodní ocenění. (Jím dirigovaná Janáčkova \"Liška Bystrouška\" se ve Felsensteinově úpravě dočkala neobvyklého počtu repríz, úspěšného hostování v Paříži aj.) Jeho stoupající kredit v zemích německého jazyka vedl v roce 1964 k Neumannovu jmenování uměleckým ředitelem lipského Gewandhausorchestru. Tuto vysoce prestižní funkci Neumann složil po srpnu 1968 a vrátil se do Prahy, kde emigrace Karla Ančerla uvolnila místo šéfa České filharmonie.\n\nVáclav Neumann hostoval v sezóně 1985–1986 na scéně Metropolitní opery v New Yorku, kde dirigoval Janáčkovu operu \"Jenúfa\" (\"Její pastorkyňa\").\n\n\n\n"}
{"id": "72774", "url": "https://cs.wikipedia.org/wiki?curid=72774", "title": "Kostel Povýšení svatého Kříže", "text": "Kostel Povýšení svatého Kříže\n\nKostelů zasvěcených Povýšení svatého Kříže je více:\n\n\n\n\n\n\n\n\nJako \"kostel Povýšení svatého Kříže\" se také někdy nesprávně označuje:\n\n"}
{"id": "72776", "url": "https://cs.wikipedia.org/wiki?curid=72776", "title": "Alkalická fosfatáza", "text": "Alkalická fosfatáza\n\nAlkalická fosfatáza (ALP, AP, EC 3.1.3.1) je enzym, který patří mezi hydrolázy. Odstraňuje fosfátovou skupinu na 5- a 3- pozici u mnoha typů molekul včetně nukleotidů, proteinů a alkaloidů. Proces odstranění fosfátové skupiny se nazývá defosforylace.\n\nNěkdy je GPI-vázaná na membránu.\n\n\nAlkalická fosfatáza se vyskytuje u člověka ve všech tkáních celého těla, ale je koncentrována zejména v játrech, žlučovodu, ledvině, kostech a v placentě.\n\nNormální hodnoty alkalické fosfatázy v krvi člověka:) \n\nv krevní plazmě: 30-150 U/l\n\nAlkalická fosfatáza má široké využití v molekulární biologii, protože DNA má fosfátovou skupinu umístěnou právě na 5´ uhlíku deoxyribózy. Odstranění fosfátové skupiny zabrání navázání 5' konce k 3' konci druhé molekuly.\n\nAlkalická fosfatáza má také využití v imunochemii (imunohistochemii).\n\nV molekulární biologii se pro alkalickou fosfatázu používají následující substráty:\n"}
{"id": "72779", "url": "https://cs.wikipedia.org/wiki?curid=72779", "title": "Okres Tvrdošín", "text": "Okres Tvrdošín\n\nOkres Tvrdošín je jeden z okresů Slovenska. Leží v Žilinském kraji, v jeho východní části. Na severu hraničí s okresem Námestovo, na jihu s okresem Liptovský Mikuláš a na západě s okresem Dolný Kubín. Jeho severním a východním sousedem je Polsko. Na území okresu zasahuje pohoří Vysoké Tatry.\n"}
{"id": "72781", "url": "https://cs.wikipedia.org/wiki?curid=72781", "title": "Jižní nábřeží (Londýn)", "text": "Jižní nábřeží (Londýn)\n\nJižní nábřeží (\"South Bank\") je oblast v Londýně na jižním břehu Temže, nedaleko od železničního nádraží \"Waterloo\", ve které se nachází množství významných kulturních staveb a institucí. Území náleží pod správu obvodů Lambeth a Southwark. Zde se v roce 1951 konal Britský festival, u jehož příležitosti byla postavena budova \"Royal Festival Hall\", nyní součást \"South Bank Centre\".\n\nNásledně v roce 1967 byly otevřeny \"Queen Elizabeth Hall\" a \"Purcell Room\", v roce 1968 \"Hayward Gallery\" a v roce 1976 Královské národní divadlo. V jejich sousedství se nacházejí Národní filmové divadlo a Britský filmový institut, jehož součástí je i kino s vysokým rozlišením systému IMAX.\n\nPoblíž Národního divadla se tyčí zvláštní bílá věž budovy \"London Weekend Television\" (LWT), kde sídlí produkce nejdéle vysílaného uměleckého televizního programu \"The South Bank Show\". Od roku 1993 odsud vysílají televizní společnosti \"Carlton Television\" a \"GMTV\" a tak je budova označována jako Londýnské televizní centrum.\n\nNavzdory plánům na vybudování rozsáhlých komerčních objektů v 70. a 80. letech 20. století bylo po nátlaku společenských organizací a rekonstrukci \"Oxo Tower\" prosazeno aby byl zachován různorodý charakter této oblasti včetně obytných jednotek a otevřených prostranství.\n\nNa západ od \"Royal Festival Hall\" za železničním viaduktem vedoucím k \"Hungerford Bridge\" je veřejný park \"Jubilee Gardens\", který ji odděluje od blízké County Hall. Nedaleko odtud stojí nejvyšší vyhlídkové kolo na světě Londýnské oko, postavené u příležitosti nového milénia.\n\nDále na východ stojí galerie Tate Modern. Za ní na \"Bankside\" se nachází replika Shakespearova divadla Globe a směrem na London Bridge \"Borough Market\".\n\n"}
{"id": "72782", "url": "https://cs.wikipedia.org/wiki?curid=72782", "title": "Trafalgarské náměstí", "text": "Trafalgarské náměstí\n\nTrafalgarské náměstí (anglicky Trafalgar Square) je náměstí v centru Londýna, které připomíná bitvu u Trafalgaru z roku 1805, vítězství britského námořnictva v napoleonských válkách. Původně se mělo jmenovat Náměstí krále Viléma IV.; autorem názvu s výše zmíněnou bitvou je G. L. Taylor.\n\nOd doby Eduarda I. zde byly královské stáje. Okolo roku 1820 princ regent pověřil obnovou tohoto území architekta Johna Nashe, jenž v rámci zušlechtění oblasti Charing Cross nechal tuto plochu vyčistit. Současný vzhled náměstí pochází z období okolo roku 1845 a je dílem architekta Charlese Barryho.\n\nTrafalgarské náměstí tvoří rozsáhlá centrální plocha obklopená ze tří stran komunikacemi a na čtvrté straně je terasa se schody ke vchodu do Národní galerie. Silnice, které náměstí protínají, jsou součástí dopravní tepny \"A4\". Před rokem 2003 byla doprava v okolí náměstí jednosměrná. Spojení se stanicí metra Charing Cross umožňují podchody. Rekonstrukce provedená v nedávné době zmenšila šířku komunikací a severní stranu náměstí uzavřela pro dopravu.\n\nV centru prostranství stojí Nelsonův sloup, obklopený fontánami a čtyřmi obrovskými bronzovými sochami lvů, jejichž autorem je sir Edwin Landseer.\n\nUvádí se, že kov použitý na jejich výrobu pochází z děl francouzských lodí. Na sloupu stojí socha lorda Nelsona, admirála, který velel britskému námořnictvu v bitvě u Trafalgaru.\n\nNa severní straně se nachází Národní galerie a na východ od ní kostel \"St Martin's-in-the-Fields\" (Sv. Martin v Polích). Náměstí spojuje s okolím několik ulic: směrem k jihozápadu kolem \"Admiralty Arch\" míŕí Mall, k jihu Whitehall, k východu Strand a k severu Charing Cross Road.\n\nNa každém rohu náměstí se nacházejí podstavce. Dva severní, určené pro jezdecké sochy, jsou širší než jižní. Na třech z nich stojí sochy – Jiřího IV. (severovýchodní, 1840), Jindřicha Havelocka (jihovýchodní, 1861, autor Vilém Behnes) a sira Charlese Jamese Napiera (jihozápadní, 1855).\n\nV roce 1888 vztyčená socha Charlese George Gordona byla v roce 1943 odstraněna a od roku 1953 zdobí \"Victoria Embankment\".\nČtvrtý podstavec na severozápadním rohu, určený pro sochu Viléma IV., z důvodu nedostatku financí zůstal prázdný. Později nedošlo ke shodě, jaká socha panovníka nebo význačného válečníka by zde měla stát.\nV roce 1999 rozhodla Královská akademie věd o realizaci Projektu čtvrtého podstavce – přechodné instalaci vybrané sochy současného autora. Sochy a autoři:\n\nTrafalgarské náměstí je velkou turistickou atrakcí, na čemž měli jistý podíl i holubi. Turisté Londýňané je totiž s oblibou krmili. Na fotografii v Národní galerii stojí na náměstí Elizabeth Taylorová a krmí tak obrovské množství holubů, že to vypadá, jako kdyby ji chtěli napadnout. Holubí výkaly ale vypadaly ošklivě a poškozovaly sochy. Hejno v počtu až 35 000 jedinců bylo pokládáno za zdravotní riziko.\n\nOd roku 2000 je tam zakázáno krmení pro holuby prodávat a byly podniknuty pokusy ptáky z náměstí vytlačit, a to i za použití cvičených sokolů. Příznivci holubů a turisté je krmili dál, až v roce 2003 tuto činnost zakázal zákon. V současné době se na Trafalgarském náměstí vyskytuje už jen malé množství ptáků a bývá využíváno pro festivaly a filmování.\n\nOd roku 1947 se na Trafalgarském náměstí pořádá vánoční obřad. Smrk věnovaný norským hlavním městem Oslo za podporu Velké Británie v době druhé světové války je vztyčen na náměstí jako londýnský vánoční strom. Mimo všeobecnou podporu poskytla Británie azyl norskému králi Haakonovi, jeho synu Olafovi i norské vládě. Jako součást tradice starosta Westminsteru navštíví v pozdním podzimu Oslo, aby se účastnil poražení stromu, a starosta Osla navštěvuje Londýn, aby rozsvítil strom během vánočního obřadu.\n\n\nPražské potápky a po válce páskové (revoltující mládež v českých zemích v období 40.–60. let 20. století) se scházeli ke společné zábavě na pražském Václavském náměstí. Slangově jej označovali jako Trafouš, Trafo, Traf či Trafalgar. V jejich očích totiž pražské náměstí mělo podobný význam pro shromažďování jako Trafalgarské náměstí v Londýně. V období politických totalitních diktatur tím mladí Pražané zároveň dávali najevo svůj příklon k britské, potažmo americké kultuře, a vymezovali se vůči nacistické protektorátní správě a posléze vůči komunistické totalitní vládě.\n\n"}
{"id": "72789", "url": "https://cs.wikipedia.org/wiki?curid=72789", "title": "Petržalka", "text": "Petržalka\n\nPetržalka ( , ) je jedna z městských částí Bratislavy. Patří mezi nejlidnatější části slovenské metropole; žije zde 117 000 lidí. Leží těsně při hranici s Rakouskem.\n\nPrvní záznamy o Petržalce pocházejí již z roku 1225. Na konci 19. století už to byla vesnice s více jak pěti sty stálými obyvateli. První most, který ji spojil s Bratislavou, byl postaven v roce 1891 a byl železniční.\n\nJiž v roce 1932 dal petržalské předmostí opevnit generál Josef Šnejdárek a poté v roce 1936 byl tento úsek zařazen do I. etapy naléhavého opevňování v rámci československého opevnění. Bylo zde postaveno 25 bunkrů. Avšak 10. října 1938 byla připojena na základě Mnichovské dohody k nacistickému Německu, protože byla obydlena převážně německy hovořícím obyvatelstvem, po osvobození v roce 1945 byla opět vrácena Československu. Od roku 1946 je součástí dnes hlavního města Slovenska.\n\nV 70. letech 20. století se zde vystavělo dnešní panelové sídliště. Z malé okrajové čtvrti, která měla minimální význam, se tak stala jedna z nejdůležitějších. Nové sídliště bylo největší v celé zemi.\n\nPetržalka je pomocí pěti mostů napojená na zbytek města, nachází se tu také železniční stanice Bratislava-Petržalka. Jeden z nejznámějších mostů, který ústí právě sem, je Most Slovenského národného povstania, který je dominantou celého města.\n\nPetržalka byla projektována a stavěna na obsluhu metrem. Po roce od začátku výstavby metra byl projekt zrušen. Veřejnou dopravu do této čtvrti zajišťují pouze autobusy, trolejbusové tratě, tramvajová trať začala fungovat v roce 2016. Všechny autobusové spoje tak bývají velmi vytížené, zvláště po změně jízdního řádu na podzim 2005.\n\n"}
{"id": "72790", "url": "https://cs.wikipedia.org/wiki?curid=72790", "title": "Porfyriny", "text": "Porfyriny\n\nPorfyriny jsou organické, cyklické sloučeniny, odvozené od tetrapyrrolu porfinu, což je látka tvořená spojením čtyř pyrrolových kruhů pomocí methinových můstků.\n\nMají schopnost tvořit komplexy s kovovými ionty, vzniklé metaloporfyriny mají nezastupitelnou úlohu v mnoha metabolických procesech. Metaloporfyrin vázající železo, hem, umožňuje mimo jiné přenos kyslíku červenými krvinkami. Jiný metaloporfyrin, vázající hořčík, chlorofyl, umožňuje fotosyntézu.\n\nVšechny porfyriny jsou barviva nebo barvivům podobné sloučeniny. V kyselém prostředí rozpuštěné porfyriny při osvětlení UV světlem (400 nm) silně fluoreskují v červené oblasti (605 a 650 nm). Toho se využívá ke stanovení i velmi malých množství porfyrinů.\n\nJiný způsob stanovení využívá absorpčního spektra. Charakteristickým znakem všech porfyrinů, bez ohledu na postranní řetězec, je úzký absorpční tzv. Soretův pás ležící mezi 350 a 450 nm, s maximem asi 405 nm.\n\nMnoho porfyrinů má triviální názvy. Kromě toho existují další dvě platné nomenklatury. Starší a používanější je názvosloví, které vypracoval Hans Fisher. IUPAC vytvořila nové, modernější názvosloví, v biochemické literatuře se ale používá zřídka.\n\nPřírodní porfyriny mají vodíky pyrrolových jader nahrazeny postranními řetězci. Porfyriny mohou obsahovat čtyři typy substituentů:\nKaždý porfinový kruh má 8 poloh pro substituci. Je tedy jasné, že vzniká množství izomerů. Označují se římskými číslicemi za názvem porfyrinu.\n\nPorfyriny, které mají substituenty uspořádané symetricky, se nazývají porfyriny I. typu. Asymetrické porfyriny jsou porfyriny III. typu. V přírodě se vyskytuje pouze I. a III. typ porfyrinů, III. typ je častější a významnější.\n\n\nHem je nejvýznamnějším metaloporfyrinem. Tvoří prostetickou skupinu v mnoha životně důležitých enzymech, jako jsou například:\n\n\nBylo zjištěno, že některé nádory přijímají více porfyrinů než normální tkáň. Pacientovi je podán hematoporfyrin nebo příbuzná látka a nádor je pak ozářen argonovým laserem. To excituje porfyriny nahromaděné v nádorových buňkách, což má cytotoxický efekt.\n\nTomuto způsobu léčby se říká nádorová fototerapie.\n\n\n\n"}
{"id": "72793", "url": "https://cs.wikipedia.org/wiki?curid=72793", "title": "Pacifismus", "text": "Pacifismus\n\nPacifismus (z lat. \"pacificus\", smiřující, od \"pacem facere\", sjednat mír) je postoj, který odmítá válku a násilí; je přesvědčen o možnosti mírumilovného řešení mezinárodních sporů za každých podmínek a okolností. Lidé označováni jako pacifisté vystupují proti jakékoliv (i osvobozenecké) válce. Popudem k tomuto postoji může být náboženská víra nebo humanistické cítění.\n\nPacifismus může být postavený na přesvědčení nebo na pragmatickém přístupu. Hlavním argumentem pacifistů z přesvědčení je, že válka a násilí jsou nemorální a že mír se dá zajistit mravní osvětou. Pragmatický pacifismus se naproti tomu neodvolává na absolutní principy, jako je třeba mravnost, ale jednoduše předpokládá, že existují lepší a jednodušší cesty, jak řešit spory, než jsou války, případně že cena zaplacená za vedení války bude vždy vyšší než její případné přínosy.\n\nPacifismus byl nejrozšířenější ve 20. a 30. letech minulého století vlivem zkušenosti s do té doby nejstrašnějším konfliktem v dějinách lidstva, tzv. Velké války (později nazvané první světová válka). Zejména ve Velké Británii (GB) a Francii byl hluboký celospolečenský náklon k pacifismu. Ten se odrazil i v politice jejich státních představitelů, avšak ukázalo se, že pacifismem motivované kroky jejich vlád přímo otevřely dveře ještě strašnějšímu konfliktu, druhé světové válce. Problémem bylo to, že tyto státy se tak chorobně bály války či vojenských akcí, že byly ochotny v zájmu zachování míru ustupovat agresivním požadavkům států s nedemokratickými režimy, zejména Adolfu Hitlerovi (politika appeasementu). Hlavní myšlenka této politiky (usmiřování) je dávat diktátorovi, co chce, což ho uklidní. Ve skutečnosti ho to však politicky a ekonomicky posilovalo pro vedení konfliktu, který nakonec stejně rozpoutal.\n\nV českých zemích je jedním z nejstarších zastánců pacifismu Petr Chelčický, který na základě evangelií odmítal války i trest smrti.\n\nŽidovský lékař Ludvík Lazar Zamenhof viděl příčinu nenávisti mezi národy (a tedy i zdroj války) ve ztížené situaci příslušníků různých národů domluvit se navzájem. Na základě této myšlenky vydal v roce 1887 první učebnici jazyka esperanto, který měl sloužit jako snadno naučitelný a neutrální jazyk pro mezinárodní komunikaci a odstranit tak jednu z příčin, ve které autor viděl zdroj nenávisti mezi národy. Díky této základní myšlence komunita vzniklá kolem tohoto jazyka přirozeně přitahovala a přitahuje i některé pacifisty.\n\nNěkteré státy ve 20. století uznávaly odpírače vojenské služby z důvodu svědomí. Přísně vzato jsou však pacifismus a odpírání vojenské služby dva odlišné fenomény.\n\nKritici pacifismu namítají, že není dobré striktně odmítat násilí, protože někdy je nutné zasáhnout násilně hned a málo než později a hodně. Dokud bude hrozit nebezpečí války a nebude existovat příslušná mezinárodní autorita vybavená dostatečnými mocenskými prostředky, dotud se nebude moci upřít vládám právo na spravedlivou obranu. Přísně se musí zvážit striktní podmínky, které ospravedlňují oprávněnou obranu vojenskou mocí. Takové rozhodnutí je pro svou závažnost podrobeno přísným podmínkám mravní oprávněnosti. Je třeba: — aby škoda způsobená národu nebo společenství národů útočníkem byla trvalá, těžká a jistá; — aby se všechny jiné prostředky, jak tomu zabránit, ukázaly neproveditelné nebo neúčinné; — aby byly odůvodněné vyhlídky na úspěch; — aby použití zbraní nevyvolalo mnohem těžší zla a zmatky než zlo, které je třeba odstranit. Při hodnocení této podmínky je třeba pečlivě zvážit sílu moderních ničivých prostředků. Toto jsou tradiční prvky vypočítávané v nauce o tzv. „spravedlivé válce“. Hodnocení takových podmínek mravní oprávněnosti přísluší prozíravému úsudku těch, kteří mají odpovědnost za obecné blaho. Veřejná moc má v tomto případě právo a povinnost uložit občanům povinnosti nutné k národní obraně. Ti, kteří slouží vlasti ke vojsku, ať se považují za služebníky bezpečnosti a svobody národů. Když tento úkol správně plní, opravdu přispívají k obecnému dobru národů a k upevnění míru. Veřejná moc se má vhodně postarat o případy těch, kteří z důvodu svědomí odmítají používat zbraní; ti mají však poskytnout lidskému společenství služby jiným způsobem.\n\nJedním z teologických směrů je křesťanský pacifismus.\n\nKřesťanský pacifismus je teologické a etické stanovisko, že jakákoli forma násilí je neslučitelná s křesťanskou vírou. Křesťanští pacifisté říkají, že Ježíš sám byl pacifistou, tvůrcem pokoje a šel osobním příkladem svým následovníkům (Ježíš jako normativní člověk). Svědectví o tomto postoji je zaznamenáno v Bibli.\n\nVe Starém zákoně například v knize proroka Izajáše v pasáži 2:4: „On bude soudit pronárody, on ztrestá národy mnohé. I překují své meče na radlice svá kopí na vinařské nože. Pronárod nepozdvihne meč proti pronárodu, nebudou se již cvičit v boji.“ či v Paralipemenonu v pasáži 22:8: „Králi Davidovi – Stalo se však ke mně slovo Hospodinovo: »Prolil jsi mnoho krve, vedl jsi velké války. Nebudeš budovat dům pro mé jméno, protože jsi na zemi přede mnou prolil mnoho krve.“\n\nV Novém zákoně například v evangeliu podle Matouše v pasážích 5:38–42: „Slyšeli jste, že bylo řečeno: ‚Oko za oko, zub za zub.‘ Já však vám pravím, abyste se zlým nejednali jako on s vámi; ale kdo tě uhodí do pravé tváře, nastav mu i druhou; a tomu, kdo by se chtěl s tebou soudit o košili, nech i svůj plášť. Kdo tě donutí k službě na jednu míli, jdi s ním dvě. Kdo tě prosí, tomu dej, a kdo si chce od tebe vypůjčit, od toho se neodvracej.“, dále 5:9: „Blaze těm, kdo působí pokoj, neboť oni budou nazváni syny Božími.“ a 26:52: „Ježíš mu řekl: ‚Vrať svůj meč na jeho místo; všichni, kdo se chápou meče, mečem zajdou.‘“\n\nS křesťanským pacifismem jsou nejčastěji spojovány denominace mennonitů, kvakerů a svědků Jehovových. Svědkové Jehovovi prosluli odmítnutím narukovat do Hitlerova wehrmachtu i za cenu uvěznění v koncentračních táborech. V Čechách byl zřejmě prvním známým křesťanským pacifistou Petr Chelčický jehož spisy později tolik nadchly světoznámého křesťanského pacifistu Lva Nikolajeviče Tolstého. Zřejmě nejvýznamnější český pacifista Přemysl Pitter byl za první republiky v roce 1931 vězněn pro svou podporu odpíračů vojenské služby a pro činnost v pacifistických organizacích. Později obdržel židovské vyznamenání jako „spravedlivý mezi národy“ za pomoc židovským dětem za II. Světové války a bezprostředně po jejím skončení (1964), v roce 1973 záslužný kříž I. třídy Spolkové republiky Německo (za pomoc německým dětem v letech 1945–46) a konečně v roce 1991 – in memoriam Řád TGM I. Třídy.\n\n\n"}
{"id": "72802", "url": "https://cs.wikipedia.org/wiki?curid=72802", "title": "Soňa", "text": "Soňa\n\nSoňa je původem ruské ženské jméno. Vzniklo zkomolením řeckého jména Sophia (počeštěle Žofia), které znamená moudrost.\n\nPodle českého občanského kalendáře má toto jméno svátek 28. března.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9%.\n\n\n\n\n"}
{"id": "72804", "url": "https://cs.wikipedia.org/wiki?curid=72804", "title": "Meds", "text": "Meds\n\nMeds je páté studiové album kapely Placebo. Ačkoliv vyšlo 13. března 2006, na internet se pirátská kopie dostala již 17. ledna 2006. Prvním singlem ve Velké Británii je píseň 'Because I Want You’, ve zbytku světa to je píseň „Song To Say Goodbye“.\n\n"}
{"id": "72805", "url": "https://cs.wikipedia.org/wiki?curid=72805", "title": "EVM 120", "text": "EVM 120\n\nEVM 120 (Elektronikus vonatmegállító) je maďarský liniový vlakový zabezpečovač. Jeho použití je omezeno maximální rychlostí 120 km/h. Na nekódovaných tratích slouží jako kontrola bdělosti strojvedoucího.\n\n\n\nZařízení pracuje na základní frekvenci 75 Hz. Přenáší 5 různých návěstí, jejich kódy jsou tvořeny impulsní modulací základní frekvence. Strojvedoucímu se zobrazuje rychlost požadovaná v následujícím oddíle. Pokud se skutečná rychlost vozidla liší od rychlosti požadované, musí strojvedoucí obsluhovat tlačítko bdělosti. Interval obsluhy je závislý na rozdílu obou rychlostí. \n\nZařízení samočinně uvede v činnost rychločinné brzdění v těchto případech:\n\n\nPro použití pro rychlosti do 160 km/h byl tento zabezpečovač rozšířen o jeden kód a nese označení EVM 160.\n\nBdělost v Maďarsku se potvrzuje především trvalým stisknutím pedálu (podobně jako v Rakousku), některé zmodernizované dieselové lokomotívy jsou dodatečně vybaveny tlačítkem. Jestli slyšíte zvukovou výzvu (interval závisí od stavu návěsti) musíte pedál (tlačítko) uvolnit a opět ho stisknout (to platí i při návěsti \"Volno\").\n\n\n\n"}
{"id": "72809", "url": "https://cs.wikipedia.org/wiki?curid=72809", "title": "Chinese Democracy", "text": "Chinese Democracy\n\nChinese Democracy je nejnovější album kapely Guns N' Roses, které vyšlo 23. listopadu 2008, na den přesně 15 let od vydání posledního alba The Spaghetti Incident?. Během nahrávání alba prošla kapela mnoha změnami sestavy, kdy několik členů odešlo nebo bylo vyhozeno. Podle odhadů deníku New York Times stálo nahrávání alba do roku 2005 asi 13 milionů dolarů, což z něj činí nejnákladnější album všech dob.\n"}
{"id": "72812", "url": "https://cs.wikipedia.org/wiki?curid=72812", "title": "Koukolík (planetka)", "text": "Koukolík (planetka)\n\n(10213) Koukolík je planetka nacházející se v hlavním pásu asteroidů. Planetku objevili Miloš Tichý a Zdeněk Moravec 10. září 1997 na Kleti. \n\nPojmenována na počest Františka Koukolíka (* 1941), českého neuropatologa, který se zabývá vztahem mezi mozkem a lidským chováním. Je také znám jako výborný popularizátor vědy a je autorem mnoha článků a několika knih esejů, jako například Mravenec a vesmír. Jméno planetky podpořila Jana Tichá. \n\nMPC 34633 – 4. května 1999.\n\n\n"}
{"id": "72813", "url": "https://cs.wikipedia.org/wiki?curid=72813", "title": "Okrouhlá (okres Česká Lípa)", "text": "Okrouhlá (okres Česká Lípa)\n\nOkrouhlá \"(něm. Schaiba)\" je obec v okrese Česká Lípa v Libereckém kraji, asi 1 km SZ od Nového Boru, v nadmořské výšce 385 metrů. Žije zde  obyvatel. \nObec vznikla v údolí Skalického potoka za tak zvané druhé kolonizace, počátkem 16. století. První datovaný zápis názvu obce, totiž „ves a les jménem \"Scheibe\"“ pochází z roku 1543. Ves je sice na dohled Nového Boru, ale patřila k vzdálenému panství novozámeckému (Nový zámek se dnes jmenuje zámek Zahrádky). Mezi majiteli byli Anna ze Salhausenu, páni z Vartemberka a Albrechtovi z Valdštejna. Po slavném, leč nenasytném vojevůdci, zavražděném v Chebu v 1634 připadla moravské větvi Kouniců, kteří Okrouhlou vlastnili až do 20. století.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nVýroba a zušlechťování skla se staly pro Okrouhlou tradičním vývozním artiklem. Úspěšný podnikatel, majitel malírny skla a zhotovitel chrámových oken i pro císařský dvůr Karel Meltzer vybudoval roku 1893 v jižní části obce poblíž železniční tratě z České Lípy do Nového Boru neobvyklou pseudogotickou stavbu, šestiboký objekt z pískovcových kvádrů s opěrnými pilíři, lomenými okny a nízkou střechou, která jeho závodu sloužila jako vzorkovna vitráží. Námětem soch na sloupech byly alegorie Umění, Vědy, Průmyslu a Obchodu a antické bohyně Flora a Ceres. \n\nCelá stavba, zapsaná do seznamu památek, je v havarijním stavu, řada soch byla odvezena. Stav objektu trpí spory dvou soukromých vlastníků. Vzorkovna přiléhá k podlouhlému venkovskému stavení čp.93, kde mistr a jeho lidé pracovali. Podnikavý Meltzer zde i ve svých dalších provozovnách zaměstnával mnoho různých profesí a také díky tomu své vitráže dodal i na Všeobecnou zemskou výstavu a jubilejní výstavu v Praze. Provozovnu přestěhoval roku 1900 do Žitavy a vzorkovna zde sloužila do roku 1907, kdy majitel zemřel.\nV květnu 2014 se v Okrouhlé konal 12. ročník závodu minikár s účastí 65 závodníků.\n\nV obci se každoročně koná masopust a v srpnu pak HEC-MINITRIATLON s účastí třicítky závodníků a stovky diváků. \n\nPři příležitosti rozsvícení stromu a zahájení adventu lze zde vidět živý orloj.\n\n"}
{"id": "72814", "url": "https://cs.wikipedia.org/wiki?curid=72814", "title": "Upíři", "text": "Upíři\n\nUpíři (\"Desmodontinae\") představují samostatnou podčeleď listonosovitých netopýrů, jejíž zástupci se vyznačují krvežravostí (hematofágií): živí se výhradně krví teplokrevných živočichů.\n\nUpíři nejsou příliš obratní letci a podobně jako kaloni vysílají ultrazvukové signály nižší frekvence. Existuje teorie, že právě toto znevýhodnění donutilo předka upírů, aby se místo chytání hmyzu za letu živil ektoparazity velkých savců. Společně s krví nasátými cizopasníky tak spořádal i větší či menší množství krve hostitele.\n\nDnešní upíři jsou plně přizpůsobeni ke konzumaci krve. Stoličky mají téměř úplně redukované, zato řezáky jsou velmi ostré a slouží k naříznutí kůže hostitele. Správné místo, kam kousnout, pozná upír pomocí zvláštního tepločivného orgánu, který mají v okolí nozder.\n\nSliny upírů obsahují anestetika a látky, které zabraňují srážení krve. Jedna z nich, pojmenovaná drakulin, je nejlepší antikoagulancium, které lidstvo dosud objevilo. Jeho průmyslově vyráběné deriváty se testují jako lék pro pacienty s mrtvicí.\n\nNetopýři krev nesají, pouze ji olizují, jak vytéká z rány. Kvůli velké účinnosti jejich protisrážlivých slin rána často krvácí i dlouho poté, co už se upír nasytil.\n\nUpíři mají i další zvláštní uzpůsobení ke krvežravosti. Jejich česlo, tedy počáteční úsek žaludku, je extrémně prodloužené (až 150 % délky těla). To jim umožňuje vyvrhovat krev, samice upírů tak přinášejí potravu svým mláďatům, upíři se krmí navzájem, když se některému jedinci nepodaří najít potravu, ostatní ho nakrmí.\n\nKrev obsahuje velké množství bílkovin a vody, ale jen málo energie. Upíři tedy musejí jíst skoro každý den, a když najdou hostitele, najednou vypijí tolik krve, kolik sami váží (tj. 20–30  g). Při jednom krmení dokážou zkonzumovat až 50  ml krve.\n\nUpír tedy při krmení velmi ztěžkne. Aby se zbavil přebytečné tekutiny, do dvou minut po krmení začne močit. Jeho ledviny vyloučí velmi zředěnou moč.\n\nPři trávení velkého množství proteinů z přijaté krve vzniká také velké množství močoviny – ledviny odpočívajícího upíra produkují hypertonickou, hustou moč.\n\nUpíři jsou velmi sociální a kontaktní zvířata. Přes den se ukrývají na tmavých místech, v jeskyních, v dutinách stromů i v budovách, často ve velkých koloniích, někdy společně s dalšími druhy netopýrů. Vylétávají, teprve když je úplná tma, a hledají hostitele. Létají pomalu a nízko nad zemí.\n\nK hostiteli málokdy přilétávají; jakmile nějakého objeví, přistanou na zem a dojdou po čtyřech. Na rozdíl od jiných druhů netopýrů se po zemi pohybují docela hbitě a rychle. Jejich spící hostitel si málokdy hodujícího upíra všimne, a pokud ano, upíři se nedají snadno odehnat.\n\nPo napití je upír někdy tak těžký, že nemůže znovu vzlétnout a musí pěšky dojít až do své jeskyně.\n\nUpíři žijí v Jižní a Střední Americe. Zvláště upír obecný, který se jako jediný živí i krví savců (ostatní druhy se živí výhradně ptačí krví), se velmi rozšířil díky velkému rozšíření chovu dobytka. Zvýšení potravní nabídky zapříčinilo i velké rozšíření upíra, i na místa, kde se dříve nevyskytoval.\n\nUpíři svým sáním zraňují dobytek a vyčerpávají ho ztrátou krve. Dobytek se také upírů leká a jejich přítomnost je stresuje. Ztráty na dobytku způsobené upíry jsou odhadovány až na 100 milionů dolarů ročně.\n\nUpíři jsou ve svém regionu nejvýznamnějším rezervoárem a přenašečem vztekliny.\n"}
{"id": "72816", "url": "https://cs.wikipedia.org/wiki?curid=72816", "title": "Jokohama", "text": "Jokohama\n\nJokohama (: 横浜市; \"Jokohama-ši\") je hlavní město prefektury Kanagawa v Japonsku. Je to druhé největší město a největší přístav v Japonsku. Leží na ostrově Honšú.\n\nJokohama byla malou rybářskou vesnicí až do konce období Edo, tedy doby, kdy Japonsko obchodovalo se zahraničím jen velice málo. V roce 1854 komodor Matthew Perry přistál na jih od Jokohamy s flotilou amerických válečných lodí a přinutil Japonsko otevřít některé přístavy pro zahraniční obchod. Jokohama byla vybrána jako jeden z těchto přístavů místo Kanagawy, u které se Tokugawský šógunát obával, že leží příliš blízko Tókaidó – strategické cesty spojující Edo s Nagojou, Kjótem a Ósakou.\n\nPřístav v Jokohamě byl otevřen v roce 1859 a rychle se stal vstupní bránou pro většinu zahraničního obchodu s Japonskem. Cizinci žili v městské čtvrti zvané \"Kannai\" („uvnitř bariéry“), která byla obklopena vodním příkopem. Mnoho jedinců příkop překračovalo a to způsobovalo problémy. Slavný Incident v Namamugi, jedna z událostí předcházející pádu šógunátu, se odehrál na místě dnešní čtvrti Curumi-ku v roce 1862. Ernest Satow popsal incident ve své knize \"Diplomatem v Japonsku (A Diplomat in Japan)\".\n\nPo restauraci Meidži v roce 1868 se v přístavu soustředil obchod s hedvábím. První japonská železnice byla postavena v roce 1872 mezi Jokohamou a Tokiem a dovolila tak japonským firmám \"zaibacu\" používat přístav k dovozu materiálu pro jejich továrny v průmyslové oblasti Keihin. Růst japonského průmyslu přinesl Jokohamě prosperitu a výstavbu rezidenčních čtvrtí pro nové zbohatlíky. Až do doby, kdy se většina obchodu začala realizovat přímo v Tokiu, byla Jokohama známá jako nejkosmopolitnější město v Japonsku.\n\nVelká část Jokohamy byla zničena velkým zemětřesením v roce 1923 a během druhé světové války trpělo město paličskými nálety amerického letectva. Během americké okupace byla Jokohama hlavním překladištěm a základnou amerického námořnictva, obzvláště za Korejské války. Po ukončení okupace se většina aktivit U.S. Navy přesunula do nedaleké Jokosuky.\n\nJokohama se oficiálně stala městem 1. dubna 1889 a 1. září 1956 se stala „městem z titulu vládního nařízení“ (tzn., že je de facto postavena na úroveň prefektury).\n\nJokohama leží na poloostrově na západním břehu Tokijského zálivu, 30 kilometrů od Tokia, s kterým je spojena několika železničními tratěmi, dálnicemi a dalšími silnicemi.\nI když je město z velké části jen obytnou zónou pro lidi dojíždějící za prací do Tokia, má Jokohama také silnou místní ekonomiku, obzvláště loďařství, biotechnologie a polovodičový průmysl. Nissan plánuje přesun svého ústředí do Jokohamy z Tokia v roce 2010.\n\nMěstem protéká řeka Óka.\n\nMezi Jokohamské pamětihodnosti patří: park Jamašita, Minato Mirai 21 (nákupní okrsek postavený na půdě navezené do moře), Čínská čtvrť (Čúkagai), Jokohamský stadion, Silk Center, oblast Jamate, Růžová zahrada, Motomači a zahrada Sankei-en, která byla sice založena až v roce 1906, ale na jejích pozemcích se nachází např. 500 let stará pagoda. Za prohlídku též stojí cizinecký hřbitov (> 4000 hrobů), Muzeum panenek (>1200 panenek z celého světa), či loď Hikawa-maru.\n\nV oblastech Isezakičo a Noge je mnoho barvitých obchodů, barů a restaurací navštěvovaných usedlíky původem z Číny, Thajska, Jižní Korey a dalších zemí.\n\nJokohama má 18 městských čtvrtí (\"ku\"):\nV Jokohamě 60. let 19. století se odehrává příběh románu Jamese Clavella \"Gaidžin\".\n\n\n\n"}
{"id": "72818", "url": "https://cs.wikipedia.org/wiki?curid=72818", "title": "Algorab", "text": "Algorab\n\nAlgorab \"(arab. Havran)\" je jméno hvězdy δ souhvězdí Havrana.\nJe to dvojhvězda s zdánlivou hvězdnou velikostí 2,94 se složkami spektrální třídy A0IV a K0V. Algorab je vzdálen od Slunce 87 světelných let.\n\n"}
{"id": "72819", "url": "https://cs.wikipedia.org/wiki?curid=72819", "title": "Carpi", "text": "Carpi\n\nCarpi je italské město v oblasti Emilia-Romagna, druhé největší a nejdůležitější město provincie Modena.\n\nZ období renesance pochází náměstí \"Piazza dei Martiri\", ve městě se dále nachází barokní katedrála Nanebevzetí Panny Marie.\n\nV Carpi leží třetí největší náměstí v Itálii.\n\n\"Počet obyvatel\"\n\n\nOficiální stránky\n"}
{"id": "72823", "url": "https://cs.wikipedia.org/wiki?curid=72823", "title": "Československé opevnění", "text": "Československé opevnění\n\nČeskoslovenské opevnění (v zahraničí někdy též nazývána jako Benešova linie) je soustava pevností a pevnůstek budovaných Československem v letech 1935–1938 v pohraničí a na vybraných vnitrozemských příčkách. Opevnění bylo budováno proti nepřátelsky naladěným sousedním státům – Německu, Maďarsku, Rakousku a Polsku. Opevnění se skládalo z objektů lehkého opevnění vz. 36 a vz. 37 (tzv. řopíků), objektů těžkého opevnění a z dělostřeleckých tvrzí. Mezi jednotlivými těžkými objekty se rozkládal překážkový systém. Pro účely výstavby a koordinace výstavby bylo zřízeno ředitelství opevňovacích prací a rada pro opevňování. Po přijetí podmínek Mnichovské dohody byla na odstoupeném území drtivá většina postavených objektů, zbylé úseky pak již většinou nebyly k použití. \n\nJiž od počátku vzniku Československé republiky se uvažovalo jakým způsobem zajistit státní hranice. V počátcích republiky se na hranicích nacházelo vojsko, které řešilo různé výboje skupin, jež nesouhlasily s vytvořením Československa, byli to především Němci a Poláci. Z důvodu střežení hranic i po stránce celní byla v roce 1919 vytvořena nástupnická finanční stráž. V roce 1936 vznikl také sbor stráž obrany státu.. \n\nMinistr zahraničí Edvard Beneš v roce 1932 upozornil ministra národní obrany Bradáče a náčelníka Hlavního štábu armády Syrového, že skončí-li ženevská konference o odzbrojení neúspěchem, lze v roce 1936 nebo 1937 očekávat politickou a vojenskou krizi, na kterou musí být armáda připravena. Přislíbil, že na posílení armády sežene finanční prostředky.\n\nV roce 1933, kdy se v sousedním Německu stal kancléřem Adolf Hitler, se potřeba ochrany republiky ještě zesílila. Generalita se musela rozhodnout, jakou koncepci obrany státu vybere. V úvahu přicházely dvě varianty obrany republiky. První variantou bylo vybudování motorizované a modernizované armády, která by se přesouvala dle potřeby. Druhou možností bylo zbudovat stálé pevnostní úseky, které by se táhly po celé ohrožené hranici. Tuto variantu podporoval dostatek stavebních firem, dobrá surovinová základna ale i reliéf západní části republiky, který krom pohraničních pohoří netvořil žádné přírodní překážky. Systém stálého opevnění doporučil i západní spojenec – Francie. Výstavbu opevnění podporoval také Edvard Beneš.\n\nObranná strategie Československa tedy spočívala v tom, že by poutala svými jednotkami útočící jednotky na linii opevnění, do doby zásahu spojenecké Francie.\n\nRozkaz vybudovat opevnění byl vydán 21. července 1934. Na podzim roku 1934 rozhodl náčelník hlavního štábu arm. gen. Ludvík Krejčí provést základní terénní průzkum úseků, kde měla dle předběžně vypracovaných plánů stát budoucí opevnění. Přípravu programu obhlídek měl na starosti pplk. gšt. Josef Fetka. Dále se jich účastnil přednosta 3. oddělení (operačního) hlavního štábu plk. gšt. Bohuslav Fiala a podle potřeby se k nim připojovali další vysocí důstojníci. Francie poskytovala svému československému spojenci konzultace, a také vyslala několik poradců.\n\n20. března 1935 byla zřízena Rada pro opevňování (RO) jako řídící a Ředitelství opevňovacích prací (ŘOP) jako výkonný orgán opevňování Československa. Předsedou RO se stal náčelník hlavního štábu arm. gen. Ludvík Krejčí, jejími stálými poradci pak div. gen. Ing. František Nosál, přednosta IV. odboru (technického) MNO, a brig. gen. František Havel, přednosta IV./1. oddělení (ženijního) MNO. V čele ŘOP stanul I. zástupce náčelníka hlavního štábu tehdejší brig. gen. Karel Husárek. Úkolem RO bylo získávat finanční prostředky, personál a materiál nezbytný k zajištění výstavby opevnění a současně Nejvyšší radě obrany státu (NROS) navrhovat pořadí naléhavosti a způsob opevňování jednotlivých úseků, ŘOP mělo za úkol realizovat vlastní provádění prací přímo v terénu.\n\nDne 12. prosince 1935 byl schválen první program výstavby opevnění, který počítal s výstavbou dvousledového těžkého opevnění od řeky Odry po Labe na severní hranici republiky. Opevnění mělo ze severu krýt taktický ústup armády, která by postupovala od západu na východ po tzv. ústupových příčkách. Na pomezí Čech a Moravy by za podpory západních spojenců (Anglie, Francie) přešla do protiútoku. Tento plán počítal s tím, že Rakousko zůstane neutrální a Polsko přátelské. Podle historika Jana Tesaře by československá armáda, v případě útoku Německa, nebyla ani za pomoci tzv. vnitrozemských příček schopná organizovaného ústupu na moravsko-slovenské pomezí, kde měla zaujmout pozice a opřít se o Bílé Karpaty a Javorníky.\n\nDne 5. června 1936 byl schválen druhý program, který počítal s těžkým opevněním po celém obvodu hranic. Nevýhodou bylo, že veškeré síly by se vložily do opevnění a prostředky na mobilní vojsko by nezbyly.\n\nTřetí program byl schválen 9. listopadu 1937. Ředitel ŘOPu Karel Husárek prosadil plán, který počítal s výstavbou dvousledových lehkých objektů vz. 37 po celé délce hranic a na ústupových příčkách a na nejohroženějších úsecích posílenou linií těžkého opevnění. Celkově tedy mělo být postaveno 1 276 těžkých a 15 463 lehkých objektů. Z důvodu nákladné investice, kterou si předválečné Československo nemohlo dovolit, byl projekt rozpracován na více jak 10 let, t.j. poslední etapa výstavby opevnění měla být dokončena až po roce 1946\n. Náklady by dosáhly částky 10,9 miliard korun. Do odstoupení pohraničí se stihlo proinvestovat asi jednu pětinu částky.\n\nPro vlastní řízení stavby opevnění se od roku 1935 začala zřizovat ženijní skupinová velitelství (ŽSV), která vedla výstavbu opevnění v daném stavebním úseku. Stavební úseky byly rozděleny na podúseky, které byly zadávány jako celek k výstavbě civilním stavebním firmám. První dvě ŽSV (I. ve Starém Městě pod Sněžníkem a II. v Bohumíně) vznikla 18. dubna 1935 přejmenováním dvou opevňovacích skupin, které byly zřízeny 7. srpna 1934 při ZVV Praha a ZVV Brno.\n\nPrvní bunkr byl dokončen v prosinci 1935. První těžké objekty, které vznikaly v roce 1936, byly stavěny ještě dle francouzského typu a s francouzskými poradci. Dle toho se jim také říká pevnosti „francouzského typu“. Postupem času a s nabývajícími zkušenosti čeští projektanti objekty vylepšovali a zjednodušovali.\n\nVe druhé polovině 30. let vystupňovaly své územní požadavky vůči Československu i Polsko a Maďarsko. V březnu 1938 navíc obsadila německá vojska Rakousko, čímž délka hranic, které bylo nutné chránit, vzrostla na 3900 km; pouze pár desítek kilometrů hranic (s Rumunskem) bylo bezpečných.\n\nPrvními stavbami opevnění, které v republice vyrostly, byly objekty těžkého opevnění. Tyto bunkry byly plánovány na nejohroženějších úsecích hranic, tj. ve Slezsku a v severovýchodních Čechách (od Odry po Labe), na předmostí Bratislavy a u Komárna. Teprve v dalších fázích byly plánovány i v jiných prostorech, jako jsou severozápadní Čechy. Po obsazení Rakouska se kvapně projektovaly i na jižní hranici Moravy. Celkově bylo projektováno 1 276 těžkých objektů, postaveno jich bylo 262. Těžké opevnění na rozdíl od opevnění lehkého mělo postup nepřítele na delší dobu zastavit a v případě boje se počítalo s jeho samostatným odporem po delší dobu. Mělo být bojeschopné prakticky kdykoliv po svém dokončení, vybavení a vyzbrojení, počítalo se s trvalým osazením stálou osádkou. Proto disponovalo rozsáhlými týlovými prostory a složitým technickým zařízením, které mělo usnadnit dlouhodobý odpor. Systém opevnění umožnil účinnou obranu severních hranic republiky s relativně nízkým počtem vojáků, takže ostatní jednotky mohly být využity v místě předpokládaného hlavního úderu nepřítele.\n\nU objektů těžkého opevnění, souhrnně označovaných názvem „srub“, je možné rozdělit jednotlivé typy do skupin z více hledisek. Například dle výzbroje a účelu jsou to sruby pěchotní, dělostřelecké, vchodové, minometné apod. Podle stavebního řešení a počtu střeleckých místností se objekty dělí na jednostranné a oboustranné (pravé, levé a výjimečně pro čelní palbu). Sruby patřící do sestavy tvrze jsou tvrzové, ostatní jsou samostatné (izolované). Objekty těžkého opevnění se stavěly v šesti stupních odolnosti, lišily se tloušťkami stěn a stropů. První dva stupně označované arabskými číslicemi 1 a 2 (odtud název „arab“, nebo též objekt malého typu) měly slabší stěny a některá konstrukční zjednodušení. Další stupně se označovaly římskými číslicemi I až IV (odtud označení „říman“, nebo objekt velkého typu).\n\nDělostřelecké tvrze jsou těžké objekty, které tvořily uzavřenou soustavu tvrze. Její součástí byly tvrzové pěchotní sruby (základní součást těžkého opevnění), které navazovaly na linii izolovaných pěchotních srubů, vchodový objekt, který umožňoval vstup do podzemí spojující všechny objekty tvrze. Dalšími objekty mohl být dělostřelecký srub, minometný srub, dělostřelecká otočná věž a dělostřelecká pozorovatelna, které měly již samostatné úkoly v rámci tvrze.\n\nV průběhu stavby opevnění se počítalo celkově se 17 tvrzemi. Tvrze jsou uvedeny postupně od nejvýchodnější po nejzápadnější; všechny tvrze se nacházely na severní hranici státu:\n\nV souvislosti se zrušením dělostřelecké tvrze Kronfelzov a následně i Milotický vrch, měl vzniknout nový unikátní objekt – izolovaný dělostřelecký srub, který by vlastnil prvky dělostřeleckého srubu (tj. kasematy) a vchodového objektu (tj. vjezdová vrata a překladiště). Srub měl mít až tři patra, ve kterých by se nacházela především skladiště na munici. Do přijetí mnichovských podmínek nebyl srub realizován.\n\nPrvním vzorem lehkého opevnění byl vz. 36, který byl okopírovaným vzorem bunkru z francouzské Maginotovy linie. Tento typ měl uzavírat některé silnice a celkově netvořil žádnou nepřestupnou linii. Značné nevýhody (např. absence filtračního zařízení, nestřežený týl apod.) tohoto bunkru přinutily české projektanty k vytvoření nového vzoru, ryze českého, který dostal označení vz. 37.\n\nTento typ již měl tvořit linii opevnění podobně jako těžké opevnění. Postupem času vzniklo několik specifických variant, které se přizpůsobovaly terénu, a následně i typů, které se musely vložit do netypického prostředí (např. pod most, zakomponované do budov apod.), tyto typy jsou nazvané atypické. Z plánovaných 15 463 objektů lehkého opevnění se podařilo stavebně dokončit necelých 10 000.\n\nPřekážky proti útočné vozbě a pěchotě byly velmi důležitou součástí pevnostní linie. Jednalo se o překážky těžké a lehké. Těžké byly proti útočné vozbě, lehké sloužily proti pěchotě. Překážky měly zadržet nepřítele nejen při útoku z hlavního směru, ale i při možném napadení objektu z týlu. Měly spojit linii opevnění po celé délce souvislým pásem oboustranně postřelovaným automatickými zbraněmi, přehradit strategicky důležité komunikace a další možné vstupy na československé území.\n\nOpevnění se nepodařilo dokončit včas ani na celých česko-německých hranicích, anšlus pak tuto hranici rozšířil o další dlouhý úsek, který byl opevněním chráněn jen málo (do bezprostředního ohrožení republiky a zahájení mnichovských jednání zde vznikl pouze nedokončený pás lehkého opevnění a šest pěchotních srubů). Po podepsání Mnichovské dohody a odstoupení pohraničí připadla většina území s opevněním Německu, zbylé úseky pak již většinou nebyly k použití.\n\nNacisté se po obsazení Sudet a poté i zbytku republiky okamžitě zaměřili na opuštěné opevnění, které se pro ně stalo místem pro získávání zkušeností a také kvalitního materiálu pro zbrojní průmysl Třetí říše. Německo zabíralo vše od map a plánů přes zbraně, střílny, ostatní pancéřové prvky (zvony a kopule), osvětlovací zařízení, překážky až po výtahy. Některé komponenty, jako například pancéřové prvky, šly odstranit až v rámci plánovité likvidace opevnění, kterou měl na starosti nejprve štáb pro demolici pevností, následně štáb Geib. Němci zabraný pevnostní materiál do konce roku 1940 byl odhadnut na více než 50 milionů říšských marek.\n\nDalší výhodou bylo to, že na Kralicku Němci cvičili svoji speciální výsadkovou jednotku Granit. Ta se zde připravovala na útok na belgickou pevnost Eben-Emael. Její cvičení probíhalo na tvrzi Adam v prosinci roku 1939.\n\nU obce Košetice u Bruntálu 7. října 1938 provedla 7. výsadková divize s vojsky Luftwaffe výsadek, který nesl kódové označení Operace Bruntál. Šlo o cvičný výsadek parašutistů za linii lehkého opevnění. Výsledek celé akce ukázal, že poznatky, které měla německá armáda, byly chybné - přistávací místa špatně vytipována a neobjeveny některé překážky a palebné vějíře obranných zbraní.\n\nČeskoslovenské opevnění bylo ke konci války nasazeno v přímých bojích. Ustupující německá vojska se opevnila v pěchotním srubu nedokončené tvrze Orel. Vytržené střílny byly nahrazeny nekvalitní náhradou z betonu, otvory pro zvony byly buď zabetonovány nebo z nich byla vytvořena kulometná hnízda. Boje o opevnění započaly 17. dubna 1945 a trvaly do 26. dubna.\n\nPo válce byla většina opevnění v žalostném stavu. Armáda později rozhodla o využití některých vybraných objektů na severní hranici státu, šlo především o tvrze, které bylo možné využít jako protiatomové kryty. Na jižní a jihozápadní hranici byla situace opačná. Na hranicích s Rakouskem a Západním Německem, tedy státy potenciálně nepřátelskými, bylo rozhodnuto využít současné opevnění a následně započala jeho revitalizace. Po dokončení úprav a vyzbrojení byly objekty zakonzervovány. V roce 1999 byly zrušeny roty osádek těžkého opevnění a opevnění vyklizeno a opuštěno.\n\nDodnes se stavby zachovaly v různém stavu: většina chátrá, některé však byly restaurovány a proměnily se v muzea (např. dělostřelecké tvrze Bouda, Hanička, Stachelberg či pěchotní srub N-S 82 Březinka), jiné jsou užívány armádou ČR a vstup do nich je zakázaný (např. Adam).\n\nV roce 1995 byla za národní kulturní památku prohlášena dělostřelecká tvrz Dobrošov s okolními objekty. Součástí této NKP je vlastní podzemí tvrze, tvrzové objekty N-D-S 72 „Můstek“, N-D-S 73 „Jeřáb“ a N-D-S 75 „Zelený“, zachované pozůstatky po stavbě tvrze (haldy zeminy a prostory stavenišť objektů N-D-S 74, N-D-S 76 a N-D-S 77), dále okolní samostatné pěchotní sruby N-S 70a „Na kopečku I“, N-S 70b „Na kopečku II“, N-S 71 „V sedle“, N-S 78 „Polsko“, N-S 79 „Hrobka“, N-S 80 „Jirásek“ a N-S 81 „Lom“ a také za druhé světové války poničené a rozvalené objekty lehkého opevnění vz. 36 (pět pevnůstek) a 37 (sedm pevnůstek) v prostoru tvrze Dobrošov.\n\nStatus běžné kulturní památky dále mají následující pevnostní objekty:\n\nPamátkově chráněn je také vodní mlýn v obci Sazená v okrese Kladno, do kterého byl zabudován dosud dochovaný atypický objekt LO vz. 37, a Hraniční zámek v okrese Břeclav, v jehož přístupové rampě se nacházel rovněž atypický objekt LO vz. 37. Tato pevnůstka však byla zlikvidována v roce 2007.\n\n\n"}
{"id": "72828", "url": "https://cs.wikipedia.org/wiki?curid=72828", "title": "TED Notepad", "text": "TED Notepad\n\nTED Notepad je freewarový textový editor pro platformu Windows, použitelný také jako rychlý editor zdrojových kódů. Program vznikl na půdě Matematicko-fyzikální Fakulty Univerzity Karlovy v Praze, jako projekt studenta Juraje Šimloviče.\n\nTED Notepad je navržen pro snadnou i pokročilou editaci textů a pro vyhledávání v nich. Podporuje jenom základní textové formátování, a tak umožňuje bezpečnou editaci zdrojových souborů typu PHP, HTML nebo Java, kde náhodné formátovací znaky nejsou povoleny. Aplikace funguje podobně jako Poznámkový blok a zachovává jeho rychlost i vzhled.\n\nProgram je v oficiální verzi k dispozici v angličtině, další jazyky jsou k dispozici v rámci neoficiálních jazykových \"hacků\", které jsou je stažení na stránkách autora – konkrétně jde o francouzštinu, čínštinu a zjednodušenou čínštinu a jako poslední i češtinu.\n\n"}
{"id": "72829", "url": "https://cs.wikipedia.org/wiki?curid=72829", "title": "Severní Dvina", "text": "Severní Dvina\n\nSeverní Dvina ( ) je řeka na severu evropské části Ruska, která protéká přes Vologdskou a Archangelskou oblast. Od soutoku zdrojnic je 744 km dlouhá. Povodí má rozlohu 357 000 km².\n\nVzniká soutokem Jugu a Suchony a až k ústí Vyčegdy je nazývaná Malá Severní Dvina. Pod tímto soutokem se její vodnost více než zdvojnásobuje. Až k ústí Vagy teče v široké v dolině s příkrými až sráznými břehy. Překonává mnohé peřeje a v korytě se vyskytuje množství mělčin a ostrovů. Níže se dolina prudce zužuje a její svahy jsou prudké a tvořené vápenci. Pod ústím Piněgy se řeka rozděluje na ramena, která se opět spojují u Archangelsku. Pod ním pak začíná delta o rozloze přibližně 900 km². Její největší ramena jsou Nikolskij, Korabelnyj, Kuzněčicha, Majmaksa (nejhlubší), Murmanskij. Ústí do Dvinské zátoky Bílého moře.\n\nZdroj vody je smíšený s převahou sněhového. Průměrný roční průtok vody v místě soutoku zdrojnic činí 770 m³/s a v ústí 3490 m³/s. Nejvyššího rozsahu kolísání hladiny, až 14 m, dosahuje mezi ústími Vagy a Piněgy, k jejímuž ústí až dosahuje vliv přílivu. Ledová pokrývka je na řece od října až listopadu do začátku dubna až začátku května. Taní spojené s plovoucími krami je prudké a často vznikají ledové zátarasy.\n\nPřes Severodvinský kanál (Suchona, Kubenské jezero, Čekana) je řeka spojena s Volhou a tedy i Volžsko-baltskou vodní cestou a přes Piněgu a vodní kanál Kulojje spojena s řekou Kuloj. Vodní doprava je možná po celé délce toku po dobu 160 až 190 dní v roce, přičemž hlavní dopravovanou surovinou je dřevo. Větší města a přístavy, jimiž protéká, jsou Velikij Usťug, Krasavino, Kotlas, Krasnoborsk, Čerevkovo, Verchňaja Tojma, Cholmogory, Archangelsk. V řece se vyskytuje přibližně třicet druhů ryb (jeseter malý, nelma obecná, síh malý, síh pyžjan, cejn velký).\n"}
{"id": "72840", "url": "https://cs.wikipedia.org/wiki?curid=72840", "title": "Feidiův Zeus v Olympii", "text": "Feidiův Zeus v Olympii\n\nDiova socha v Olympii byla monumentální, asi 13 m vysoká socha, kterou v roce 433 př. n. l. vytvořil řecký sochař Feidiás. Nacházela se v Diově chrámu v Olympii a byla považována za jeden ze sedmi divů starověkého světa. Na konci antiky byla v roce 394 našeho letopočtu přenesena do Konstantinopole, kde byla pravděpodobně roku 475 zničena při požáru.\n\nKultovní socha vládce bohů Dia byla vyrobena ze slonoviny tzv. chryselefantinovou technikou, vlasy a šaty byly ze zlata. Trůn z cedrového dřeva byl zdoben zlatem, ebenem, slonovinou a drahokamy. Jádro sochy bylo dřevěné. Zeus držel v levé ruce berlu s orlem na vrcholu, v pravé ruce měl sochu bohyně Niké. Ve vlasech měl věnec olympijského vítěze. Dílo zdobily četné mytologické výjevy - smrt Niobiných dětí, kentauromachie, amazonomachie a zrození Afrodity.\n\nStarověká Olympie byla místem uctívání Dia, hlavního z řeckých bohů, již dlouho před historickou dobou, obřady však byly konány na otevřeném obětišti. Na počátku klasického období, v letech 468 - 456 př. n. l., byl v Olympii postaven architektem Libónem z Élidy mohutný Diův chrám.\n\nV každém řeckém chrámu, který měl být podle náboženských představ pozemským příbytkem božstva, měla být kultovní socha představující dotyčné božstvo. Poté, co athénský sochař Feidiás dosáhl velkého věhlasu svými pracemi na výzdobě Parthenónu a vytvořením kultovní sochy Athény ze zlata a slonoviny pro tento chrám, objevily se snahy opatřit i Diův chrám podobným dílem. Možnost se naskytla v třicátých letech 5. století př. n. l., kdy byl Feidiás donucen odejít z Athén. Byl tedy pozván do Olympie, která byla tehdy součástí Élidy, a za ním přišla i skupina dalších umělců a řemeslníků - jeho spolupracovníků. Ti potom započali práci na díle.\n\nSocha byla instalována v roce 433 př. n. l. a brzy si svojí mohutností a nádherou získala věhlas po celém Řecku i v celém antickém světě. Psali o ní význační starověcí autoři (Strabón, Pausanias), nechyběla v dobových turistických průvodcích a dostala se do známého seznamu Sedmi divů světa. Z vděčnosti k tvůrci sochy určili obyvatelé Élidy Feidiovy potomky dědičnými konzervátory díla.\n\nAsi 800 let sloužila socha svému účelu. Ve 2. století př. n. l. ji rekonstruoval sochař Damofón. Po nástupu křesťanství byla socha podle některých byzantských pramenů v roce 394 odvezena do Konstantinopole, kde shořela po roce 475 při jednom z požárů, nebo byla za časů východořímského císaře Theodosia II., který aktivně vystupoval proti pohanským kultům, spálena v roce 408 při požáru Diova chrámu.\n\nSocha samotná se nezachovala a informace o její podobě musíme čerpat z jiných pramenů. Na rozdíl od mnohých jiných děl řeckého klasického sochařství nestala se tato socha námětem velkého počtu kopií v římské době, nebo pouze velmi volně. Výrazná římská kopie nebyla dosud nalezena. V souvislosti s podobou Diovy sochy byly nalezeny drobnější předměty zachycující jeho podobu. Jedná se např. o élidské mince z římského období.\n\nHlavním pramenem je proto podrobný popis od řeckého cestovatele a spisovatele 2. století n. l. Pausania, doplněný drobnějšími zmínkami dalších autorů. Dalším významným pramenem jsou vykopávky v Olympii, kde byla nalezena Feidiova dílna, ve které byla socha konstruována, a ve zbytcích smetiště mnoho použitého materiálu a nástrojů.\n\nSocha byla umístěna v zadní části hlavní síně (náu) Diova chrámu na podnoži tvořené černým vápencovým kvádrem. Společně s ní měla výšku 12 až 13 metrů. Dosahovala tedy až velmi těsně pod strop chrámu, jehož sloupy byly vysoké cca 10,5 m. V síni před sochou byla také mělká nádržka z tmavého mramoru naplněná olejem. Jeho výpary konzervovaly slonovinové části sochy a temná hladina odrážela na sochu světlo dopadající od vstupu. Podlaha síně byla z červeného vápence a obložena vápencem bílým. Před sochou byly nízké zídky, které zabraňovaly návštěvníkům jít k ní příliš blízko. Pro lepší výhled na horní partie díly byly v síni umístěny plošiny.\n\nZeus seděl na trůně z cedrového dřeva vykládaném ebenovým dřevem a drahokamy. V jeho tváři se zračila vznešenost a klid vládce vesmíru. V levé ruce držel dlouhou berlu rozhodčích Olympiády, taktéž vykládanou drahokamy, na jejímž konci seděl orel. V pravé napřažené ruce držel malou sochu bohyně Niké (2 m), která mu podávala věnec. Bůh měl přes rameno přehozen plášť, který ale nezakrýval jeho hruď a zahaloval jen spodní část těla. Ten byl posázen palmovými lístečky ze zlata nebo ze skla. Na hlavě pokryté dlouhými vlasy ze zlata, spočíval olivový věnec - věnec olympijských vítězů - ze zeleně emailovaného zlata. Nohy opíral o podnožku.\n\nTrůn, podnožka i podnož byly pokryty četnými mytologickými výjevy a prvky jak plastickými, tak vyvedenými v malbě. Malířskou část výzdoby provedl Feidiův příbuzný (bratr nebo bratranec) Panaios.\n\nOpěradla na ruce byla v podobě sfing, na hlavním opěradle byly z jedné strany Charitky a z druhé Hóry. Charitky byly v mytologii vtělením půvabu a Hóry zosobněním ročních období. Nohy trůnu byly v podobě tančících Niké. Kromě mytologických postav se na trůně nacházely i postavy osmi atletů při osmi olympijských disciplínách. To připomínalo mírové poselství olympiády.\n\nVe výzdobě byly přítomny čtyři sevřené mytologické výjevy - záhuba Niobiných dětí, amazonomachie, kentauromachie a zrození Afrodity. Děti Niobé byly zahubeny střelami Artemidy a Apollóna za domýšlivost své matky. Tento výjev připomínal Řekům, že každý, kdo se proviní zpupností proti bohům a osudu (hybris), bude potrestán. V amazonomachii - boji Řeků s Amazonkami Feidiás opět, jako to bylo na Parthenónu, připomněl vítězství nad Persií, ale také oslavil rodnou obec Athény tím, že kromě Hérakla vyzdvihl i úlohu Thésea - zakladatele Athén. S výzdobou Parthenónu byl spojen i další výjev - kentauromachie, totiž boj Lapithů s Kentaury, symbolizující věčný a hořký boj Řeků s barbary. Na podnoži bylo zobrazeno zrození Afrodíty z moře za přítomnosti hlavních bohů. Tento výjev byl uvozen, jako předtím na Parthenónu a na soše Athény Parthenos, stoupajícím Héliovým vozem (Slunce) na straně jedné a Seléné nořící se do oceánu (Měsíc). Je to odkaz na filozofii Anaxagora z Klazomen, se kterou se Feidiás vnitřně ztotožňoval.\n\nPodle pověsti byl Feidiás při tvorbě sochy Dia v Olympii inspirován verši 528 - 530 prvního zpěvu Iliady:\n\nSocha byla vytvořena pomocí chryselefantinové techniky. Jedná se o techniku kompozitní, kdy jsou různé části sochy vytvořeny z různých materiálů - podpůrná konstrukce ze dřeva, odhalené části těla ze slonoviny, šaty, šperky a doplňky z drahých kovů. Takové sochy jsou v řeckém umění doloženy od archaických dob. V klasické době šlo většinou o sochy velmi výstavné a v nadživotních velikostech - podle možností zadavatele. Alternativně byly kompozitní sochy i z jiných, více dostupných materiálů. Technika se uplatňovala u soch kultovních.\n\nFeidiás, v době když pracoval na soše Dia, měl již za sebou konstrukci několika jiných kompozitních soch, včetně srovnatelné sochy Athény v Athénském Parthenónu. Tak velká a složitá socha nemohla být dílem jednotlivce a podílelo se na ní mnoho lidí různých uměleckých i řemeslných profesí. Dokládají to archeologické nálezy v Olympii.\n\nPři vykopávkách v Olympii byla pod zbytky byzantského chrámu objevena Feidiova dílna, kde se pracovalo na soše. Poblíž byly nalezeny zbytky smetiště s materiálem a nástroji přímo použitými ke konstrukci sochy. Vedle nástrojů byla nalezena i miska s nápisem FEIDIO EIMI, „patřím Feidiovi“, která je tak dojemným důkazem mistrovy přítomnosti v Olympii.\n\nÚkol byl pro Feidia a jeho tým v Olympii nesnadný. Na rozdíl od sochy Athény v Parthenónu musel sochu přizpůsobit již existujícímu chrámovému prostoru. Ze srovnání rozměrů a dispozic chrámové cely a místnosti dílny vyplývá, že sochař zkoušel umístění sochy i úpravu prostor již na modelu. Možná byla v dílně i nádržka s olejem, která byla v chrámu před sochou. Ta jednak odrážela na sochu světlo od vstupu do náu (celly) a také výpary oleje konzervovala slonovinu sochy. K tomuto řešení Feidiás přistoupil po zkušenostech s Athénou Parthenos, u které slonovina vysychala a musela být pravidelně polévána vodou.\n\nJádro sochy tvořila dřevěná konstrukce pevně ukotvená v podnoži. Na ní byly upevněny části ze slonoviny a zlata. To se dělo pomocí bronzových konstrukčních prvků nalezených u dílny. Samotný konstrukční proces se odehrával z velké části pod širým nebem, nebo v přístřešcích kolem dílny. Jak v přípravě, tak při konstrukci bylo použito mnoho podpůrných prvků a modelů z levnějších materiálů jako železo, rohovina a kosti. Ty byly taktéž nalezeny ve vykopávkách. Množství kostí naznačuje, že části finální sochy, skryté pohledu návštěvníka, mohly být z tohoto materiálu.\n\nSlonovinové části se ohýbaly do příslušných tvarů pomocí horké vody ohřívané v bronzovém kotli. Zlaté plátky pokrývající drapérie byly vytepávány do hliněných forem. V dobrém stavu se zachovaly menší formy pro drapérii dvoumetrové sochy Niké. Podoba drapérie je příbuzná s nejmladšími částmi výzdoby Parthenónu. Velké formy pro drapérii Dia byly vyztuženy železnými pruty, které vlivem koroze hliněnou formu poškodily. Z těchto poměrově malých částí Diova roucha nemůžeme rekonstruovat podobu. Voluty, menší lístky a další detaily se vytepávaly na menších kovadlinkách s vyraženými formami, pomocí olověných šablon apod.\n\nPovrchy trůnu i soch byly pokryty dalšími drobnějšími ornamenty. Jednalo se z velké části o palmetové lístky ze skla odlité na místě. Součástí dílny totiž byla i sklářská pec a našly se i formy na odlévání skla - opět ve dvou velikostech. Větší pro Dia - cca 28 cm a menší pro sochu Niké. Menší formy se opět zachovaly lépe, neboť velké množství žhavé skloviny rychleji opotřebovávalo hliněnou formu. Není jisté, zda se sklo vyrábělo na místě, nebo byla dovážena již hotová surovina. K ornamentální výzdobě bylo použito i drahokamů a také polodrahokamů - obsidiánu, achátu, křišťálu aj.\n\nPostup konstrukce vypadal patrně takto: z menšího modelu, vytvořeného Feidiovou rukou, byla socha zvětšena prací spolupracovníků na příslušnou velikost. Podle velkého modelu bylo vytvořeno dřevěné jádro a odlity hliněné formy. Ty byly očíslovány, aby byla zajištěna návaznost. Vytvarované zlaté a slonovinové části byly potom smontovány dohromady a následoval nesnadný úkol přenesení sochy po částech do chrámu, kde teprve byly připevněny menší ornamenty a byla provedena malířská výzdoba.\n\nPři konstrukci sochy se uplatnili pracovníci mnohých profesí - kovotepci, skláři, hrnčíři, tesaři, malíři, sochaři a další. Známe jména dvou těchto pomocníků: Kolotea, sochaře a cizeléra a Panaia, malíře a Feidiova příbuzného (bratra či bratrance). Feidiás sám se projevil nejen jako sochař, ale i jako schopný matematik, geometr, konstruktér a technolog různorodých materiálů.\n\n\n"}
{"id": "72846", "url": "https://cs.wikipedia.org/wiki?curid=72846", "title": "Ed Rush", "text": "Ed Rush\n\nEd Rush (vl. jménem Ben Settle * 1973, Londýn) je představitel drum and bass scény, produkuje především techstep a neurofunk; žije v Londýně.\n\nSpolečně s Opticalem založil vydavatelství Virus a také spolupracují na některých nahrávkách.\n\nObjevuje se i v České republice. Například v září v roce 2001 v Praze (\"Lucerna\") a Ostravě (\"Fabric\").\nV červenci roku 2009 Ed Rush vystoupil na největším českém drum and bass festivalu Let It Roll v pískovně Oplatil.\n\n\n\n"}
{"id": "72850", "url": "https://cs.wikipedia.org/wiki?curid=72850", "title": "Machinae Supremacy", "text": "Machinae Supremacy\n\nMachinae Supremacy je švédská hudební skupina, která vznikla roku 2000. Jejich styl by se dal přiřadit k alternativnímu metalu. Sami definovali svůj styl jako SID-metal. Jejich hudba je zajímavá díky užívání syntezátoru (Elektron Sidstation), jehož základ tvoří čip SID (MOS Technology SID), který se používal ke zpracování zvuku na počítačích Commodore 64.\n\n\nPrvní řadové album. Vyšlo v roce 2004 v nákladu pouhých 1000 disků. V roce 2005 vyšla druhá várka remasterovaných nosičů s jednou bonusovou skladbou („Soundtrack To The Rebellion“).\n\n\nDruhé album (2006).\n\nVyšly dvě verze tohoto alba.\n\n\n\nTřetí album (2008).\n\n\nČtvrté album (2010).\n\n\nPáté album (2012).\n\nMachinae Supremacy se také podíleli na tvorbě hudby pro počítačovou hru Jets'n'guns.\nCelý soundtrack je ke stažení na oficiálních stránkách skupiny.\n\nSkupina uvolnila spoustu skladeb k volnému stažení z jejich stránek. Říkají tomu \"site release\".\n\n"}
{"id": "72851", "url": "https://cs.wikipedia.org/wiki?curid=72851", "title": "VESA", "text": "VESA\n\nVESA je zkratka pro Video Electronics Standards Association. Jedná se o konsorcium výrobců a vývojářů grafických karet a zobrazovacích zařízení (monitorů) - zabývající se standardizací rozhraní a video protokolů.\n\nKdyž operační systémy podporují tzv. VESA mód, nepotřebují mít ovladač pro každý monitor zvlášť i přes rozdílná rozlišení, ale při připojení monitoru si automaticky zjistí jeho rozlišení a zobrazení grafiky se mu přizpůsobí. Operační systémy s podporou VESA módu jsou schopné pracovat s monitorem který je kompatibilní s podporovanou grafickou kartou bez nutnosti vlastnit jeho ovladač pro rozlišení. VESA mód se nevztahuje na počet zobrazovaných barev. První operační systém s podporou VESA módu bez nutnosti jakékoli instalace (instalace operačního systému či ovladačů) byl Linux Slax.\n\n\n"}
{"id": "72857", "url": "https://cs.wikipedia.org/wiki?curid=72857", "title": "Caltanissetta", "text": "Caltanissetta\n\nCaltanissetta je italské město v oblasti Sicílie, hlavní město stejnojmenné provincie.\n\n\"Počet obyvatel\"\n"}
{"id": "72861", "url": "https://cs.wikipedia.org/wiki?curid=72861", "title": "Kóči", "text": "Kóči\n\nKóči (: 高知市; \"Kóči-ši\") je hlavní město prefektury Kóči na ostrově Šikoku v Japonsku.\n\nK 31. srpnu 2007 mělo město 326 926 obyvatel a celková rozloha města činila 264,28 km²;.\n\nKóči oficiálně získalo status města 1. dubna 1889. Ale hradní město existovalo kolem sídla pánů provincie Tosa už od roku 1603. Místní hrad Kóči-džó (高知城) je jednou z hlavních turistických atrakcí. K dalším zajímavým místům patří Muzeum Anpanman, nákupní pasáž Obijamači (帯屋町), ulice Nedělního trhu a Harimaja-baši (はりまや橋), most, na kterém se setkávali buddhistický mnich a jeho milenka ve slavné japonské písni.\n\nNejznámějším festivalem v Kóči je srpnový Josakoi (よさこい). Skupiny tanečníků tancují za doprovodu tradičních i moderních písní na různých místech města Kóči. Celkový počet tanečníků jde do tisíců.\n\n\n"}
{"id": "72862", "url": "https://cs.wikipedia.org/wiki?curid=72862", "title": "Rozhraní", "text": "Rozhraní\n\nRozhraní může být:\n\n\n\n"}
{"id": "72864", "url": "https://cs.wikipedia.org/wiki?curid=72864", "title": "Sonar", "text": "Sonar\n\nSonar (z anglického SOund Navigation And Ranging – zvuková navigace a zaměřování) je zařízení na principu radaru, které místo rádiových vln používají zvukové vlny.\n\nPoužívá se především pod vodou (ponorkami), protože rádiové vlny mají pod vodou výrazně menší dosah než na souši a zvuk naopak větší. Velmi významné použití dostaly ultrazvukové sonary také ve zdravotnictví jakožto jedna z neinvazivních vyšetřovacích metod. Zdravotnické sonografy slouží při vyšetřování plodů a nenarozených dětí u těhotných žen, dále též v interním lékařství.\n\nPřírodní verzí sonaru je echolokace netopýrů a kytovců.\n\nPrvní pasivní zařízení na principu sonaru vynalezl Lewis Nixon roku 1906. Aktivní sonar vynalezl v roce 1915 francouzský fyzik Paul Langevin pro použití v první světové válce.\n\n"}
{"id": "72866", "url": "https://cs.wikipedia.org/wiki?curid=72866", "title": "Buenos Aires", "text": "Buenos Aires\n\nBuenos Aires je hlavní a s necelými 2,9 miliony obyvatel zároveň i nejlidnatější město Argentiny. Celá aglomerace, tzv. Gran Buenos Aires, pak čítá na zhruba 13 milionů obyvatel. Město má rozlohu 203 km² a rozkládá se na středovýchodě státu na břehu Río de la Plata.\n\nPočátky města sahají do počátku 16. století. První osada na místě dnešního města, kterou zde vybudovali Španělé, byla postavena v roce 1536 a nesla jméno \"Puerto de Nuestra Señora Santa María del Buen Aire\" (česky \"Přístav naší Nejsvětější Panny Marie dobrého větru\"). Španělští osadníci se ale brzy dostali do konfliktů s domorodými indiány a nakonec byli přinuceni k opuštění této oblasti, v roce 1541 na útěku osadu vypálili a kontrolu nad územím získali opět indiáni. V roce 1580 se sem kolonizátoři vrátili a na místě vypálené osady nechali postavit město \"Ciudad de la Trinidad, y Puerto de Santa Maria del Buen Aire\" (česky \"Město Nejsvětější Trojice a přístav Nejsvětější Panny Marie dobrého větru\"). Při porovnání z dnešním velkoměstem toto městečko vypadalo uboze. V roce 1606 mělo všehovšudy pouhých 600 obyvatel. Tento stav byl způsoben mimo jiné i tím, že v okolí se nenacházely žádné vidiny zisku pro Španělsko, proto osada ležela mimo zájem španělského krále. Významnější funkci město získalo až v roce 1776, když se stalo hlavním městem španělského místokrálovství Río de la Plata. Od roku 1816 mělo status hlavního města Spojených provincií La Platy, v roce 1826 se stalo hlavním městem Argentinské konfederace. V roce 1880 se Buenos Aires stalo hlavním městem nově vzniknuvší samostatné Argentiny. V roce 1913 byla do provozu dána první linka metra.\n\nV červenci 1994 se město stalo dějištěm nejhoršího teroristického činu v dějinách země – při útoku na židovské centrum \"Asociación Mutual Israelita Argentina\" (AMIA) zde zahynulo 85 lidí.\n\nBuenos Aires se nachází na východě země na pobřeží Atlantského oceánu, je to nejdůležitější argentinský přístav, při společném ústí řek Uruguay a Paraná. Samotné město leží na 34. stupni jižní zeměpisné šířky, zhruba na stejné úrovni jako Sydney nebo Kapské město, v nadmořské výšce asi 25 m. Převládá zde mírně vlhké subtropické podnebí. Léta jsou obvykle velmi horká, průměrná teplota se v období od prosince do března pohybuje něco pod 25 °C. Zimy jsou vlhké, teplota neklesá nikterak nízko, v období od června do srpna můžou teploty klesat pod 10 °C. Roční úhrn srážek činí 1 005 mm. Převládajícím typem krajiny v okolí města je pampa.\n\nBuenos Aires se člení na 48 čtvrtí (\"barrios\"), které vytváří 15 komun.\n\nČtvrtěmi jsou Agronomía, Almagro, Balvanera, Barracas, Belgrano, Boedo, Caballito, Chacarita, Coghlan, Colegiales, Constitución, Flores, Floresta, La Boca, La Paternal, Liniers, Mataderos, Monte Castro, Monserrat, Nueva Pompeya, Núñez, Palermo, Parque Avellaneda, Parque Chacabuco, Parque Chas, Parque Patricios, Puerto Madero, Recoleta, Retiro, Saavedra, San Cristóbal, San Nicolás, San Telmo, Vélez Sársfield, Versalles, Villa Crespo, Villa del Parque, Villa Devoto, Villa General Mitre, Villa Lugano, Villa Luro, Villa Ortúzar, Villa Pueyrredón, Villa Real, Villa Riachuelo, Villa Santa Rita, Villa Soldati, Villa Urquiza.\n\nMezi nejdůležitější místa města patří \"Plaza de Mayo\" s budovou Casa Rosada, což je prezidentský palác. Dále zde stojí např. Metropolitní katedrála a budovy zvané Cabildo. Od Plaza de Mayo se v délce 1,5 km táhne třída \"Avenida de Mayo\" až k náměstí \"Plaza del Congreso\". Na tomto náměstí se nachází budova Congreso de la Nación (Národní shromáždění) a pomník Dvou kongresů (Monumento a los dos Congresos). Rozsáhlou sbírku argentinského i evropského umění vystavuje Národní muzeum výtvarného umění. Velmi zajímavým místem je hřbitov \"Cementario de la Recoleta\", který připomíná svými hroby miniaturu města. Spousta kulturních míst je postaveno ve čtvrti \"Palermo\", stojí zde botanická a zoologická zahrada, planetárium, dostihová dráha, hřiště na pólo a růžový sad. Nejznámějším symbolem metropole je obelisk nacházející se v ulici \"Avenida 9 de Julio\". Oblíbeným místem turistů jsou čtvrtě \"San Telmo\" a \"La Boca\", kde mimo jiné sídlí nejslavnější argentinský fotbalový klub, CA Boca Juniors.\n\nSeznam partnerských měst Buenos Aires:\n"}
{"id": "72867", "url": "https://cs.wikipedia.org/wiki?curid=72867", "title": "Zahrádky", "text": "Zahrádky\n\nZahrádky v základním významu vyjadřují množné číslo od slova zahrádka (malé zahrady), může se jednat o:\n\n\n"}
{"id": "72868", "url": "https://cs.wikipedia.org/wiki?curid=72868", "title": "Maria Callas", "text": "Maria Callas\n\nMaria Callas (2. prosince 1923, New York – 16. září 1977, Paříž) byla řecká sopranistka. Narodila se jako občanka Spojených států amerických, v roce 1966 se však amerického občanství vzdala a přijala občanství Řecka, země původu svých rodičů. Byla jednou z nejslavnějších operních pěvkyň 20. století.\n\nNarodila se v New Yorku do rodiny řeckých přistěhovalců jako Maria Sofia Cecilia Kalogeropoulou – přechýlený tvar z otcova jména Kalogeropoulos – (řecky: Μαρία Άννα Σοφία Καικιλία Καλογεροπούλου). Jakmile její matka zjistila, že si její dcera při poslechu rádia a gramofonu ráda nahlas zpívá, rozhodla se, že z ní učiní hvězdu. Následovaly nekonečné hodiny klavíru a zpěvu. Rodině se přitom finančně příliš nedařilo, jejich malý obchod zkrachoval a v roce 1937 se zklamaná matka s Marií a její sestrou vrátily do Řecka.\n\nMaria získala stipendium na Státní konzervatoři v Athénách, kde studovala pod vedením sopranistky Elvíry de Hidalgo. Už v roce 1942 zažila první úspěch v Tosce v Athénské opeře. Mladá sopranistka však spokojená nebyla: toužila vrátit se k otci do rodného New Yorku a v roce 1945 skutečně Athény opustila. Amerika ovšem její očekávání nesplnila, operní soubory o ni nejevily zájem. Po dvou letech se vrátila do Evropy a přijala angažmá ve Veroně a o rok později v Benátkách. Zlom v její kariéře nastal během sezóny 1947–1948, kdy zpívala \"Brunnhildu\" ve Wagnerově opeře \"Valkýra\". V té době ve stejném divadle zkoušeli operu \"Puritáni\" od Vincenza Belliniho s Margheritou Carosiovou v roli \"Elvíry\" pod taktovkou vynikajícího dirigenta Tullia Serafina. Jedné noci si Maria sama pro sebe začala z listu zpívat \"Elvířin\" part. Uslyšela ji Serafinova žena a ihned zavolala manžela, aby si ji poslechl. Carosiová totiž náhle onemocněla a divadlo shánělo náhradu. Callasová roli získala, na nastudování partu měla však jen týden, během té doby ještě třikrát zpívala Brunnhildu ve Valkýře. Celou situaci jí navíc ztěžovala skutečnost, že ještě nemluvila dobře italsky. V té chvíli se projevila její proslulá tvrdohlavost a schopnost sebezapření. Roli \"Elvíry\" zvládla dokonale, představení \"Puritánů\" měla velký úspěch a z dosud nepříliš známé pěvkyně se stala hvězda. Matčin sen se splnil, avšak ve vztahu mezi Marií Callas a její matkou postupně vznikly rozpory, které později vedly až k úplné roztržce.\n\nV roce 1949 se Maria Callas provdala za italského podnikatele Giovanni Battistu Meneghiniho, který se stal jejím impresáriem. Kvůli sňatku přijala italské státní občanství. Od sňatku až do pozdějšího rozvodu její plné jméno znělo Maria Meneghini Callas. Na začátku padesátých let Callas pochopila, že k velké kariéře operní pěvkyně nestačí jen dokonalý hlasový projev a že její vysoká, avšak korpulentní postava není pro jeviště zcela ideální. Podstoupila drastickou dietu a zhruba za rok zhubla o neuvěřitelných 30 kilogramů. Stala se elegantní ženou, proslulou krásným vzhledem a vybraným vkusem v odívání.\n\nK jazykovým schopnostem Marie Callas lze dodat, že kromě perfektní znalosti angličtiny ovládala velmi dobře francouzštinu a samozřejmě řečtinu.\n\nV roce 1950 poprvé vystoupila ve Verdiho Aidě na scéně slavné La Scaly v Miláně. V roce 1952 podepsala exkluzivní smlouvu s gramofonovou společností EMI. Ke spokojenosti a zadostiučinění jí zbývalo už jen jediné: dobýt americkou operní scénu. Dne 17. listopadu 1955 vystoupila jako \"Madame Butterfly\" v Chicagu. Jen o rok později poprvé zpívala v Belliniho \"Normě\" v newyorské Metropolitní opeře. Právě \"Normu\" pokládají kritici za stěžejní postavu jejího repertoáru. Role trpící i šťastné, milující i kruté druidské kněžky poskytla Callasové příležitost dokonale předvést, v čem byla výjimečná: svou schopností naprosté identifikace s postavou a strhujícím dramatickým projevem učinila z operního představení nevšední zážitek. Také její technická vyspělost byla obdivuhodná. Měla velký hlasový rozsah (tři oktávy) a svůj hlas ovládala s naprostou lehkostí ve všech polohách od koloratury (výzdoby jednoduché melodie technicky složitými pasážemi) po čistý soprán. Nevšední koloraturní role do té doby téměř zapomenutých italských operních mistrů (Bellini, Donizetti a Rossini) patří k jejímu hlavnímu přínosu opeře 20. století.\n\nRole \"Normy\" jí však přinesla i první velký neúspěch. Když se 1. ledna 1958 probudila po silvestrovské oslavě, zjistila, že ztratila hlas. Do představení Normy v římské Opeře zbývalo 36 hodin. Divadlo nesehnalo náhradu a Callasová se po lékařském ošetření nakonec rozhodla vystoupit. Udělala chybu: na konci prvního jednání už nemohla zpívat a po přestávce se na scénu nevrátila. Obecenstvo jí to neodpustilo. V 60. letech bylo zřejmé, že legendární pěvkyně je vyčerpaná, vystupovala méně a věnovala se hlavně nahrávání desek. Následovaly už jen neúspěchy jako natáčení Pasoliniho filmu \"Medea\", který diváci i kritici vesměs odsoudili. Také její pěvecký návrat na koncertech s tenorem Giuseppem Di Stefanem v roce 1973 nedopadl po hudební stránce dobře, měl však velký úspěch u obecenstva.\n\nMaria Callas proslula také svou milostnou aférou s řeckým loďařem a miliardářem Aristotelem Onassisem, která v roce 1959 vedla k tomu, že její manželství s Giovannim Battistou Meneghinim bylo rozvedeno. Onassis však nakonec uzavřel manželství s Jacquelinou Kennedyovou, což Marii Callas psychicky zlomilo.\n\nPěvkyně zemřela náhle na srdeční záchvat 16. září 1977 v Paříži ve věku padesáti tří let.\n\n"}
{"id": "72869", "url": "https://cs.wikipedia.org/wiki?curid=72869", "title": "Pražské Předměstí (Písek)", "text": "Pražské Předměstí (Písek)\n\nPražské Předměstí je jedna ze čtvrtí okresního jihočeského města Písku. V roce 2011 zde trvale žilo 5 751 obyvatel.\n\nNachází se na severu města, na levém břehu Otavy, východně od silnice I/20 a železniční trati, podél ulice Pražská. V okolí železniční tratě se nacházejí průmyslové objekty, podél řeky sportovní areál a sídliště z 80. let 20. století. Kromě toho se zde nacházejí také vojenské objekty a hypermarkety. Protéká tudy potok Jiher, který se vlévá do řeky Otavy, částečně vede v potrubí pod zemí a částečně teče po povrchu. Pražské Předměstí je spojeno s pravobřežní částí města několika mosty: při západním okraji železničním mostem a Šrámkovým mostem silnice I/20, o něco východněji lávkou od hřbitova přes ostrov, dále po proudu na východní straně kamenným mostem, Novým mostem a lávkou spojující sídliště na obou stranách řeky. Dva areály čističky odpadních vod na obou stranách řeky spojuje most ulice Pod Portyčskými skalami. Na levém břehu Otavy Pražské Předměstí sousedí s Václavským Předměstím. Přes řeku sousedí s Vnitřním Městem a Budějovickým Předměstím.\n"}
{"id": "72872", "url": "https://cs.wikipedia.org/wiki?curid=72872", "title": "Okres Kysucké Nové Mesto", "text": "Okres Kysucké Nové Mesto\n\nOkres Kysucké Nové Mesto je jedním z okresů Slovenska. Leží v Žilinském kraji v jeho severozápadní části v regionu Kysuce. Na severu hraničí s okresem Čadca, na jihu s okresem Žilina. Patří k nejmenším okresům na území Slovenska. Od roku 1960 do 1996 byl sloučený s okresem Čadca se sídlem ve městě Čadca.\n\nOkres je tvořen 14 obcemi, ale pouze jedna má statut města: Kysucké Nové Mesto, které je zároveň i sídelním městem okresu.\n\nSpolu s územím okresu Čadca tvoří okres Kysucké Nové Mesto historický region Kysuce. V minulosti tyto dva okresy tvořili rovnoměrnou oblast cestovního ruchu.\n"}
{"id": "72875", "url": "https://cs.wikipedia.org/wiki?curid=72875", "title": "Bengálci", "text": "Bengálci\n\nBengálci jsou národ žijící převážně na území Bengálska. Jsou spojeni společným jazykem bengálštinou, společnou sociální strukturou, společným náboženským smícháním hinduismu a islámu a většinou společnou historií.\n\nCelkově jde asi o 207 milionů lidí. Lidé mluvící bengálsky žijí kromě hlavních oblastí (Bangladéš, Indie) i v zemích jako Malawi, Spojené arabské emiráty, Spojené království, USA, Saúdská Arábie, Singapur či Nepál.\n\n"}
{"id": "72876", "url": "https://cs.wikipedia.org/wiki?curid=72876", "title": "Koncentrační tábor Mauthausen", "text": "Koncentrační tábor Mauthausen\n\nKoncentrační tábor Mauthausen (: \"Konzentrationslager Mauthausen\", před rokem 1940 známý jako Mauthausen-Gusen) byla velká skupina nacistických koncentračních táborů, které byly vybudované v okolí vesnic Mauthausen a Gusen v Horních Rakousích, asi 20 kilometrů východně od Lince.\nPřestože se komplex nejdříve sestával z jediného tábora u Mauthausenu, časem se rozšiřoval a stal se jedním z největších komplexů pracovních táborů v Němci ovládané Evropě. Kromě čtyř hlavních táborů existovalo u Mauthausenu a v blízkosti Gusenu v Rakousku a jižním Německu dalších více než 50 pobočných táborů, kde byli vězni využíváni k nuceným pracím. K pobočným táborům Mauthausenského komplexu patřily i kamenolomy, muniční továrny, doly, zbrojovky a továrny na výrobu stíhacích letounů Messerschmitt Me 262.\n\nV lednu 1945 pracovalo v táborech řízených z centrály v Mauthausenu asi 85 000 vězňů. I když přesné ztráty na životech v celém komplexu zůstávají neznámé, většina zdrojů je uvádí v rozmezí od 122 766 do 320 000 osob. Tábory vytvořily jeden z prvních velkých komplexů koncentračních táborů v nacistickém Německu a byly jedněmi z posledních, které osvobodila spojenecká vojska. Oba hlavní tábory, Mauthausen a Gusen I, byly jediné tábory, které byly zařazené do III. kategorie, což znamenalo, že měly být nejpřísnějšími tábory pro „nenapravitelné politické protivníky Říše.“ Na rozdíl od jiných koncentračních táborů určených pro všechny kategorie vězňů, Mauthausen byl ve většině případů využívaný na vyhlazení inteligence prací.\n\nDne 8. srpna 1938 byli do Mauthausenu u Lince posláni vězni z koncentračního tábora Dachau, aby začali s budováním nového tábora. Místo nebylo vybráno jen kvůli jeho blízkosti k Linci, coby dopravnímu uzlu, ale i proto, že tato oblast byla jen řídce obydlená. I když byl tábor od začátku ovládán německým státem, založila jej soukromá společnost jako hospodářský podnik. Vlastníkem kamenolomu Wiener-Graben, který nebyl jen v Mauthausenu, ale i v jeho okolí, byla firma DEST (zkratka pro \"Deutsche Erd- und Steinwerke GmbH\"). Společnost vedená Oswaldem Pohlem, který byl taktéž vysoce postaveným funkcionářem SS, koupila kamenolom od města Vídně a začala s výstavbou Mauthausenského tábora. O rok později nařídila výstavbu prvního tábora v Gusenu. Dříve se vytěžená žula z kamenolomu používala na dláždění vídeňských ulic, ale nacističtí představitelé předpokládali využití velkého množství této horniny při kompletní rekonstrukci hlavních německých měst, v souladu s plány Alberta Speera a jiných architektů nacistické architektury.\n\nFinanční prostředky na vybudování Mauthausenského tábora pocházely z různých zdrojů, včetně komerčních úvěrů od Dresdner Bank, v Praze sídlící Böhmische Escompte-Bank, tzv. Reinhardtova fondu (tj. z peněz, které byly ukradeny vězňům z koncentračních táborů) a od Německého červeného kříže.\n\nMauthausen původně sloužil jako přísně vedené vězení pro běžné zločince, prostitutky a jiné „nepolepšitelné porušovatele zákona.“ Dne 8. května 1939 se tábor změnil na pracovní a začal se používat nejčastěji k věznění politických vězňů.\n\nKoncem roku 1939 byl už mauthausenský tábor s kamenolomem Wiener-Graben přeplněn vězni. Jejich počet se vyšplhal z 1080 koncem roku 1938 na více než 3000 o rok později. Přibližně tehdy začala v asi 4,5 kilometru vzdáleném Gusenu výstavba nového tábora. Stavba tohoto tábora (nejprve pojmenovaný Gusen I) a jeho kastenhofenského kamenolomu byla dokončena v květnu 1940. První vězně umístili 17. dubna 1940 v prvních dvou barácích (č. 7 a 8), zatímco první transport vězňů, hlavně z táborů v Dachau a Sachsenhausenu dorazil 25. května téhož roku.\n\nPodobně jako blízký Mauthausen, i Gusen využíval svých vězňů na otrockou práci v lomech na žulu. Kromě toho je též pronajímal různým místním podnikatelům. V říjnu 1941 se několik baráků oddělilo od gusenského tábora ostnatým drátem a přeměnilo se na samostatný zajatecký tábor (německy: \"Kriegsgefangenenarbeitslager\"). V tomto táboře byl uvězněn velký počet válečných zajatců, většinou sovětských důstojníků. V průběhu roku 1942 dosáhla výrobní kapacita obou táborů svého vrcholu. Gusen se rozšířil o centrální sklad SS, kde se třídilo a dále do Německa odesílalo různé zboží zcizené z okupovaných území. Místní kamenolomy a podniky neustále potřebovaly novou pracovní sílu kvůli čím dál vyšším odvodům Němců do Wehrmachtu.\n\nV březnu 1944 byl bývalý sklad SS přestavěn na nový pobočný tábor, který dostal název Gusen II. Až do konce války sloužil jako improvizovaný koncentrační tábor. V táboře bylo asi 12 000 až 17 000 vězňů, kteří neměli ani nejzákladnější zařízení. V prosinci 1944 byl otevřen další pobočný tábor v blízkém Lungitzu. Zde se přeměnila část průmyslové infrastruktury na třetí pobočný tábor Gusen III. Nárůst počtu poboček se nedokázal vyrovnat nárůstu počtu vězňů, což způsobilo přeplněnost baráků ve všech pobočných táborech Mauthausen-Gusenu. Od konce roku 1940 do roku 1944 stoupl počet vězňů, kteří připadali na jednu postel ze 2 na 4.\n\nTak, jak se neustále zvyšovala produkce Mauthausen-Gusenského komplexu táborů, tak se zvyšoval i počet vězňů v jednotlivých pobočných táborech. Tábory Gusen a Mauthausen původně sloužily místním kamenolomům, avšak od roku 1942 již byly začleněny do německé vojenské mašinérie. Na pojetí zvyšujícího se počtu nucených dělníků se začalo s výstavbou pobočných táborů (\"Außenlager\"). Ke konci války se již jednalo o 101 pobočných táborů (včetně 49 hlavních pobočných táborů), nacházejících se na většině území současného Rakouska – od Mittersillu jižně od Salzburgu až po Schwechat východně od Vídně a od Pasova na předválečné rakousko-německé hranici až po Loibl Pass na hranici s Jugoslávií. Pobočné tábory byly rozdělené podle jejich hlavního zaměření do několika kategorií:\n\n\nVe výrobní produkci a v zisku dosahoval Mauthausen-Gusen nejlepších výsledků ze všech velkých nucených pracovních center včetně Auschwitz I., Flossenbürgu, Gross-Rosenu, Marburgu a Natzweiler-Struthofu. Seznam podniků využívajících nucené práce z tábora Mauthausen-Gusen byl dlouhý a zahrnoval i velké národní korporace, ale stejně tak i malé místní firmy a komunity. Část kamenolomu upravili na montážní závod pro automatické zbraně Mauser. V roce 1943 byla v Gusenu postavená podzemní továrna podniku Steyr-Daimler-Puch. Podobná továrna na výrobu stíhaček Messerschmitt byla otevřena poblíž Sankt Georgen an der Gusen. Společně se celkem asi 45 větších podniků podílelo na tom, že koncentrační tábor Mauthausen-Gusen dosáhl v samotném roce 1944 zisk více než 11 milionů říšských marek. Mezi tyto podniky patřily:\n\n\nVězně pronajímali jako otroky. Využívaly je například na práci v místních farmách, při budování cest, zpevňování a opravě břehů Dunaje, na budování velkých obytných čtvrtí v Sankt Georgen či na archeologických vykopávkách ve Spielbergu.\n\nPoté, co začal být německý vojenský průmysl strategicky bombardován spojeneckým letectvem, se němečtí plánovači rozhodli přesunout výrobu do podzemí, kde by odolala nepřátelskému leteckému bombardování. Vězni dostali příkaz vybudovat v Gusenu I několik velkých tunelů pod kopci, které obklopovaly tábor (tato akce dostala krycí název \"Kellerbau\", doslova „stavba sklepa“). Koncem druhé světové války vykopali vězni prostory o ploše až 29 400 m pro továrny na ruční zbraně. V lednu 1944 vykopali podobné tunely vězni z tábora Gusen II pod vesnicí Sankt Georgen (krycí název \"Bergkristall\", doslova „křišťál“). Plocha přibližně 50 000 m umožnila firmě Messerschmitt vybudovat montážní závod na výrobu stíhacích letounů Me 262 a raket V-2. Kromě výroby letadel sloužilo zhruba 7000 m tunelů Gusenu II pro továrny, které vyráběly různý vojenský materiál. Koncem roku 1944 pracovalo v podzemí přibližně 11 000 vězňů z Gusenu I a II. Dalších 6500 pracovalo na rozšíření podzemní sítě tunelů a hal. Po dokončení v roce 1945 byla továrna na Me 262 schopná smontovat 1250 letadel za měsíc. Byla to druhá největší německá továrna na výrobu letadel po rovněž podzemní výrobě v koncentračním táboře Dora-Mittelbau. Další podzemní továrna, která spadala pod mauthausenský tábor, se nalézala nedaleko Vídně v obci Hinterbrühl. Zde v bývalém dolu na vápenec Seegrotte firma Heinkel vyráběla první proudový stíhací letoun na světě He 162.\n\nKromě hospodářské funkce měl tábor i politický význam. Přinejmenším do roku 1943 byl tábor určený pro vězně a vraždění skutečných i domnělých politických a ideologických nepřátel Německa. Posléze však tábor sloužil německé vojenské mašinérii a vykonával i vyhlazovací práci. Když byli vězni po dvanáctihodinové práci v kamenolomu úplně vyčerpaní nebo když byli příliš nemocní či příliš slabí, aby mohli pracovat, přesunuli je do tzv. revíru (\"Krankenrevier\", barák pro choré) nebo na jiné místo k vyhlazení. Zpočátku neměl tábor vlastní plynovou komoru a takzvané muzelmany, tj. vězně příliš choré na to, aby pracovali po tom co byli týráni, podvyživení anebo úplně vyčerpaní, přesunuli do jiných koncentračních táborů k vyhlazení (nejčastěji do neslavného zámku Hartheim, který byl vzdálený 40,7 km) či je usmrtili smrtelnou injekcí a zpopelnili v místním krematoriu. Se zvyšujícím se počtem vězňů se tento systém příliš prodražoval a od roku 1940 se stal Mauthausen-Gusen jedním z mála západních táborů, který používal plynovou komoru pravidelně. Z počátku používal jen improvizovanou mobilní plynovou komoru – dodávku s výfukovou trubicí vyvedenou uvnitř korby – která pendlovala mezi Mauthausenem a Gusenem. V prosinci 1941 dokončili trvalou plynovou komoru, která mohla najednou zabít až 120 vězňů.\n\nAž do roku 1940 tvořili největší skupiny vězňů němečtí, rakouští a českoslovenští socialisté, komunisté, anarchisté, homosexuálové a Romové. Dalšími skupinami pronásledovanými výhradně kvůli náboženským postojům byli \"sektáři\" (takto je nazýval nacistický režim), tj. například Svědkové Jehovovi. Důvodem jejich uvěznění bylo odmítnutí přísahy oddanosti Hitlerovi a rovněž tak zapojení se do jakékoliv vojenské služby.\n\nZačátkem roku 1940 byl do komplexu Mauthausen-Gusen přesunut velký počet Poláků. První skupiny byly složené z umělců, vědců, skautů, učitelů a univerzitních profesorů uvězněných během akce AB.\n\nPozději byli nově příchozí ze všech kategorií „nechtěných“, nicméně i tak tvořili vzdělanci a političtí vězni až do skončení války nejpočetnější skupinu. Během druhé světové války se do Mauthausenu a jeho pobočných táborů dostaly velké skupiny španělských republikánů. Povětšinou se jednalo o bývalé republikánské vojáky či aktivisty, kteří utekli do Francie po Francově vítězství a byli zajati německou armádou v roce 1940 při francouzské porážce či o osoby odevzdané Němcům představiteli vichistického režimu. Největší z těchto skupin dorazila do Gusenu v lednu 1941. Začátkem roku 1941 přesunuli téměř všechny Poláky a Španěly, kromě malých skupin specialistů pracujících v kamenolomu, z Mauthausenu do Gusenu. Tábory začaly po začátku sovětsko-německé války v roce 1941 přijímat velké množství sovětských zajatců. Většinu z nich umístili do baráků oddělených od zbytku tábora. První skupiny určené pro plynové komory, postavené počátkem roku 1942, sestávaly hlavně ze sovětských válečných zajatců. V roce 1944 přivezli do tábora velkou skupinu maďarských a nizozemských Židů čítající zhruba 8000 lidí. Podobně, jako v případě dalších velkých skupin většinou vězňů umístěných do Mauthausen-Gusenu, zemřela většina z nich na následky těžké práce, špatných podmínek nebo po shození ze stěny mauthausenského kamenolomu, přezdívané dozorci SS a kápy „parašutistická stěna“ (\"Fallschirmspringerwand\"). Tyto vězně dozorci označovali jako „parašutisty.“\nTábory Mauthausen-Gusen přijímaly během druhé světové války denně menší vězeňské transporty; většinou z ostatních koncentračních táborů Německem okupované Evropy. Většina vězňů v pobočných táborech Mauthausenu byla před jejich přesunutím do nynějších táborů nejprve držena na různých jiných místech. Nejvýznamnější z těchto center byly pro Mauthausen-Gusen neslavně známé tábory Dachau a Osvětim-Březinka (Auschwitz-Birkenau). První transporty z Osvětimi začaly v únoru 1942. Druhý transport v červnu téhož roku byl zhruba o 1200 vězňů větší. Podobné skupiny poslali z Osvětimi do Gusenu a Mauthausenu v dubnu a listopadu 1943 a později v lednu a únoru 1944. Nakonec v květnu téhož roku po návštěvě Adolfa Eichmanna v Mauthausenu, přijal Mauthausen-Gusen první skupinu 8000 maďarských Židů z Osvětimi; první skupinu, kterou evakuovali z tábora před sovětským postupem. Zpočátku se skupiny evakuované z Osvětimi skládaly z kvalifikovaných dělníků pro rostoucí průmysl Mauthausen-Gusenského komplexu, ale jak evakuace pokračovala, přepravili do Mauthausenu, Gusenu, Vídně nebo Melku i jiné kategorie méně kvalifikovaných lidí.\n\nPostupem času přestal osvětimský tábor téměř přijímat nové vězně a většina z nich byla namísto toho přesměrována do Mauthausenu. Poslední skupinu, asi 10 000 vězňů, evakuovali v poslední vlně v lednu 1945, jen několik týdnů před sovětským obsazením komplexu Auschwitz-Birkenau. Byla mezi nimi i velká skupina civilistů uvězněná Němci po neúspěšném Varšavském povstání, ze kterých ale přežilo do osvobození jen přibližně 500 lidí. Celkem přišlo v posledních měsících války z jiných koncentračních táborů až 23 364 vězňů. Mnohem víc jich však zemřelo při pochodech smrti, následkem úplného vyčerpání, či v železničních vagónech, kde je před jejich příchodem drželi několik dní bez jídla a pití při teplotách pod bodem mrazu. Vězeňské transporty se považovaly za méně významné jako jiné důležité služby.\n\nMnozí z těch, kteří přežili cestu, zemřeli ještě před registrací, čímž jiní dostali čísla už mrtvých vězňů. Mnoho z nich potom ubytovali v táboře nebo v nově zřízeném stanovém táboře (\"Zeltlager\") v těsné blízkosti Mauthausenu, kde přinutili přibližně 2000 lidí být ve stanech určených jen pro 800 vězňů a potom je nechali vyhladovět.\n\nPodobně jako v ostatních nacistických koncentračních táborech si ani v Mauthausenu nebyli všichni vězni rovni. Zacházeli s nimi v závislosti na jejich kategorii, národnosti a hodnosti. Takzvaní „kápové“ nebo vězni naverbovaní jejich únosci na dozorování, dostávali více jídla a vyšší mzdu ve formě kupónů, které mohly být v kantýně nebo v samostatné místnosti, nacházející se ve většině baráků, směněny za cigarety. Navíc byl pro ně podle Himmlerova příkazu z června 1941 v roce 1942 v táborech Mauthausen a Gusen I otevřen nevěstinec. „Kápové“ tvořili největší část tzv. \"prominentů\" (\"Prominenz\"), tj. vězňů, se kterými se zacházelo lépe než s normálními vězni.\n\nKomplex táborů Mauthausen-Gusen byl jedním z táborů, kam byli posíláni občané z Protektorátu Čechy a Morava a ze Slovenského státu. První političtí vězni se do tábora dostali již v roce 1939. Následující rok byla do tábora v rámci přesunu vězňů převezena skupina Čechů ze Sachsenhausenu. Výraznější deportace však začaly až v říjnu 1941 na základě příkazu zastupujícího říšského protektora Reinharda Heydricha: „Vzhledem k zvláštnímu utváření v Protektorátu Čechy a Morava je nutno všechny osoby odsouzené stannými soudy zřízenými v Protektorátu, na základě nařízení říšského protektora ze dne 27. září 1941, k předání tajné státní policii, umísťovat výlučně v koncentračním táboře Mauthausen.,“ podle něhož hrál Mauthausen „zvláštní úlohu při decimování českého hnutí odporu.“ Od prvního velkého transportu z 3. října, který čítal 280 osob, bylo do konce roku do Mauthausenu deportováno téměř 1400 Čechů. Masové deportace Slováků probíhaly od počátku roku 1945. Podle nacistických statistik (\"Zugangsbuch\") bylo v letech 1941 až 1945 do Mauthausen-Gusenu celkem deportováno na 7320 Čechů a Slováků, z nichž jich zde zahynulo 4473.\n\nPoslední transport (označení KL3) byl vypraven z Brna 7. dubna 1945 a tvořilo jej 219 osob, moravských odbojářů. Do Mauthausenu dorazil o dva dny později a 10. dubna 1945 byli všichni popraveni.\n\nNově příchozí Češi a Slováci byli přijímáni ve dvou kategoriích. První podstoupila klasickou proceduru nových vězňů, kteří se přes karanténu dostali do pracovních bloků. Druhá kategorie byla určena k likvidaci. Výjimečně krutému zacházení se jim dostalo po atentátu na Reinharda Heydricha. Do Mauthausenu bylo odvedeno mnoho významných českých osobností. Zemřel zde např. písničkář a herec Karel Hašler nebo profesor Jan Vážný. Po atentátu na Heydricha zde bylo 24. října 1942 popraveno 254 spolupracovníků a příbuzných Josefa Valčíka, Jana Kubiše a ostatních parašutistů. Táborem dále prošli například Adolf Kajpr, Štěpán Trochta a řada českých vědců a pedagogů. V letech 1941–1945 zde byl vězněn také pozdější československý prezident Antonín Novotný (ve funkci 1957–1968).\n\nAčkoliv byl komplex Mauthausen-Gusen pracovní tábor pro muže, s prvním ženským transportem z Osvětimi v září 1944 otevřeli v Mauthausenu i tábor pro ženy. Další ženy a děti přišly do Mauthausenu z Ravensbrücku, Bergen-Belsenu, Gross Rosenu a Buchenwaldu. Spolu s nimi přišly i ženské dozorkyně; o dvaceti je známo, že sloužily v Mauthausenu, šedesát v celém táborovém komplexu, v pobočných táborech Hirtenberg, Lenzing (hlavní ženský poboční tábor v Rakousku) a Sankt Lambrecht. Hlavní dozorkyně v Mauthausenu byla nejdříve Margarete Freinbergerová a poté Jane Bernigauová. Skoro všechny dozorkyně sloužící v Mauthausenu Němci naverbovali v rakouských městech mezi zářím a listopadem 1944. Začátkem dubna 1945 přišlo nejméně dalších 2500 ženských vězeňkyň z ženských táborů v Amstettenu, St. Lambrechtu, Hirtenbergu a Flossenbürgského tábora ve Freibergu. Uvádí se, že v Mauthausenu sloužila i Hildegard Lächertová.\n\nDostupná statistika o mauthausenských vězních z jara 1943 uvádí 2400 vězňů mladších 20 let, což bylo celkem 12,8 % z celkového počtu 18 655 vězňů. Do konce března 1945 se zvýšil počet na 15 048, což bylo 19,1 % z celkového počtu 78 547 vězňů. Počet mladistvých se v tomto časovém intervalu zvýšil 6,2krát, zatímco počet dospělých vězňů vzrostl ve stejném časovém období pouze čtyřnásobně. Tato čísla odrážela, s pokračováním války, zvýšený počet polských, českých, ruských a balkánských mladistvých nuceně pracujících. Těsně před osvobozením udává statistika následovné složení mladistvých: 5809 zahraničních civilních dělníků, 5055 politických vězňů, 3654 Židů a 330 sovětských válečných zajatců. Uvádí rovněž 23 romských dětí, 20 takzvaných „protispolečenských elementů“, 6 Španělů a 3 Svědky Jehovovy.\n\nAčkoliv Mauthausen-Gusen nebyl jediným koncentračním táborem, kde Němci zrealizovali svůj systém vyhlazení prací (\"Vernichtung durch Arbeit\"), patřil mezi nejbrutálnější a nejpřísnější. Podmínky v táboře se považovaly za výjimečně nesnesitelné, dokonce i na poměry koncentračních táborů. Vězni netrpěli pouze podvýživou, přeplněnými baráky, neustálým týráním a bitím dozorci a „kápy,“ ale i výjimečně těžkou prací. Když bylo v Mauthausenu příliš vězňů na to, aby pracovali najednou v kamenolomu, mnohým přiřadili práci v dílně nebo jinou manuální práci. Práce v kamenolomu přidělovali těm nešťastníkům, kteří se nějak provinili. Důvody k jejich poslání na „úkol za trest“ byly bezvýznamné a zahrnovaly „zločiny,“ jako například nezasalutování kolemjdoucímu Němci.\n\nPráce v kamenolomu, často v nesnesitelných horkách nebo při mrazech až −30 °C, vedla k výjimečně vysoké úmrtnosti. Příděly jídla byly omezené a průměrný vězeň vážil v letech 1940 až 1942 zhruba 40 kilogramů. Odhaduje se, že průměrná energetická hodnota přídělů jídla se snížila z 1750 kalorií za den, v letech 1940 až 1942, na 1460 v dalším období. V roce 1945 se energetická hodnota přídělů dále snížila a nepřesáhla 600 až 1000 kalorií denně. To je méně než třetina energie potřebné pro průměrného dělníka pracujícího v těžkém průmyslu. To vedlo k vyhladovění tisíců vězňů.\nVězni v Mauthausenu, Gusenu I a II měli přístup k oddělenému táboru pro nemocné (\"Krankenlager\"). Navzdory tomu, že v tomto táboře pracovalo zhruba sto lékařů z řad vězňů, nebyly jim poskytnuty žádné léky a mohli poskytovat pouze základní první pomoc. Proto byla „táborová nemocnice,“ jak byla nazývána Němci, ve skutečnosti poslední zastávkou před smrtí pro tisíce vězňů a jen velmi málo z nich mělo šanci na uzdravení.\n\nKamenolom Mauthausen byl i domovem neblaze proslulých „schodů smrti.“ Vězně tu přinutili v řadě jednoho za druhým vynášet po 186 schodech hrubě vysekané bloky kamenů, které často vážily až 50 kilogramů. Mnozí vězni se vyčerpáním zhroutili a spadli na jiné jdoucí za nimi, čímž vytvořili domino efekt; první vězeň padal na dalšího, a tak dále až úplně dolů.\n\nTato brutalita nebyla náhodná. Dozorci z řad SS často nutili vyčerpané vězně vynést nahoru po schodech kamenné bloky. Ty, kteří toto utrpení přežili, seřadili na kraj útesu známého jako „parašutistická stěna“ (\"Fallschirmspringerwand\"). Se zbraní, kterou proti nim mířili, měli vězni dvě možnosti; být zastřeleni nebo shodit vedle stojícího vězně z útesu. Mezi jiné běžné vyhlazovací metody vězňů, kteří byli nemocní, neschopní další práce, chycení při pokusu o útěk nebo prostřednictvím kolektivní viny, patřilo:\n\n\nDr. Antoni Gościński, jeden z těch, kteří přežili, informoval po skončení války o 62 způsobech zabití v táborech Gusen I a Mauthausen. Hans Maršálek odhadoval, že průměrná délka života nového vězně v Gusenu se pohybovala od šesti měsíců v letech 1940 až 1942, k méně než třem měsícům počátkem roku 1945.\n\nParadoxně nárůst průmyslu využívající nucenou práci, v různých pobočných táborech Mauthasen-Gusen, vedl k podstatnému zlepšení podmínek pro některé vězně. Zatímco se denní příděly jídla snižovaly, těžký průmysl potřeboval zručné specialisty více než nekvalifikované dělníky, což vedlo k omezení brutality náborových příslušníků SS a „kápů.“ Ačkoliv vězně i nadále denně bili a muzulmany nadále vyhlazovali, od začátku roku 1943 povolili některým továrenským dělníkům přijímat od jejich rodin (nejčastěji Poláků a Francouzů) potravinové balíky. To pomohlo mnohým z nich nejen v tom, že se vyhli vyhladovění, ale oni sami mohli pomoci vězňům, kteří neměli mimo tábor žádné příbuzné, či jim nebylo dovoleno přijímat balíky.\n\nPřesné počty mrtvých v komplexu Mauthausen-Gusen není možno určit, neboť většina táborových záznamů a důkazů byla zničena Němci, a nově příchozím vězňům bylo často přiřazeno číslo již zabitého vězně. Situace je ještě složitější, protože některé vězně z Gusenu zabili v Mauthausenu a alespoň 3423 z nich poslali do Hartheimského zámku vzdáleného 40,7 kilometrů. Rovněž bez zmínky přesných počtů dalších několik tisíc zabili v mobilních plynových komorách. SS se před odchodem z tábora 4. května 1945 pokusila zničit důkazy připouštějící identifikaci asi 40 000 obětí. Během prvních dní osvobodili polští vězni, členové vězeňské organizace odporu, hlavní táborový úřad; navzdory přání ostatních vězňů, kteří jej chtěli spálit.\n\nPo válce převezl jeden ze zachráněných Poláků dokumenty hlavního táborového úřadu do Polska, kde je později předal muzeu Auschwitz-Birkenau v Osvětimi. Části záznamů o úmrtí tábora Gusen I zajistili polští vězni, kteří je po válce převezli do Austrálie. V roce 1969 pak tyto záznamy odevzdali stopovacímu oddělení Mezinárodního červeného kříže.\n\nZachráněná táborová kartotéka zahrnuje osobní záznamy 37 411 zavražděných vězňů, včetně 22 092 Poláků, 5024 Španělů, 2843 sovětských válečných zajatců a 7452 vězňů 24 jiných národností. Část zachráněné kartotéky týkající se zemřelých z KZ Gusenu zaznamenává dalších 30 536 jmen.\nHlavním zdrojem informací o počtu mrtvých v táborovém komplexu jsou kromě karoték Mauthausenských pobočných táborů:\n\nKvůli množství rozdílných zdrojů se přesné ztráty na životech v koncentračním táboře Mauthausen-Gusen podstatně liší zdroj od zdroje. Různí badatelé je udávají v rozmezí 122 766 až 320 000. Další uváděná čísla jsou 200 000 či „přes 150 000.“\n\nRůzní historici udávají celkové ztráty na životech ve čtyřech hlavních táborech (Mauthausen, Gusen I, Gusen II a Gusen III) mezi 55 000 a 60 000. V prvních měsících po osvobození zemřelo v amerických polních nemocnicích dalších 1042 vězňů.\n\nZ asi 320 000 vězňů uvězněných během války v různých táborech KZ Mauthausen-Gusen, přežilo asi jen 80 000 vězňů, včetně 20 487 až 21 368 v Gusenu I, II a III.\n\nBěhem posledních měsíců před osvobozením tábora jej připravil jeho velitel Franz Ziereis na obranu před možnou sovětskou ofenzivou. Většina vězňů německé a rakouské národnosti se „dobrovolně“ přihlásila do SS-Freiwillige Häftlingsdivision – jednotky SS složené hlavně z bývalých vězňů koncentračního tábora, vedené Oskarem Dirlewangerem. Zbývající vězni byli nahnáni budovat protitankové žulové bariéry východně od Mauthausenu. Vězni, kteří si nebyli schopni poradit s těžkou prací a podvýživou, byli ve velkém likvidováni, aby uvolnili místo pro přicházející nové vězně z jiných evakuovaných táborů, včetně většiny pobočných táborů Mauthausen-Gusenu. V posledních měsících války se dodávka hlavního zdroje kalorií, potravinových balíků posílaných prostřednictvím Mezinárodního červeného kříže, zastavila a potravinové příděly byly katastrofálně nízké. Vězni, přemístění do „nemocničního tábora“, dostávali kromě půl litru polévky jen jeden chléb rozdělený pro dvacet vězňů. Mnozí vězni, kteří se už před tím angažovali v různých formách odporu, začali připravovat plány na obranu tábora v případě pokusu SS na zlikvidování zbylých vězňů. Není známé, proč nebyli vězni Gusenu I a II navzdory přímému rozkazu Heinricha Himmlera masově popraveni; Zeireisův plán předpokládal nahnání všech vězňů do tunelů Kellerbauské podzemní továrny a vyhození jejich vstupů do vzduchu. Jeden z polských členů hnutí odporu, který se o tomto plánu dozvěděl, naplánoval shromažďování nářadí potřebného na vykopání průduchů.\n28. dubna bylo nahnáno asi 22 000 vězňů, pod záminkou smyšleného náletu, do gusenských tunelů. Po několika hodinách se však vězni mohli vrátit do tábora. Autor monografie o komplexu Mauthausen-Gusen, Stanisław Dobosiewicz, vysvětluje, že možným důvodem selhání německého plánu bylo přerušení zápalné šňůry. Samotný Ziereis, ve své výpovědi z 25. května 1945, prohlásil, že neuposlechnout rozkaz jej přesvědčila jeho manželka. Ačkoliv se od plánu upustilo, vězni se nadále obávali masakru ze strany SS jinými prostředky. Proto připravili polští, sovětští a francouzští vězni plán útoku na baráky stráží SS a získání zbraní potřebných k boji. Podobný plán vypracovali i španělští vězni.\n\n3. května začali SS a další stráže přípravu evakuace tábora. Následující den vystřídali mauthausenské stráže neozbrojení vojáci Volkssturmu a improvizovaná jednotka složená ze starších vídeňských policistů a hasičů. Velitel policejní jednotky uznal „vězeňskou samosprávu“ coby nejvyšší táborový orgán a Martin Gerken, v gusenské administrativě do té doby nejvýše postavený vězeň („kápo“), který měl hodnost \"Lagerälteste\" tj. \"nejstarší v táboře\", se stal \"de facto\" novým velitelem. Pokusil se vytvořit Mezinárodní vězeňský výbor, který by se stal dočasnou vládnoucí skupinou tábora až do jeho osvobození jednou z blížících se armád. Po veřejném obvinění z kolaborace s SS však jeho plán ztroskotal. Nucené práce se zastavily ve všech pobočných táborech Mauthausenu a vězni se soustředili na přípravy svého osvobození anebo na obranu v případě možného útoku divizí SS soustředěných v oblasti. Podle pamětníka Dr. Hlaváčka se „nedostatečně vyzbrojené vojenské jednotky vězňů, pod vedením rakouského majora Kodra a sovětského majora Pirogova, pustily do boje proti elitním jednotkám SS, obsadily okolní kopce a tím zabránily jednotkám SS, aby napadly Mauthausen.“ Ze všech hlavních táborů komplexu Mauthausen-Gusen byl evakuován pouze Gusen III. 1. května byli vězni posláni na pochod smrti do Sankt Georgenu, ale již po několika hodinách pochodu jim bylo nařízené vrátit se zpět do tábora. Operace se zopakovala i další den, ale byla opět rychle odvolaná. Následující den stráže SS dezertovaly a nechaly vězně jejich vlastnímu osudu.\nTábory Mauthausen-Gusen byly posledními, které byly koncem druhé světové války osvobozeny. 5. května 1945 přišli do tábora Mauthausen vojáci 41. průzkumné jednotky 11. americké obrněné divize. Tyto jednotky odzbrojily policisty a opustily tábor. Většina členů SS utekla z tábora již před jeho osvobozením; zbylých zhruba třicet bylo vězni zlynčováno (podobný počet byl zlynčován i v Gusenu II). Do 6. května byly, s výjimkou dvou táborů v Loiblpassu, americkou armádou osvobozeny všechny zbývající pobočné tábory komplexu Mauthausen-Gusen.\n\nMezi osvobozenými táborovými vězni byl Jack Taylor, důstojník Office of Strategic Services (předchůdce CIA). S pomocí několika vězňů přežil a byl později klíčovým svědkem procesu Mauthausen-Gusenského tábora před Mezinárodním vojenským tribunálem v Dachau. Další z těch, kteří přežili, byl Simon Wiesenthal, inženýr, který strávil zbytek svého života lovem nacistických válečných zločinců.\n\nPo německé kapitulaci připadl komplex Mauthausen-Gusen do sovětské okupační zóny Rakouska. Nejdříve používali Sověti části táborů Mauthausen a Gusen I jako kasárna Rudé armády. Ve stejném období byly podzemní továrny rozebrány a poslány jako válečná kořist do Sovětského svazu. Později mezi roky 1946 a 1947 byly tábory nestřežené a většina nábytku a zařízení tábora byla rozebrána jak Rudou armádou, tak místním obyvatelstvem. V roce 1947 vyhodila sovětská armáda tunely do povětří, odevzdala tábor rakouským civilním orgánům a stáhla se z oblasti. V roce 1949 byl tábor vyhlášen za památné místo. Nakonec, 3. května 1975, 30 let po osvobození tábora, kancléř Bruno Kreisky slavnostně otevřel Mauthausenské muzeum. Na rozdíl od Mauthausenu je dnes většina toho, co tvořilo pobočky Gusen I, II a III, bytovými zónami postavenými po válce.\n\nPamětníci a příbuzní zabitých odbojářů, kteří pomáhali parašutistům, každý rok v den výročí 24. října pořádají za pomoci historiků Vlastislava Janíka, Jaroslava Čvančary a Vojtěcha Šustka cestu do Mauthausenu.\n\nV srpnu roku 2018 byla v táboře instalována výstava \"Anthropoid - pravdivý příběh\", která odkazuje na osudy 294 lidí zatčených krátce po atentátu na říšského protektora Reinharda Heydricha a převezených do Mauthausenu.\n\n\n\n"}
{"id": "72877", "url": "https://cs.wikipedia.org/wiki?curid=72877", "title": "Dějiny Bengálska", "text": "Dějiny Bengálska\n\nO prehistorii Bengálska je toho známo velmi málo. Archeologické nálezy na tomto území podporují tvrzení, že na tomto území existovala zemědělská společnost od roku 1250 př. n. l.. Nicméně, identita těchto lidí může být pouze odhadována z antropologického a lingvistického výzkumu. Historické členění Bengálska je obvykle prováděno do tří období. Období starověké, středověké a novověké (moderní).\n\nStředověké období je obvykle v Bengálsku spojováno s obdobím muslimské dominace. Moderní období pak začíná příchodem Evropanů, zejména pak, úpadkem Mughalské říše a nástupem Britů.\n\nMuslimové se objevují v Indii od 7. století n. l., ale pouze na konci 12. století přišli do východní Indie. (Turečtí vojáci přinesli řadu vynálezů – kovové třmeny, podkovy – vynalezeny pravděpodobně na Sibiři v 9. století, kolovrat pro rychlejší textilní výrobu). Od počátku muslimské vlády v Bengálsku, byli vládci Bengálska do roku 1282 nepříznivě ovlivněni turecko-afghánským bojem v mameluckém Dillíském sultanátu. Ačkoli obvykle jednali nezávisle a většinou prosazovali svou nezávislost v době, kdy centrální moc upadala. Vládci Bengálska téměř vždy začínali jako guvernéři v Dillíském sultanátu a sultanát měl stále vliv na místní politiku v tak daleko hozené provincii. S pádem mameluků se Bengálsko stalo víceméně nezávislým, ačkoli bylo rozděleno.\n\nChán Bugra, minul příležitost k zisku trůnu v Dillí a tak byl jeho synovec Kay Kosru byl jmenován Balbanovým nástupcem v roce 1286. Nicméně dvorskými intrikami byl na trůn nakonec dosazen jeho syn Kay Ku-bad (1286–1289). V roce 1286 vyhlásil svou vlastní nezávislost jako bengálský sultán Nasir-ud-dín (1286–1291) a chtěl dobýt trůn v Dillí. Při postupu dobyl Awad a Bihár. Nakonec předložil svému synovi mírové podmínky, jimiž uznal jeho panství a vrátil mu Awad. Ale Kay Ku-bad byl zavražděn velitelem jeho vojsk Jalal–ud–dínem a tím se na trůn dostala dynastie Chaldžijů. V letech 1291–1301 byla malá část východního Bengálska pod muslimskou nadvládou s západní Bengálsko bylo pod vládou Iktiara Ud-dína (dobyto pro něj chánem Zafarem). Dillíský Chaldžijský sultanát nemohl v této době zaútočit na Bengálsko, ale vyháněl tam své zločince.\n\nŠáh Firuz se stal sultánem Lakhanauti a vládl v letech 1301–1322. Nebylo jasné kdo vlastně byl. Ibn Battuta tvrdil, že je to syn chána Bughry. Dobyl většinu Bengálska včetně Satagaonu (znovu pod vedením chána Zafara), Majamanasimu, Sonargaonu a Siletu. Přejmenoval město Pandua na Firozabad.\n\nŠach Firuz měl nejméně šest synů a po jeho smrti nastoupil na trůn nejstarší Šibab-ud-dín (1322–1324), ale Ghiyas-ud-dín ho porazil a zabil všechny své bratry kromě, Nasira-ud-dína a Šibaba-ud-dína. V té samé době zažíval Dillísky sultanát přechod k dynastii Tughluků. Ghiyas-ud-dín uprchl do Ghiyaspuru ve východním Bengálsku. Ačkoliv byl poražen, toto rozdělilo Bengálsko ve dví. Obě části ztratily dočasně svou nezávislost, dostalo se pod nadvládu Dillíského sultanátu. A ve městech Sonargaon a Satagaon vládl jako guvernér chán Bahram.\n\nV roce 1336 po smrti chána Bahrama, se moci v Sonargaonu zmocnil jeho osobní strážce chán Fakr-ud-dín Mubarak (vydal právo nechat razit mince). Nicméně, byl poražen představiteli Dillíského sultanátu (Kadarchán). Ale ten se znelíbil vlastním vojákům a ti ho zabili. Mukliš se poté ujal vlády v Lakhanauti po znovudobytí Sonargaonu kde pokračoval ve vládě Ibn Battuta (1338–1350) a byl následován Ikhtyarem-ud-dínem. Ali Mubarak poté nechal zavraždit Mukliše a vládl v Lakhanauti jako Ala-ud-dín (1341–1342) a přenesl své sídlo do Pandui. Ala ud-dín a Fakr ud-dín vedli pravidelné boje. Nejdříve na vodních cestách a poté i na souši. Fakr ud-dín stál tváří tvář vzpouře, kterou vedl fakír Šaida, který dočasně okupoval Sodkaoang a poté i Sonargaon, ale byl poražen a poslán na smrt. Ale, fakíři zažívali dobré časy pod Fakrem-ud-dínem a ekonomika také prosperovala. Ale daně byly pro hinduisty vyšší než pro muslimy. Ala-ud-dín byl zavražděn úředníkem Malikem Iliyasem Hadžim, který poté vládl jako šach Šam-ud-dín Iliyas. A ten v roce 1352 porazil Ikhtiara-ud-dína a sjednotil Bengálsko. A pod vládou jeho dynastie v letech 1342–1415 se z něj stala silná moc. Tento režim provokoval silné náboženské cítění odsunutím hinduistů z podílu na politické moci a zabavil půdu hinduistické vlastníky. Tento režim a jeho následovníci, kterými byli také muslimové, vládli v Bengálsku po období asi 20 let(1415–1435), kdy následovník šáha Iliyase uzmul moc. Tato dynastie pak vládla další půl století (1435–1487). Po krátké mezihře habešské moci se Bengálsko dostává pod nadvládu Husajnsko-Šahiské dynastie. Bengálsko na počátku Mughalů v období (1538–1563) byla dominantní vláda dvou afghánských dynastií (Šer Šach Suri a Karani). Po tomto období se Bengálsko stalo mughalskou provincií do počátku moderních dějin. Bengálsko Mughalové dobyli v roce 1576.\n\nBritská Východoindická společnost založená na základě královské listiny královny Alžběty I. 31. prosince 1600 v Bengálsku vytvořila faktorie v Hugli, Cossim Bazaru a Anglickém Bazaru. Všechny indické usedlosti byly administrativně pod kontrolou pevnosti St. George v Mádrasu, která byla vytvořena roku 1658. Faktorie v Sutanuti vytvořena Jobem Charnockem 24. srpna 1690 a práva na výběr daní (zamindari) v Sutanuti, Govindapuru a Kalkatě byly koupeny Brity od rodiny Suvarna Chowdhury 10. listopadu 1698 a to nájemní smlouvou z Barissy.\n\nPortugalci se v Bengálsku objevili jako první. První výpravu provedli do Čitagaónu a zabrali ho v roce 1517 a ustavili zde faktorii společně s pevností Fort Grande, dřívější usedlost v Dianze byla zabrána králem Arakanu v roce 1607, 1615 jej získali zpět, ale v roce 1616 ho zase zatratili a Portugalci a Arakánci se stali spojenci. Portugalci začali s pirátstvím a znovu osídlili Diangu po roce 1616. Naprosto zde svou pozici ztráceli Mughalové v roce 1665 se Portugalci usazují v Ferenghi Bazaru nedaleko Dhákky a v Saptagramu (Port Pequeno) v Bandel de Hugli (1580). A založili zde opatství na příkaz augustiniánů v roce 1599 (udrželi ho do roku 1632). Také měli menší osady v Dhácce (1580), Sripuru, Čandeánu, Bakle, Katrabu, Lorikulu, Bhulue, Hidžili (1520–1636), Tamluku (1635) a Balešwaru. V roce 1680 zde bylo více než 20 000 Portugalců.\n\nPo Mohamedu Azimu Al-Dinovi (1698–1700), Azim-us-šan místokrál v Bengálsku, zvolil Muršida Quliho jako divána Bengálska. V této době už byla mughalská říše pod silným tlakem ze všech stran (byli zapleteni ve válce se Sikhy v západní Indii).Po krátké mezihře v roce 1707 pod vládou šacha Azama Kama Bakšema, syna Aurangzeba, Mughalská říše nakonec připadla třetímu synovi šachu Bahadurovi (1707–1712). Po jeho smrti se rozpoutal boj o moc mezi jeho syny, kteří všichni toužili po moci. V roce 1713 se v Bengálsku vzbouřil Faruk Siyar a získal moc v Dillí (1713–1719) a Muršid Qulichán se stal místokrálem v Bengálsku. Založil Muršidabad a přesunul sem své hlavní město. Zároveň začal s novým zemským systémem Idžara (rovné daně, nezávislé na produkci). V roce 1717 předal Faruk Siyar práva volného obchodu v Bengálsku Britům (za Brity jednal Hamilton). Muršid Qulichán s tím byl nespokojen a jako bengálský Naváb se stal nezávislým na mughalské říši. Vládl do roku 1727. V roce 1739 se na mughalskou armádu snesla zdrcující porážka z rukou šacha Nadira a Mohameda na severozápadních hranicích. Stále více útoků přicházelo ze strany Afghánců a Maráthů. Mughalové pod těmito útoky mohutně slábli. Nastal soumrak jejich říše. Toto oslabení umožnilo hrát důležitější roli Britům. Ti využili krizi ve svůj prospěch. Štvali prince proti sobě a tím více a více říši rozřezávali. Poslední dva králové v Bengálsku jsou dodnes připomínaní za svůj boj proti Britům v roce 1757 (Palásí). Byli jimi Aliwirdi Chán Hašim ad-Dawla a Mirza Mahmud Širaj ad-Dawla. Toto byl počátek nové éry pro Brity.\n\nBritové začali skrze Bengálsko svoji indickou kolonizaci. V roce 1757 v už zmiňované bitvě u Palásí, ve které Britové porazili spojené armády Bengálska, Biháru a Orissy. Toto byla bitva, která změnila dějiny nejen pro Bengálsko nebo pro Indii, ale stejně tak pro celý Západ. Obeplutí Afriky Vascem Da Gamou bylo první kapkou a tahle bitva a následné dobytí nejbohatší části Indie (Bengálska) bylo základem pro dnešní moderní Evropu. To mělo brzy změnit a katapultovat Británii do čela světové moci na několik století. Tato bitva byla počátkem pádu Indie a rozkvětu západu. Robert Clive je znám jako britský hrdina této bitvy a byl to on, kdo položil základy britské vlády v Indii. Vytvořil armádu z indických žoldáků nazvaných Lal Paltan (protože měli oblečeny červené kabáty – \"lal\" je červená). Tyto jednotky (ačkoliv zde byly i jednotky bengálské) byly v této době těžko přijímány některými Bengálci. Mnoho jich bylo ze západního Biháru, Hindustánu, Rádžputy, Patánu atd.\n\nBengálsko bylo silnou mughalskou provincií a proto měli Britové těžkou představu o tom jak získat Bengálsko od mughalské říše, ale Robert Clive dosáhl nemožného. V tuto chvíli byl Nawab Siradžudowla polonezávislým guvernérem (navábem) Bengálska pod Mughalskou říší. Měl mnoho nepřátel a rivalů včetně rodinných příslušníků, kteří se chtěli stát navábem. Britové (Robert Clive) vytvořili spojenectví s těmito rodinnými rivaly a tato aliance změnila rozložení sil.\n\nMizrafar (navábův strýc a generál) a další generálové byli podplaceni a zradili ho v bitvě. Hlavní část Siradžudowlových sil nikdy nedosáhla bojiště u Palásí. S žoldnéřskou armádou a využitím vnitřní zrady Britové dosáhli největšího vítězství. Po tomto vítězství byl Siradžudowla zabit Miranem, synem Mizrafara.\n\nMizrafar se stal navábem Bengálska. Ale byl pouze loutkou v rukou Britů. Brzy abdikoval a předal titul svému zeti Mir Kassimovi, který předal Britům území Burdwanu, Midnaporu a Čitatongu. Britové zase využili vnitřní rivality ve svůj prospěch. Po nějakou dobu britská Východoindická společnost vyzvedala funkce loutkových vládců, ale prakticky byla moc v jejich rukou. V roce 1763 byl Mir Kassim poražen společností (Buxar) a na post navába byl znovu dosazen Mizrafar.\n\nPo tomto vítězství v Bengálsku, Clive vytvořil jiné Sípahisjké (žoldnéřské) jednotky v Bengálsku a šest dalších v Mádrasu (1759). Dobytí Bengálska znamenalo, že celá severovýchodní Indie byla víceméně pod nadvládou britské Východoindické společnosti.\n\nŽoldnéřské armády vedené majorem Hectorem Munroem porazili alianci Mir Quasima, navába z Oudhu a mughalského císaře v roce 1763 v bitvě u Buxaru. Toto bylo další důležité vítězství pro Brity. Po této bitvě se Východoindická společnost stala vůdčí silou v polovině severní Indie.\n\nMughalský císař byl zajat a stal se britským vězněm. Clive předpokládal, že jeho vláda v Bengálsku po událostech v roce 1765 a 1772 stane dosti pevnou a že definitivně odstraní navába. A tak se Bengálsko a s ním i Bihar a Orrisa stane de facto britskou kolonií. Technicky, to stále nebyla část britského impéria, ale byly pod vládou Společnosti.\n\nArmáda společnosti se skládala z 1000 Evropanů a 59 000 indických žoldáků. Byly to ty jednotky, které porazily Mughaly a dobyly Bengálsko. V roce 1772 došlo k prvnímu velkému vzbouření. Bengálské jednotky se vzbouřily a uvěznily své důstojníky. Byly to jednotky Lal Paltan. Povstání bylo potlačeno 6. bengálskou domorodou pěchotou a vůdcové povstání byli hrozným způsobem popraveni v roce 1775.\nV roce 1779 spojená aliance indických vládců bojovala proti žoldnéřským jednotkám. V bitvě zvítězili Britové. Znovu Britové použili Indy proti Indům.\n\nV roce 1796 už Společnost byla hlavní silou v Indii. Kontrolovala obrovské území obsahující Bengálsko které bylo jedním z hlavních obchodních center. Bengálska armáda v rámci britské indické armády měla 24 000 vojáků.\n\nByla rozdělena do:\n\nDo této chvíle byla Bengálská armáda složena hlavně z muslimů z Oudhu, Rádžputány a Pandžábu. Po bitvě u Buxaru, kde byl mughalský císař poražen začaly změny. Do armády bylo rekrutováno více hinduistů z Bengálska. Procento muslimů kleslo asi na 25%. Od roku 1775 se začali připojovat i hinduisté z Oudhu. Velikost bengálské armády byla větší než velikosti armád v Mádrasu a Bombaji. Od tohoto období byla bengálská armáda složena z Bengálců.\n\nNa konci 18. století znamenal pro Brity hlavní hrozbu Pandžáb a Afghánistán. Britové stále více využívali indické jednotky a bengálská armáda udělala pro Brity většinu práce.\n\nBritové v Bengálsku vybírali daně bez jakékoli zodpovědnosti k zemi. Od počátku v roce 1757, kdy byl poražen Siradžudowla, Britové plundrovali Bengálsko a to, co vyplundrovali, bylo okamžitě vloženo do průmyslové revoluce v Anglii. Kořist z Bengálska byla investována do nového britského průmyslu, zatímco ztráta kapitálu a pád prodeje bengálského zboží způsobil konečný pád Bengálska. Z nejrozvinutější části Indie se stala část nejzaostalejší. V roce 1813, se Britové rozhodli, že Indové už nebudou déle průmyslovým národem, ale zemědělským národem a kolonií industrializované Anglie. Britské zboží bylo prodáváno v Indii a indické zboží bylo postupně nahrazováno. Obchod byl prováděn pouze jedním směrem. Británie neimportovala z Indie, ale pouze sem vyvážela své zboží. Takže zatímco Británie začala s masivní industrializací, Bengálsko (a zbytek Indie) byl deindustrializován. Indický export byl pomalu utlumen. Bengálsko bylo ohromně poškozeno.\n\nBritové odváželi surové materiály z Bengálska a zpátky Bengálcům prodávali průmyslové výrobky z Británie. Mušelín byl stále důvodem hrozby pro britské továrny a tak tkalci byli donuceni zastavit produkci mušelínu a nesměli předávat své znalosti potomkům. K prosazení této politiky byly soukeníkům useknuty palce na rukou. Předchozí vládci Bengálska nevystavovali lid tak krutým okolnostem. Pod vládou Britů se z Bengálců, jednoho z nejbohatších, stal jeden z nejchudších národů na světě. Britové prosadili v Bengálsku barbarský systém Zamindari. Britský systém Zamindari byl extrémnější formou feudálního systému. Příjmy z daní v Bengálsku byly v roce 1765 zdvojnásobeny, ale jen díky zhoršujícím se podmínkám pro lidi. Systém daní byl dále změněn ještě v roce 1773. Warren Hastings představil nový způsob vlády, ve kterém bude mít právo vybírat daně ten, kdo předloží na aukci vyšší nabídku. To znamenalo, že neexistoval strop pro rolnické daně. V roce 1793 byl zákon uznán na neomezenou dobu, daně jako celek budou odváděny Společnosti.\n\nRolníci toho museli snášet hodně, ale situace se dále zhoršovala. Byli donuceni produkovat tržní plodiny pro Brity, spíše než plodiny pro vlastní spotřebu nebo plodiny, které běžně pěstovali. To způsobilo v Bengálsku velké hladomory. Taková hrozná vláda nebyla v Bengálsku ani v celé Indii do té doby k vidění a britská okupace Indie měla v řadě okolností genocidní charakter.\n\nNa počátku roku 1800 v Narkebarii (nedaleko Kalkaty) začalo s odporem první velké hnutí nezávislosti vedené Titumirem. V rámci násilné kampaně proti Britům se svým synem Džawharem Alim a dalšími vybudoval legendární pevnost Banšer Kella na obranu proti Britům. 19. listopadu 1831 se střetli s britskými jednotkami a byli Brity poraženi. Titumir a jeho syn se stali mučedníky. Avšak rebelie nezemřela s Titumirem a ani nebyl prvním rebelem. Odboj proti Britům začal již když v Bengálsku začali se svými aktivitami. V roce 1824 se vzbouřil 47. regiment. Vůdcové byli oběšeni a neozbrojení vojáci byli rozstříleni dělostřelectvem.\n\nV letech 1855–1856 se v Bengálsku vyskytly další revoluce. Šantalové (starověcí lidé) v Bengálsku a Biháru začali s revoltou proti tyranii britských vládců. Neměli pušky ani děla a bojovali pouze sekerami, luky a šípy. Byli rozdrceni, ale jejich odvaha byla inspirující.\n\nV roce 1856 proběhla neověřená zpráva, že patrony nových pušek, které se musely před použitím prokousnout, byly pomazány kravským a prasečím tukem. Krávy jsou posvátné pro hinduisty a vepřové mají zakázáno jíst muslimové. V Bengálsku proto někteří vojáci odmítli používat tyto patrony. V Dillí se vzbouřilo 85 vojáků a byli proto uvězněni, ale to vedlo k velké vzpouře v armádě. Indické jednotky povstaly a vydaly se směrem na Dillí. Když tato zpráva dorazila do Bengálska, tak i zde došlo k masivnímu vzbouření. Brzy tato vzpoura zasáhla celou severní a centrální Indii.\n\nV roce 1857 po propuknutí rebelie se Britové pokusili zavést sociální programy.\n\nVýchodoindická společnost prodala Indii britské koruně a 1. listopadu 1858 indická vláda přešla pod moc britské královny Victorie, která udělala z Kalkaty hlavní město a vládla zde prostřednictvím místokrálů.\n\nV roce 1905 bylo Bengálsko rozděleno pod vládou arogantního lorda Curzona, který byl britským místokrálem v rebelující provincii. Způsob rozdělení byl urážkou pro bengálský lid, ale statkáři dali svou podporu Britům. Nakonec ale byli Britové v roce 1911 pod lidovým tlakem donuceni toto rozdělení podle náboženského klíče zrušit.\n\nV roce 1911 také vzniká formace Celoindické muslimské ligy. Tato strana byla formována už od roku 1906 v Dhacce. Byla založena muslimskými statkáři. To bylo opravdu temným dnem v Bengálsku, protože všechny snahy pro nezávislost tím byly zrazeny. Muslimská liga totiž vyhlásila svou oddanost vůči Britům a přesvědčila muslimy vystoupit ze snah vedoucích k nezávislosti. Jejich první prohlášení obsahovalo mimo jiné: podporu pocitu loajality britské vládě mezi všemi indickými muslimy, odstranit všechny špatné koncepce, které budou vznikat proti britské vládě.\n\nBěhem rozdělení Indie po získání nezávislosti v roce 1947 na muslimský Pákistán a převážně hinduistickou Indii, bylo Bengálsko znovu rozděleno na dva celky. Západní část (převážně hinduistická) připadla Indii a stala se indickým svazovým státem Západní Bengálsko a východní část (muslimská) se stala východní provincií Pákistánu (od roku 1956 nazývána \"Východní Pákistán\"). Východní Pákistán (dnes Bangladéš) byl od západního Pákistánu oddělen 1100 kilometry území Indie. Toto rozdělení bylo nepřirozené. Bengálci z východního Pákistánu a zcela odlišní lidé západního Pákistánu byli součástí jednoho státu, ale přitom hovořili rozdílnými jazyky, mají jiné zvyky, jinou historii a kulturu. Toto dělení také rozdělilo mnoho bengálských rodin. Jedinou společnou věcí pro oba národy bylo náboženství. Oba národy byl převážně islámské. Ale stupeň fanatismu byl zcela odlišný. V Bengálsku například mnoho muslimů nenavštěvovalo mešity.\n\nVýchodní a západní Pákistán nebyly rovnocennými partnery v novém islámské státě. Ačkoli mělo Bengálsko intelektuální vedení a větší populaci, moc spočinula v rukou západního Pákistánu. Hlavním městem se stalo Karáčí (později přesunuto do Islamabádu) v západním Pákistánu. Vláda, ekonomika, armáda a celá infrastruktura Pákistánu byla pod kontrolou západních Pákistánců. Od úplného počátku zde byla diskriminace. Vůdcové v západním Pákistánu započali s koloniálním postojem na východě. Východ se stal podřízeným státem. Hlavní továrny, nerostné bohatství a potraviny východu byly servírovány západu. Východ měl příjmy z daní, ale měl velmi malý rozvoj a vůbec žádné sociální programy. Pouze jeden ze čtyř vládních fondů byl utracen ve východním Pákistánu. Bengálci byli také drženi od lepšího zaměstnání. To co zbylo z bengálské ekonomiky po zpustošení Brity, to bylo úplně vymazáno během této doby západním Pákistánem.\n\nPostupně se v západním Pákistánu vytvořily prvky rasismu. Považovali Bengálce za podřadné. Neuznávali jejich zvyky a tradice. Považovali je za hinduisty. Tento rozdíl mezi východem a západem byl ještě větší než zeměpisná vzdálenost.\n\nOd doby vzniku Pákistánu je historie Bengálska poseta drsným až brutálním zacházením od armády a policie. Pákistán chtěl změnit Bengálsko silou, určili většinu bengálských zvyků jako hinduistických. Během pěti let po rozdělení se imperiální postoj Pákistánu (západního) stal velmi zřejmým, když se Pákistánci pokusili nahradit bengálskou kulturu. Po dívkách bylo vyžadováno, aby nenosili tečku (červený bod) na čele. Mnoho bengálských slov bylo nahrazováno urdskými slovy. Byl zrušen festival Tagore, protože byl považován za hinduistický. V roce 1952, generál Jahija Chán, vyhlásil Urdštinu (mluvilo ji 4% obyvatel celého Pákistánu a to pouze v západním Pákistánu) jako státní jazyk celého Pákistánu. Tímto rozhodnutím zcela ignoroval Bengálce, jejichž jazyk, Bengálštinu, používalo více lidí v rámci Pákistánu (75 miliónů). Bengálci si to nechtěli nechat líbit a začali s jazykovým hnutím. Tyto tlaky byly největší na univerzitách.\n\n21. února 1952 západopákistánská policie a paramilitaristické jednotky stříleli do demonstrujících studentů na univerzitě v Dhacce (nazývané Oxford východu). Studenti požadovali ustavení Bengálštiny jako státního jazyka. Několik jich bylo zastřeleno. Pákistánci doufali, že použití síly donutí Bengálce uznat Urdštinu. Ale snahy zintensivněly a staly se největší prioritou národního hnutí a pákistánská vláda nakonec přijala Bengálštinu jako druhý státní jazyk v roce 1954. Tato krvavá událost byla vnímána jako definitivní moment pro Bangladéšský nacionalismus. Studenti a intelektuálové měli po krk pákistánského imperialismu.\n\nV Bengálsku bylo hodně občanského násilí, hlavně od muslimských extrémistů proti kmenovým lidem Bengálska. Šantalové, Čakmasové byli masakrováni režimem fanatických muslimů. Systém teroru pokračoval a intensivněl. Šantalové se bránili pouze luky a šípy.\n\nV roce 1958 byla zformována fronta Jukto. Vyhrála volby a slíbila, že se chopí moci. Nicméně byli odstraněni od moci vojensky za jeden den. Generál Ajub Chán vyhlásil stanné právo. Boje pokračovaly, vojenský režim byl užší a sevřenější a Bengálci se stávali víc a víc revolučnější. Během času se stávala čím dál tím víc populární liga Awami. Jejich základními principy byly: sekularizace, nacionalismus, demokracie. Byla to strana umírněného středu. Ostatní tvrdě socialistické (komunistické) strany se dostaly do pozadí na mnoha místech. Komunismus byl dominantní na univerzitách. Učitelé byli většinou komunisté a hodně studentů následovalo hlavně unii Čatra (komunistickou) a několik jich následovalo ligu Čatra (umírnění socialisté a komunisté). Poté do Bengálské politiky vstupuje nové jméno což se mělo stát dobrým i špatným. Šejk Mudžobur Rahman, zločinec. Začal svou kariéru vyděračstvím a zločinem. Ale brzy se stal velkým politickým vůdcem, vzhledem k jeho velmi dobrým řečnickým schopnostem. Někteří, jako třeba Nejemal Bašir ho považovali za agenta CIA. Moc šejka Mudžobura v lize Awami postupně rostla. Pomlouval Maulana Bašaniho, což byl původní vůdce strany. Byl to socialista, který volal po oddělení Bangladéše od Pákistánu, dlouho před všemi ostatními. Šejk Mudžobura se stal postupně uznávaným jako národní vůdce, ale většina nevěděla o jeho špatné minulosti. V roce 1970 se dostává do čela strany Awami. Lidé v něm viděli naději na změnu. Všechny ostatní strany se staly druhořadými. Po přesvědčivém vítězství ve volbách v roce 1970 byl považován za národního hrdinu, ale nebyl k tomu důvod. Celá země stála za národní frontou, kterou se měla stát Awami. Nakonec byli lidé Bengálska spojeni pod vůdcem socialistické strany Awami, ačkoli měl sám pochybný charakter. Bylo to požehnání nebo tragédie přestrojená za požehnání?\n\nRůzné politické strany tvrdí, že ony jsou hrdiny roku 1971 a války za nezávislost. Objevila se řada partyzánských revolučních snah, které odstartovali komunisté jako jednotící národní hnutí. Pak tu byly jednotky Mudžiba Bahiniho. Dnes někteří lidé tvrdí, že komunisté nikdy nebojovali v revoluci. Komunistická skupina Sorbohara také měla podíl v partyzánské válce, ale jednotky Mudžiba Bahiniho bojovali proti nim a mnoho jich zabili a tak musela Sorbohara bojovat na dvou frontách s Pákistánci a Mudžiby. Komunisté viděli obě strany jako nepřátele lidu. Awami také vytvořila jednotky během války. Ale ve skutečnosti šejk Mudžib nechtěl oddělení nebo válku tak brzy, ale chtěl zůstat pod pákistánským režimem. Válku chtěl až tehdy, když viděl, že není jiná možnost k získání moci. Awami tak zradila sny revoluce a mnoho svobodných bojovníků jako Motiur Rahman Motul, cítili, že revoluce nebyla úplná a cítil potřebu znovu se chopit zbraní.\n\nV roce 1971 proběhla neúspěšná jednání mezi Pákistánským prezidentem Jahjá Chánem, vítězem voleb v Západním Pákistánu Bhuttem a vítězem voleb ve Východním Pákistánu Mudžíburem Rahmánem. Mudžíbur Rahmán požadoval povolení zasedání nového parlamentu, ve kterém jeho strana získala absolutní většinu, zatímco Bhutto, jehož strana získala pouze čtvrtinu křesel to odmítal. Po posledním jednání 25. března byl Mudžíbur Rahmán zatčen za vlastizradu a Jahjá Cháovi jednotky vtrhli do měst Východního Pákistánu, kde začala operace, kterou některé zdroje označují za genocidu. Nejvyšší čísla hovoří až o 3 milionech mrtvých na základě Jahjá Chánovi slavné věty: \"Zabijte tři miliony z nich a zbytek nám bude jíst z rukou.\" Přičemž Pákistánské strana odmítá uznat vyšší číslo než 300 tisíc (Jahjá Chánova vláda dokonce odmítala číslo vyšší než 16 000). Pravděpodobně však počet mrtvých bude někde mezi jedním a dvěma miliony. Metody byly drastické, lidé byli zaživa upalováni v hořících domech či hromadně popravováni na náměstí. Velká část ofenzivy byla zamířena na likvidaci inteligence. Univerzita v hlavním městě Dháce byla vyhlazena do jediného přítomného studenta. V důsledku brutálního postupu pákistánské armády ze země uprchlo asi 20 milionů lidí, především do Indie, jen v Západním Bengálsku se jednalo o více než 10 milionů, což způsobilo sociální kolaps tohoto indického státu, který Západní Bengálsko řešilo vyzbrojováním uprchlíků a jejich odesíláním do bojů ve Východním Pákistánu. Získalo podporu centrální vlády a z trénování partyzánských oddílů se stal celoindický úkol číslo 1. Pákistánské armáda reagovala vybombardováním Bangladéšských uprchlických táborů v Indii, čímž formálně odstartovala Třetí indo-pákistánská válka. Indická armáda uplatnila svou drtivou převahu a bleskově osvobodila všechna Bengálská města. 16. prosince pákistánská armáda bezpodmínečně kapitulovala.\n\nHybnou silou povstání z 27. listopadu byly dva prapory armády, které odmítly poslušnost pákistánskému velení. Dnes se tyto prapory hrdě nazývají Senior Tigers. Kruté a krvavé boje trvaly do 16. prosince 1971, kdy byla vyhlášena nezávislost Bangladéše. Příslušníci těchto dvou praporů dodnes nosí purpurové lemování límců uniforem jako připomínku prolité krve za nezávislost.\n\nV lednu 1972 byl Mudžíbur Rahmán propuštěn z pákistánského vězení a jako hrdina se vrátil do vlasti. Stal se prvním premiérem a uplatňoval princip socialismu, s velikým spojenectvím směrem k Sovětskému svazu a Indii (její tehdejší premiérka Indira Gándhíová sdílela prosovětskou orientaci). Ústavně zakázány byly islamistické strany a pročínská Komunistické strana (Čína byla vedle Pákistánu hlavním nepřítelem Bangladéše, mimo jiné blokovala až do roku 1974 přijetí Bangladéše do OSN). Dále prosadil tvrdé zákony proti kolaborantům, kteří mimo jiné ztráceli všechna politická práva. 28. prosince 1974 vyhlásil výjimečný stav a během ledna 1975 prosadil následující opatření: zavedl prezidentský systém, zakázal všechny politické strany kromě jemu loajální aliance BAKSAL a prohlásil se prezidentem.\n\nPre-1500 př. n. l. – 600 př. n. l.\n\n600 př. n. l. – 320 n. l.\n\n320–500\n\n500–750\n\n750–1200\n\n1200–1400\n\n1400–1600\n\n1600–1800\n\n1800–1900\n\n1900–1947\n\n1947–1952\n\n1952–1971\n\n1971–2000\n"}
