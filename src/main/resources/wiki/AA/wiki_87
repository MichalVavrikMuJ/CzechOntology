{"id": "65673", "url": "https://cs.wikipedia.org/wiki?curid=65673", "title": "Lev Sergejevič Těrmen", "text": "Lev Sergejevič Těrmen\n\nLev Sergejevič Těrmen (\"Лев Сергеевич Термен\"; Sankt-Petěrburg – 3. listopadu 1993 Moskva) byl ruský fyzik a vynálezce. V západní Evropě a Spojených státech byl znám jako Leo Sergejewitsch Thèremin. Vynalezl např. elektronický hudební nástroj theremin.\n\nNarodil se v Petrohradě. Předkem jeho otce byl francouzský hugenot, matka byla německého původu. Měl sestru Helenu. Vystudoval fyziku a také hru na violoncello. Vojenskou službu absolvoval jako podporučík Radiotechnického pluku, po bolševickém převratu se stal náčelníkem Carskoselské radiostanice.\n\nV roce 1920 přešel do laboratoře profesora Ioffeho ve Fyzikálně-technickém ústavu. Tam si povšiml, že kapacita lidského těla může ovlivňovat frekvenci elektronkového oscilátoru. S využitím tohoto jevu zkonstruoval monofonní hudební nástroj, který nazval \"etherphone\" a pro který se později ujalo označení theremin či též termenvox. Ve 20. letech svůj nástroj předváděl v Sovětském svazu a dalších evropských zemích.\n\nV roce 1928 odešel do USA, kde se věnoval vývoji elektronických hudebních nástrojů i dalších přístrojů a dle některých zdrojů i vyzvědačské činnosti. V roce 1938 se vrátil zpět do Sovětského svazu (podle některých zdrojů se jednalo o únos agenty NKVD) a krátce poté byl zatčen, uvězněn v Butyrské věznici a obviněn z účasti na vraždě Kirova.\n\nNa krátký čas se ocitl v gulagu na Kolymě, ale po zjištění jeho schopností si jej k sobě v roce 1940 vyžádal A. N. Tupolev, působící v té době v Omsku. Zde také vyvinul odposlechové zařízení Buran, tajně nainstalované na velvyslanectví USA v Moskvě. Za jeho vývoj mu sovětská vláda jako jedinému odsouzenému vězni udělila Stalinovu cenu prvního stupně.\n\nV roce 1946 požádal o penzi a až do svého úmrtí v roce 1993 pracoval v MGU jako mechanik v laboratoři akustiky. Zemřel v Moskvě v roce 1993.\n\n\n\n\nV roce 2005 uvedlo Dejvické divadlo hru Petra Zelenky \"Teremin\" inspirovanou Těrmenovým pobytem ve Spojených státech. V hlavní roli exceloval Ivan Trojan.\n"}
{"id": "65675", "url": "https://cs.wikipedia.org/wiki?curid=65675", "title": "Touchpad", "text": "Touchpad\n\nTouchpad [čti \"tačped\"] (též trackpad) je vstupní zařízení běžně používané u notebooků. Jeho účelem je pohybovat kurzorem po obrazovce podle pohybů uživatelova prstu. Jde o náhradu za počítačovou myš. Touchpady se vyrábějí v různých velikostech, ale jen zřídka větší než 50 cm.\n\nTouchpady většinou pracují na principu snímání elektrické kapacity prstu nebo kapacity mezi senzory. Kapacitní senzory obvykle leží podél horizontální a vertikální osy touchpadu. Poloha prstu je pak zjištěna ze vzorků kapacity z těchto senzorů. To je důvod, proč touchpad nereaguje na špičku tužky nebo dokonce na prst s rukavicí. Také vlhký prst může být pro touchpad problematický, protože se nelze spolehnout na výsledky měření ze snímačů.\n\nU touchpadu se obvykle nacházejí tlačítka podobně jako na počítačové myši. U některých touchpadů (v závislosti na modelu a ovladači) je možné také kliknout klepnutím prstu na touchpad a přesouvat objekty stejně jako kurzor myši plynulým pohybem, pokud toto posouvání následuje ihned po klepnutí.\n\nNěkteré touchpady také mají „hotspoty“, tedy místa, která mohou mít jiný účel než kliknutí. Například posouvání podél pravého okraje může ovládat svislý posuvník neboli vertikálně rolovat aktivní okno. Pohyb v dolní části touchpadu pak může rolovat okno horizontálně. Některé touchpady také mohou emulovat více tlačítek myši klikáním do rohů nebo klikáním více prsty naráz.\n\nTouchpady se používají zejména v přenosných zařízeních, protože klasická myš potřebuje stabilní rovnou plochu, která není všude k dispozici. Touchpady mají oproti myši některé výhody, zejména že pozice touchpadu oproti klávesnici je vždy stejná a k pohybu kurzoru po obrazovce stačí jen malé pohyby prstů. Někteří uživatelé počítačů jim z těchto i jiných důvodů dávají přednost. Klávesnice s vestavěnými touchpady jsou k dispozici u specializovaných výrobců.\n\nTouchpad ve tvaru mezikruží je použit také u série hudebních přehrávačů iPod od společnosti Apple. Hlavní ovládací rozhraní pro pohyb v menu ve všech dosavadních výrobcích iPod s výjimkou modelu Shuffle je touchpad (nejprve vyráběný firmou Synaptics, později přímo Applem). Také Creative Labs používají touchpad pro svou řadu Nomad Jukebox Zen.\n\nFirma Apple používá pro touchpad název trackpad. Poprvé byl uveden v roce 1994 v přenosném počítači PowerBook 500 jako náhrada trackballu v předchozích modelech PowerBooků. Poslední modely PowerBook a iBook a na ně navazující modely MacBook a MacBook Pro dovolují použití dvou prstů pro kliknutí druhým (pravým) tlačítkem a rolování. U modelu MacBook Air lze touchpad použít také pro pohyb mezi položkami, otáčení objektů a zvětšování a zmenšování. Tyto funkce (rolování, zmešnování, zvětšování, atd.) jsou ale v dnešní době dostupné téměř u všech notebooků.\n\nTouchpad je však možné také najít v externím provedení, které lze připojit pomocí standardního rozhraní USB, sériového portu nebo konektoru PS/2 k většině osobních počítačů. TouchPad může být také u interaktivní tabule. TouchPad s malým displejem se nazývá ScreenPad a díky němu je možné ovládat aplikace určené právě pro toto zařízení.\n\n"}
{"id": "65678", "url": "https://cs.wikipedia.org/wiki?curid=65678", "title": "Frank Drake", "text": "Frank Drake\n\nFrank Donald Drake (* 28. května 1930 Chicago) je americký astronom a astrofyzik. Byl zapojen do projektu hledání mimozemské inteligence a do jejího založení s názvem SETI. První pokusy o komunikaci s mimozemskou inteligencí proběhly v roce 1960 v \"projektu Ozma\". Je tvůrcem Drakeovy rovnice a také se podílel na zprávě z Areciba, což je zpráva v níž je digitálně zakódován astronomický a biologický popis Země a jejích životních forem. Zpráva byla odeslána případným mimozemským civilizacím z observatoře v Arecibu.\n\nNarodil se jako syn Richarda a Winfred Drakeových. Vyrůstal v jižní části Chicaga, spolu se sestrou Almy a bratrem Robertem. Již od mládí se zajímal o vědu a se svými přáteli trávil dlouhé hodiny experimentováním na poli radioastronomie, chemie, motorů a astronomie. Při studiu astronomie se začal zajímat o to, zda jsme ve vesmíru sami. \n\nPo skončení studií na střední škole obdržel stipendium na studium elektroniky na Cornellově univerzitě. Během studií elektroniky se setkali s lidmi, kteří se zajímali o stejnou problematiku, o mimozemskou inteligenci. Roku 1951 se účastnil přednášky astrofyzika Otty Struveho. Na přednášce viděl materiály, které ukazovaly platnost teorie, že více než polovina hvězd v galaxie má své vlastní oběžnice a tím tvoří planetární systémy. Otta Struve předpokládal, že těchto planetárních systémech může existovat život. Tato přednáška Franka Draka ovlivnila. V roce 1952 na Cornellově univerzitě získal titul bakaláře.\n\nPo skončení studia strávil tři roky u Námořnictva Spojených států amerických, aby vynahradil prostředky, které armáda investovala formou jeho stipendiua. Službu u armády zakončil jako důstojník - elektronik na palubě USS Albany, kde získal zkušenosti s používáním nejnovějšího hi-tech vybavení. Po službě u armády zamířil na absolventské studium na Harvardovu univerzitu, kde se zaobíral oborem optické astronomie. V té době bylo jediné volné letní místo v oboru radioastronomie. Po jeho zkušenostech s elektronikou se i přes neustálou modernizaci elektroniky v oboru prosadil.\n\nPo absolvování studia v roce 1958 obdržel nabídku místa v nově zformované \"National Radio Astronomy Observatory\" (NRAO \"Národní radiová astronomická observatoř\") v Green Banku, ve Virginii, kde v roce 1960 provedli první pokus o vyhledání mimozemské civilizace. Jednalo se o projekt Ozma, jehož byl signatářem. Hledání probíhalo po dva týdny, kdy byly pozorovány hvězdy Tau Ceti a Epsilon Eridani. Během hledání potenciálních signálů, byl v jednom okamžiku zachycen signál, který vzbudil pozornost. Později se podařilo lokalizovat původ, jednalo se o odražený signál v atmosféře Země. V dalším průběhu hledání nebyl žádný další signál zachycen.\n\nV roce 1961 spolu s J. Peterem Permenem, úředníkem ze \"Space Science Board of the National Academy of Sciences\" uspořádali první konferenci projektu SETI. Na tří denním setkání, konajícím se v \"National Radio Astronomy Observatory\", bylo přítomno několik desítek vědců, kteří měli zájem o projekt SETI a pro něho to byla příprava pro uveřejnění Drakeovy rovnice.\n\nformula_1\n\nkde (v závorce je uveden odhad z roku 1961)\n\n\nRovnice byla zformulována jako podklad pro projekt SETI, aby názorně ukázala, kolik civilizací je v naší galaxii.\n\nV roce 1963 na krátkou dobu pracoval v Jet Propulsion Laboratory, v Měsíční a planetární sekci, ale později toto místo vyměnil za místo v Cornellově centru pro radiofyziku a vesmírného výzkumu (\"Cornell's Center for Radiophysics and Space Research\"). O dva roky později dostal nabídku na místo ředitele Cornellova teleskopu na observatoři v Arecibu. Spolupodílel se na návrhu destiček pro sondu Pioneer 10 a Pioneer 11. V dalších letech se podílel na vytvoření Zlaté desky Voyageru pro sondy Voyager 1 a Voyager 2. Zlaté desky Voyageru nesou poselství ke hvězdám pro potenciální mimozemšťany. Během svého života se zabýval i myšlenkami, jak by mohla vypadat případná příroda na cizích světech.\n\nV roce 1964 začal pracovat na fakultě Cornellovy univerzity, kde se stal profesorem Národního centra pro atmosféru a ionosféru, které patřilo k observatoři v Arecibu). V roce 1984 se stal děkanem a emeritním profesorem astronomie a astrofyziky na Kalifornské univerzitě v Santa Cruz. Stal se prezidentem Mezinárodní astronomické unie v komisi pro bio-astronomii a předsedal i nadále v SETI. Z jeho publikací jsou nejznámější \"Inteligentní život ve vesmíru\" (\"Intelligent Life in Space1\") z roku 1962, či se spolupodílel s Davem Sobelem na autobiografickém díle \"Je někdo tam venku?\" (\"Is Anyone Out There?\") z roku 1993.\n\n"}
{"id": "65680", "url": "https://cs.wikipedia.org/wiki?curid=65680", "title": "Horní Němčí", "text": "Horní Němčí\n\nObec Horní Němčí (Horněmčí, Horniemtsch) se nachází v pohraniční části jihovýchodní Moravy na úpatí Bílých Karpat pod Velkou Javořinou v nadmořské výšce 340 m. V obci žije obyvatel a je zde 370 rodinných domků.\n\nObec je řazena do mladé sídelní oblasti moravských vrchovin. Je typu řadové návesní vsi s uspořádanými domy tvořící souvislou frontu.\n\nHorní Němčí leží v Chráněné krajinné oblasti Bílé Karpaty a v jejím katastru se nachází několik chráněných lokalit.\n\nObec je obklopena krásnou přírodou, a vedou z ní četné turistické stezky. V jižní části jejího katastru leží vrchol Lesná.\n\nPrvní písemná zmínka o obci pochází z roku 1358.\n\n\n"}
{"id": "65681", "url": "https://cs.wikipedia.org/wiki?curid=65681", "title": "Plemena skotu", "text": "Plemena skotu\n\nPlemena skotu jsou populace hovězího dobytka stejného původu s charakteristickými vlastnostmi a znaky. Během domestikace se umělým výběrem posílily jednotlivé žádoucí vlastnosti zvířat a v současnosti se od sebe chovaná plemena více či méně výrazně odlišují. V současnosti existuje asi 450 jednotlivých plemen. Tato plemena se zařazují do jednotlivých plemenných skupin a liší se užitkovým zaměřením. V České republice se chová především dojený skot a to především holštýnský a český strakatý skot a dále jsou zde chována masná plemena bez tržní produkce mléka, nejvíce plemena charolais a aberdeen angus. Masná plemena tvořila v roce 2003 22 % všech v Česku chovaných krav.\n\nStejně jako ostatní plemena hospodářských zvířat lze i plemena skotu dělit podle řady hledisek. Jednak podle fylogenetického původu, tak podle geografického rozšíření a země původu, či podle užitkovosti a stupně prošlechtění.\n\nJako hovězí dobytek se označují domestikované druhy pravých turů. Pod pojmem skot se v nejčastěji myslí tur domácí, domestikovaný pratur (\"B. taurus primigenius\"), ovšem mezi hovězí dobytek patří též asijský gayal (\"B. gaurus \"f.\" frontalis\"), domestikovaný gaur (B. gauros), tur domácí baliský (\"B. javanicus\" f. \"banteng\"), což je domestikovaná forma bantenga (\"Bos javanicus\") a jak domácí (\"Bos mutus\" f. \"grunniensis\") \n\nPlemena tura domácího se dělí na dvě velké skupiny plemen, zebu, typické hrbem na hřbetě, a ostatní plemena, která hrb nemají. Předkem zebu je \"B. indicus\", možná poddruh pratura. Veškerá současná plemena bezhrbá skotu se odvozují od již vyhynulých divokých předků, pratura a tura krátkorohého (\"B. brachyceros europaeus\"). Protože má současný tur domácí dva předky, označuje se v zootechnické nomenklatuře za zvíře difyletické.\n\nPodle znaků na lebce se bezhrbá plemena dělí do šesti kraniologických plemenných skupin:\n\nHlavní užitkovost skotu spočívá v produkci masa, mléka a práce. Specifickým směrem užitkovosti se pak vyznačuje bojovný skot používaný k býčím zápasům. Podle své užitkovosti se plemena skotu dělí na plemena s jednostrannou užitkovostí, u kterých je jedna z užitkových vlastností vyjádřena výrazněji než užitkovost jiná, a na plemena s užitkovostí dvoustrannou, u kterých se klade důraz na užitkovost mléčnou i masnou. Plemena skotu s třístranným užitkovým zaměřením maso-mléko-tah jsou především krajová, neprošlechtěná plemena skotu.\n\nPlemena s jednostrannou užitkovostí neboli specializovaná plemena, se dělí na plemena dojná, s převažující mléčnou užitkovostí, a na plemena masná s produkcí masa. Tato plemena se liší na první pohled tělesnou stavbou: Tvar těla mléčných plemen se podobá trojúhelníku, mají jemnou hlavu, mělčí hrudník a naproti tomu záď je mohutná, pánev je plochá a poskytuje dostatečně prostoru pro dobře vyvinuté vemeno. Spodní linie těla se svažuje dolů. Masná plemena skotu jsou výrazně osvalená, mají tělo pravoúhlého tvaru s hlubokým hrudníkem a jen slabě vyvinutým vemenem.\n\nMezi dojná plemena patří především holštýnský skot, dále ayrshire, jerseyský skot, brown swiss či montbeliarde. Mezi plemena masná se řadí aberdeen angus, belgický modrý skot, blonde d´aquitaine, galloway, hereford, charolais, limousinský skot, gasconne, masný simentálský skot, piemontese, salers či skotský náhorní skot. \n\nKombinovaná plemena se dále dělí na plemena maso-mléčná, s převažující mléčnou produkcí, a na plemena mléčno-masná, které slouží spíše k jatečnému zpracování. Mezi maso-mléčná plemena se řadí český červený skot či normanský skot, mléčno-masný je například německý gelbvieh.\n\nKromě dobře prošlechtěných, kulturních plemen, existují také plemena primitivní a plemena jen málo zušlechtěná, krajová, která nemají užitkové vlastnosti ušlechtilých plemen. Na druhou stranu bývají nenáročná a odolná a slouží jako genová rezerva, zásobárna alel pro další šlechtění. Mezi primitivní plemena náleží například uherský stepní či skotský náhorní skot. Typickým příkladem krajového plemene je česká červinka, která je od roku 1992 zařazena mezi genové rezervy. \n\nPracovní užitkovost skotu v západních zemích již nehraje žádnou roli, ale ve třetím světě má stále svůj význam. Skot s dobrou pracovní užitkovostí je typický dobrým tělesným osvalením.\n\nDle geografického rozšíření se plemena skotu dělí na tři skupiny: Stepní skot zahrnuje primitivní plemena východní a jihovýchodní Evropy jako je například uherský stepní skot, mezi nížinný skot patří plemena s mléčnou užitkovostí ze Západní Evropy, jako je holštýnský skot, ayshire, jerseyský skot či dánský červený skot, a mezi horská plemena skotu se zařazuje skotský náhorní skot, masný simentál, český strakatý skot, česká červinka, slovenský strakatý skot či polská červinka.\n\n\n"}
{"id": "65682", "url": "https://cs.wikipedia.org/wiki?curid=65682", "title": "Cambridge", "text": "Cambridge\n\nCambridge (výslovnost ) je starobylé anglické univerzitní město a administrativní centrum hrabství Cambridgeshire. Nachází se 80 km na severovýchod od Londýna a je obklopeno mnoha malými městy a vesnicemi. Je rovněž považováno za středisko technologického centra \"Silicon Fen\". Nejznámější institucí je Univerzita v Cambridgi.\n\nPodle výsledků sčítání z roku 2010 je počet obyvatel města 111 000 (včetně 22 153 studentů). Počet obyvatel městské aglomerace, Cambridge a jeho blízkého okolí, které zahrnuje i část jižního Cambridgeshire, činí 130 000.\n\nOblast v okolí Cambridge byla osídlena již před dobou vlády Římanů. Nejstarší objevené historické nálezy, sbírka loveckých zbraní, pochází z pozdní doby bronzové asi z doby 1 000 let př. n. l. Existují i nálezy potvrzující osídlení v době železné a pozůstatky belgského opevnění na \"Castle Hill\" z 1. století př. n. l..\n\nPrvní významné sídlo vzniklo v této oblasti po vpádu Římanů okolo roku 40. \"Castle Hill\" bylo vhodným místem pro stavbu opevnění, které chránilo přechod přes řeku Cam. Bylo také významnou křižovatkou na \"Via Devana\", spojující Colchester v Essexu s Lincolnem na severu země. Římané pojmenovali tuto osadu \"Duroliponte\". Byla centrem oblasti po celou dobu vlády Římanů až asi do roku 400. Zbytky cest a opevnění vytvořených Římany jsou viditelné do současnosti.\n\nPoté co Římané opustili Británii, obsadili oblast v okolí \"Castle Hill\" Sasové. V době vlády Anglosasů těžilo město z pozice obchodního centra v jinak těžko prostupné krajině. Informace z období 7. století však uvádějí, že význam města postupně upadal. V Anglosaské kronice je město uváděno jako Grantebrycge. Toto je nejstarší zmínka o mostu u Cambridge.\n\nPříchod Vikingů do Cambridge je v Anglosaská kronice uváděn do roku 875. Vikingové město ovládli roku 878. Jejich obchodní schopnosti způsobily rychlý růst města. Během té doby se centrum města přeneslo z \"Castle Hill\" na levém břehu řeky na pravý břeh do místa nyní známého jako \"Quayside\". Poté co zde Vikingové ztratili vliv postavili Sasové roku 1025 kostel Svatého Benedikta, který zde stojí doposud.\n\nRoku 1068, dva roky poté co ovládl Anglii, nechal Vilém I. Dobyvatel postavit hrad na \"Castle Hill\". Podobně jako ostatní část ovládnuté země přešlo Cambridge pod správu krále a jeho zmocněnců. Elegantní \"Round Church\" pochází z této doby. Za vlády Normanů se jméno města změnilo na \"Grentabrige\" nebo \"Cantebrigge\" (Grantbridge), zatímco řeka tekoucí městem byla nazývána \"Granta\". Postupem doby se jméno města změnilo na Cambridge, zatímco pro řeku bylo používáno jméno \"Granta\", i když pro analogii s názvem města kterým protéká postupně převládlo jméno \"Cam\".\n\nRoku 1291 studenti vykázáni nepřátelskými obyvateli Oxfordu dorazili do Cambridge a založili zde univerzitu. Nejstarší kolej - Peterhouse, která existuje do současnosti, byla založena roku 1284. Stavba jedné z nejvýraznějších dominant města – King's College Chapel byla zahájena Jindřichem VI. roku 1446. Stavba byla dokončena roku 1515 za vlády Jindřicha VIII..\n\nCambridge University Press zahájila svou tiskařskou činnost roku 1534. Prvním projektem zásobování Cambridge čistou pitnou vodou byl Hobsonův přivaděč, vybudovaný roku 1610. Adenbrokova nemocnice byla založena roku 1766 a železniční stanice roku 1845. Ačkoli v Cambridge sídlila univerzita, status města ji byl udělen až roku 1951. Jedním z důvodů bylo to, že se ve městě nenachází katedrála.\n\nV současnosti je Cambridge, z důvodu velké koncentrace společností (například Acorn Computers a Sinclair) zaměřených na technologický rozvoj ve městě a jeho blízkém okolí, označováno jako centrum \"Silicon Fen\" . Cambridgeská univerzita je spojená s Anglia Ruskin University a její vzdělávací pověst vedla k tomu, že ve městě sídlí mimo jiné Open Univerzity.\n\nCambridge je nemetropolitní distrikt jenž je spravován městskou radou. Radnice města je impozantní budova postavená u tržiště. Město je také sídlem rady hrabství Cambridgeshire. Cambridge je pro volby do městského zastupitelstva rozděleno na tyto volební obvody - Abbey, Arbury, Castle, Cherry Hinton, Coleridge, East Chesterton, Kings Hedges, Market, Newnham, Petersfield, Queen Edith's, Romsey, Trumpington, West Chesterton.\n\nVolební obvod do parlamentu zahrnuje většinu města. Ostatní obvody jsou součástí volebních obvodů \"Queen Edith's\" a \"Trumpington\". Univerzita byla v parlamentu zastoupena až do roku 1948, kdy bylo toto právo univerzit zrušeno. Jedním z nejvýznamnějších poslanců volených za univerzitu byl Isaac Newton.\n\nVlivem růstu dopravy od 20. století trpí Cambridge častými dopravními zácpami. Poblíž města se protínají některé důležité dopravní tepny – například \"M11\" z východního Londýna, \"A14\" – dálnice vedoucí z východu na západ, \"A1\" a \"A10\". Obchvat města má průměr asi 2 km. Uvnitř území které vymezuje existují dopravní omezení pro podporu pěší, autobusové a cyklistické dopravy a pro snížení dopravní zácpy. Město je dobře vybaveno pro systém \"park and ride\" – parkovišti poblíž autobusových zastávek městské hromadné dopravy.\n\nŽelezniční stanice Cambridge byla postavena roku 1845 s nástupištěm, kde bylo možné odbavit dvě železniční soupravy. Cambridge má přímé spojení s železničními stanicemi King's Cross a Liverpool Street v Londýně. Rovněž tak s King's Lynn, Ely, Norwichem, Liverpoolem, Birminghamem, Ipswichem a letištěm Stansted. Významná železniční křižovatka v Peterborough se nachází v dosahu města. Železniční spojení mezi Cambridge a Oxfordem, známé jako \"Varsity Line\", bylo zrušeno roku 1968.\n\nLetiště Cambridge City Airport vlastní společnost Marshall Aerospace, která je schopna odbavovat vojenské náklady i běžné linky, včetně jednoho z největších letadel Airbus A380. Na vzletové dráze letiště může přistát vyložený Boeing 747 nebo MD-11, ale letiště neodbavuje pravidelné linky a je využíváno především pro obchodní spojení a charterové lety. V příštích cca 5-10 letech má být letiště přestěhováno za hranice města.\n\nJako univerzitní město nacházející se v relativně rovinatém území s rušným provozem má Cambridge velké množství cyklistů. Mnoho obyvatel preferuje cestování na kole a město tak má jednu z nejvyšších úrovní cyklistické dopravy. Podle údajů ze sčítání obyvatel z roku 2001 asi 25% obyvatel ho používá pro cestu do práce. V Cambridge je pouze několik silnic přizpůsobeno pro cyklistiku, což město řeší spoustou uzavřených ulic jen pro chodce a cyklisty a cyklistickými zkratkami přes četné městské parky. Na druhou stranu, na cyklistickou dopravu, přesto jak moc je rozšířená a oblíbená, má město vyčleněno jen 0.3% svého rozpočtu. Vlastnit kolo je v Cambridge velmi snadné, ale obyvatelé trpí četnými krádežemi kol (mezi dubnem 2005 a březnem 2006 zde bylo odcizeno více než 3 000 kol).\n\nCambridge sehrálo významnou úlohu při rozvoji fotbalu. První písemně zaznamenaná pravidla této hry vznikla na místní univerzitě roku 1848. Poprvé se podle těchto pravidel hrálo na \"Parker's Piece\" a byla základem pravidel stanovených fotbalovou asociací vydaných roku 1863. Mezi fotbalové kluby města patří Cambridge United FC a Cambridge City FC.\n\nNejúspěšnějším sportovním klubem poslední doby v Cambridgi je její ragbyový klub. Jeho hřiště se nachází v \"West Renault Park\" na ulici \"Granchester Road\" na západním okraji města. Dalším ragbyovým klubem je \"Cambridge Eagles\", hrající své zápasy především v letní sezóně.\nCambridge je také známé univerzitními sportovními aktivitami, z nichž nejznámějšími jsou ragbyové zápasy univerzitních týmů z Cambridge a Oxfordu a veslařské závody.\n\nVzhledem ke své velikosti má Cabridge relativně různorodou populaci. Důvodem jsou lidé, kteří přicestovali do města z různých zemí studovat. Oblast kolem \"Mill Road\" se vyznačuje významnou koncentrací tureckého obyvatelstva, množstvím asijských restaurací a nachází se zde Abu Bakrova mešita. V areálu univerzity se nachází mnoho muzeí přístupných veřejnosti.\n\n\nCambridge má aktivní křesťanskou komunitu která využívá mnoho kostelů vytvářejících dominantu města. Kostel \"Great St Mary\" má status univerzitní kaple a univerzitní kněží se účastní na bohoslužbách konaných v tomto kostele. Mnoho univerzitních kolejí má svou vlastní kapli, kde jsou pořádány jejich vlastní bohoslužby a obřady. Ve městě se také nachází mešita navštěvovaná muslimskou komunitou a synagoga patřící židovskému společenstvu.\n\nV Cambridge se také nachází několik církevních kolejí různých náboženství, kde jsou budoucí kněží připravování k vysvěcení. Tyto koleje jsou součástí jak University of Cambridge, tak i Anglia Ruskin University.\n\n\n\n"}
{"id": "65691", "url": "https://cs.wikipedia.org/wiki?curid=65691", "title": "Martin Bursík", "text": "Martin Bursík\n\nMartin Bursík (* 12. srpna 1959 Praha) je český politik, od září 2005 do 8. června 2009 předseda Strany zelených. Od ledna 2007 do května 2009 byl místopředsedou vlády a ministrem životního prostředí ve druhém kabinetu Mirka Topolánka. Od listopadu 2012 do srpna 2013, kdy Stranu zelených opustil, zastával post 2. místopředsedy strany. Následně založil Liberálně ekologickou stranu, jejímž předsedou byl zvolen v únoru 2014.\n\nNarodil se v Praze na Starém Městě v domě svého dědečka, pražského nakladatele Jaroslava Bursíka (spolumajitele nakladatelství Bursík & Kohout). Je prasynovcem senátorky Anny Zábrodské-Tiché a poslance Františka Horáka.\n\nBursíkův otec byl psycholog, matka se angažovala ve skautském a sokolském hnutí, v 50. letech byla vězněna za pomoc Čechům při přechodu hranic do Německa. Později se živila jako překladatelka: překládala z němčiny/do němčiny pro různé kulturní instituce, a z angličtiny do češtiny pro velvyslanectví USA. Bursíkův starší bratr Jiří (* 1956) absolvoval studium medicíny na Karlově Univerzitě v Praze, v roce 1983 emigroval do Německa a stal se vyhledávaným ortopédem. Věnoval se horolezectví a při jedné výpravě v Alpách tragicky zahynul.\n\nMartin Bursík má dvě dcery s manželkou, konzultantkou a pražskou lokální političkou Ivanou Bursíkovou. Od roku 1998 s ní nežil, ale rozvedli se až na jaře 2008.\n\nNa přelomu tisíciletí žil čtyři roky s moderátorkou Jitkou Obzinovou, v letech 2005–2006 s česko-rakouskou právničkou Monikou Arkai (* 1963), dcerou Jiřího Dienstbiera. Od roku 2007 je partnerem poslankyně Kateřiny Jacques, se kterou má dceru (narozena 19. října 2009). Dne 20. června 2015 se stali manželi.\n\nBursíkovou velkou zálibou je horolezectví. V červenci 2007 se vydal na pákistánskou horu Gašerbrum, ale jeden z jeho společníků před vrcholem tragicky zahynul. Ostatní se ihned vrátili. Kvůli obtížné komunikaci se nakrátko rozšířily fámy, že zemřel sám Bursík. 17. srpna 2008 zahynul v Alpách i Bursíkův bratr Jiří.\n\nMartin Bursík absolvoval školní docházku v jazykové základní škole v Ostrovní ulici v Praze 1. Kromě toho byl členem skautského hnutí. V letech 1975–1979 vystudoval přírodovědnou větev gymnázia Nad Štolou. V roce 1984 ukončil vysokoškolské studium – obor ochrana životního prostředí na Přírodovědecké fakultě Univerzity Karlovy; v roce 1985 získal titul RNDr.\n\nV letech 1984–1989 byl hydrologem v národním podniku Stavební geologie. Od roku 1991 působil v politice, nejprve jako poslanec, později jako předseda Strany zelených a ve dvou vládách (Tošovského a Topolánkově) jako ministr pro životní prostředí. Od roku 1999 vlastní a řídí poradenskou firmu Ecoconsulting pro obory energetika a životní prostředí. Přednáší na University of New York in Prague. Koncem roku 2013 vystoupil ze Strany zelených a založil svou vlastní Liberálně ekologickou stranu, 15. února 2014 byl na 1. sněmu strany zvolen jejím předsedou.\n\nV listopadu 1989 Bursík zakládal Občanské fórum v Praze 4. V roce 1990 absolvoval stáž v americkém Kongresu Ve volbách v roce 1990 byl zvolen poslancem České národní rady za Občanské fórum (volební obvod Praha). V ČNR se stal jedním z autorů zákona o ochraně přírody a krajiny. Od roku 1992 byl členem rozkladové komise Ministerstva životního prostředí.\n\nPo rozpadu OF v dubnu 1991 zůstal Bursík ve středolevě-liberálním Občanském hnutí, které se roku 1993 transformovalo ve stranu Svobodní demokraté; Bursík byl jejím místopředsedou. V komunálních volbách roku 1994 byl za Svobodné demokraty zvolen do zastupitelstva hlavního města Praha. Zde působil jako předseda výboru pro životní prostředí. Po sloučení s Liberální stranou národně sociální v roce 1996 ze strany vystoupil.\n\nV první polovině roku 1998 byl Bursík ministrem životního prostředí v Tošovského vládě. Snažil se zejména o uplatnění kritického postupu k výstavbě Jaderné elektrárny Temelín, podporu obnovitelných zdrojů energie a podepsal Aarhuskou úmluvu o přístupu k informacím, účasti veřejnosti na rozhodování a přístupu k právní ochraně v otázkách životního prostředí.\n\nV komunálních volbách roku 1998 Bursík kandidoval do pražského zastupitelstva jako volební lídr Unie pro Prahu (Čtyřkoalice) navržený KDU-ČSL s cílem stát se primátorem. Unie pro Prahu skončila druhá za ODS, která nakonec však uzavřela velkou koalici s ČSSD, údajně i pro Bursíkovy neúnosné osobní požadavky. V zastupitelstvu se zabýval především dopravní problematikou a snahou o omezení korupce. V roce 1999 vstoupil na výzvu předsedy KDU-ČSL Josefa Luxe do strany. Vystoupil z ní počátkem roku 2003 s tím, že v ní neměl dobrý prostor pro uplatňování „zelených“ myšlenek.\n\nPo parlamentních volbách v červnu 2002 se stal poradcem ministra životního prostředí Libora Ambrozka (KDU-ČSL) pro energetiku, jímž byl do roku 2005. V této funkci byl spoluautorem zákona o podpoře výroby elektřiny z obnovitelných zdrojů energie (vstoupil v platnost 1. srpna 2005 jako č. 180/2005 Sb.) a autorem návrhu ekologické daňové reformy, již koaliční vlády ČSSD nerealizovaly. 29. dubna 2005 publikoval prohlášení \"Deset omylů prezidenta Klause\" kritizující argumentaci, s níž prezident Václav Klaus odmítl zákon o OZE podepsat.\n\nV roce 2003 s Bursíkem jednala Strana zelených o pozici lídra ve volbách do Evropského parlamentu, jímž se nakonec stal ekologický aktivista Jakub Patočka. Koncem června 2004 Bursík vstoupil do SZ na Praze 5; na zářijovém sjezdu byl zvolen členem předsednictva strany. Během následujícího roku vyvrcholily ve straně spory mezi příznivci stávajícího předsedy Jana Beránka a Patočky a opozicí, sjednotivší se kolem Bursíka a Petra Štěpánka, které vedly ke svolání mimořádného sjezdu v září 2005 v Pardubicích.\n\nPředmětem sporu se kromě metod starého vedení stal především postup SZ v parlamentních volbách 2006. Jan Beránek zastával koncept spolupráce s malými liberálními stranami (především Strana pro otevřenou společnost, SNK-ED, Liberální reformní strana, eventuálně i US-DEU) především kvůli obavě z vítězství ODS a možné následné změny volebního zákona. Martin Bursík preferoval samostatný postup z obavy o programovou čitelnost strany a také ze snahy nepodvádět voliče pseudokoaličním slepencem (pravá koalice by podle opozičně-smluvního volebního zákona pro postup do sněmovny musela získat 5 % hlasů za každého člena). Na sjezdu Beránek už ani nekandidoval a Bursík byl velkou většinou hlasů zvolen předsedou; následně zmírnil vymezování vůči ODS, charakteristické pro patočkovskou éru.\n\nV lednu 2006 se stal Martin Bursík volebním lídrem v Praze pro volby do Poslanecké sněmovny v roce 2006 a následně též celorepublikovým lídrem zelených.\n\nV únoru 2006 poprvé od roku 1992 překročily preference Strany zelených hranici 5 % a výrazně se zvýšil mediální zájem o ni. Ve volbách SZ získala 6,29 %, ale jen 6 poslaneckých mandátů. Bursíka v Praze předstihla v počtu preferenčních hlasů Kateřina Jacques, která kandidovala na druhém místě a vystupovala po jeho boku v propagačních materiálech strany. Ve volbách v roce 2006 se nicméně Bursík stal poslancem poslanecké sněmovny za Stranu zelených. Do ledna 2007 byl místopředsedou organizačního výboru sněmovny a členem výboru pro životní prostředí (do něj se vrátil ještě v letech 2009–2010). Ve sněmovně setrval do voleb v roce 2010.\n\nPodstatnější ale byla jeho účast ve vládě. Již podle předběžné koaliční smlouvy podepsané 26. června 2006 s ODS a KDU-ČSL měl Bursík být místopředsedou a ministrem životního prostředí; 4. srpna pak Bursík vyhlásil ukončení koaliční spolupráce. Podle koaliční smlouvy podepsané 28. prosince 2006 nakonec získal Bursík stejný post ve druhé Topolánkově vládě, jmenované 9. ledna 2007. Na tomto postu setrval do demise vlády 8. května 2009. Kromě toho v období od 4. října 2007 do 4. prosince 2007 působil jako pověřený ministr školství.\n\nS premiérem Topolánkem měl dobré osobní vztahy, postupně ale čelil opakované kritice uvnitř Strany zelených. Dne 9. července 2008 Bursík prosadil v předsednictvu Strany zelených poměrem 4:3 svolání sjezdu na 5. až 7. září, aby vyřešil spory mezi kritiky vnitřního chodu strany i některých kroků koaliční vlády, které vedla Dana Kuchtová, až do svého odvolání z ministerstva školství na podzim 2007 jeho blízká spolupracovnice. Opozice ve straně Bursíka obvinila, že jeho příznivci zakládali nové základní organizace, aby získali převahu v počtu delegátů na sjezdu. Takto mělo být údajně založeno až 50 nových základních organizací, které měly zakládat mj. Bursíkovi zaměstnanci z Ministerstva životního prostředí. Bursík to popřel a prohlásil, že většina nových organizací vznikla v souvislosti s bojem proti dálnici D3 a tempo růstu členské základny v posledních měsících se výrazněji neliší od předchozího období.\n\nV předsjezdovém týdnu Bursík prosadil ve vládě návrh omezení provozu kamionů o víkendech, což byla významná část volebního programu SZ. V sobotu 6. září Bursík porazil Kuchtovou 227 : 109 hlasům; i předsednictvo obsadili jeho příznivci, jaké si přál, kvůli obstrukcím opozice však ne změnu stanov strany, která měla omezit „dvojkolejnost“ řízení silnou republikovou radou, v níž se jeho oponenti shromažďovali. Na poslední chvíli však nečekaně prosadil odvolání členů rady volených přímo sjezdem.\n\nV únoru 2009 neprošla vládní novela zákona o posuzování vlivů na životní prostředí v Poslanecké sněmovně závěrečným čtením. Bursíka rozhořčilo, že pro zamítnutí hlasovali i někteří poslanci vládní koalice z KDU-ČSL a z ODS, a pohrozil odchodem z koalice. Doslova uvedl: „\"Tohle je velmi vážné. Za stávající situace nejsem schopen předkládat návrhy zákonů za resort životního prostředí, protože neprocházejí hlasy koaličních poslanců. Je to na odchod z vládní koalice.\"“ Krátce poté, v březnu 2009 vláda Mirka Topolánka padla poté, co ji byla vyslovena nedůvěra sněmovnou (i za účasti několika bývalých poslankyň zvolených za Stranu zelených). Martin Bursík pak setrval coby ministr v demisi na svých vládních postech do 8. května 2009.\n\nPo neúspěchu ve volbách do Evropského parlamentu 5.–6. června 2009, kdy Strana zelených získala pouze 2,06 % hlasů, rezignoval 8. června na funkci předsedy strany. Vedení strany převzal 1. místopředseda Ondřej Liška.\n\n24. listopadu 2012 kandidoval opět na funkci předsedy Strany zelených, byl však poražen Ondřejem Liškou. Stal se 2. místopředsedou strany. Tím byl do srpna 2013, kdy ze Strany zelených vystoupil. Podle jeho slov byl důvodem nesouhlas s údajným posunem strany doleva.\n\nKrátce po vystoupení ze Strany zelených Bursík založil Liberálně ekologickou stranu (LES). Stranu vedl společně s brněnským aktivistou Matějem Hollanem a projektu se účastnila také režisérka Olga Sommerová, ekolog Ivan Rynda nebo bývalý ministr životního prostředí Ladislav Miko. Podporovala jej řada osobností kulturního života. V předčasných volbách v roce 2013 však strana nekandidovala, neboť neuspěla jednání o společných kandidátkách s KDU-ČSL a nechtěla tak rozmělnit pravý střed.\n\nDne 16. února 2014 byl na ustavujícím sněmu Liberálně ekologické strany zvolen jejím předsedou, když získal 74 hlasů od 74 delegátů. Funkci na sněmu v červnu 2017 obhájil.\n\nVe volbách do Evropského parlamentu v roce 2014 kandidoval na 28. místě kandidátky Liberálně ekologické strany, ale neuspěl.\n\nV březnu 2014 podepsal výzvu Sobotkově vládě, která požadovala tvrdší postup vůči Rusku a zásah proti příslušníkům ruské menšiny v Čechách, kteří mají ruské občanství, konkrétně okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace od 1. ledna 2015 nebo zmrazení kont ruských občanů v ČR.\n\nVe volbách do Senátu PČR v roce 2014 kandidoval v barvách TOP 09 v obvodu č. 27 – Praha 1, a to i přesto, že byl stále předsedou strany LES. Místopředseda TOP 09 Miroslav Kalousek uvedl, že pokud bude Bursík zvolen senátorem, nebude se už ucházet o funkci předsedy své strany LES a bude pracovat pro TOP 09. Bursík však vypadl v prvním kole volby, kdy se se ziskem zhruba 16 procent hlasů umístil na třetím místě.\n\n19. dubna 1991 požádal Bursíkův otec o restituce několika nemovitostí v centru Prahy: palác ve Sněmovní ulici na Malé Straně, část domu v Revoluční, stavební parcelu na Starém Městě, část domu na náměstí Míru a nemovitost v Máchově ulici. Po otcově smrti zdědili restituční nárok a nemovitosti získali Martin Bursík a jeho bratr.\n\nPochybnosti o způsobu nabytí tohoto majetku a o získání grantů na rekonstrukci budov zveřejnili pražský primátor Pavel Bém, jeho náměstek Jan Bürgermeister a starosta Prahy 1 Vladimír Vihan (všichni ODS) v TV Nova v dubnu 2006 před parlamentními volbami. Podle kritiků byly Bursíkovi a bratrovi vydány nemovitosti bez řádných podkladů. Bursík také údajně jako člen zastupitelstva města Prahy přednostně získal městské granty na rekonstrukci těchto staveb.\n\nMartin Bursík rovněž o restituované nemovitosti vedl soudní spor se svým vzdáleným bratrancem z Venezuely. V souvislosti s ním napadl u Ústavního soudu rozhodnutí ÚS z roku 1994, kterým zpětně zrušil podmínku trvalého bydliště v České republice pro žadatele o restituci a zpřístupnil je tak i emigrantům, kteří mají české občanství. Bursík žádal, aby byla tato změna zrušena, neboť „zpětně mění podmínky restitucí“ a působí „nové majetkové křivdy“; za to byl kritizován, jelikož by změna znovu připravila o majetek širší okruh restituentů.\n\nMartin Bursík odmítl pochybnosti o restitucích historických budov a způsobu získání grantů na jejich rekonstrukci mj. v tiskovém prohlášení z dubna 2006.\n\nDalší aféra vznikla v prosinci 2007, kdy na Bursíka přišlo anonymní udání, že způsob, jímž pronajal svůj dům vlastní firmě, představoval daňový únik; státní zastupitelství však trestní stíhání zastavilo jako bezdůvodné.\n\nV červnu 2012 byl vyznamenán Cenou Josefa Vavrouška za zásluhy o životní prostředí. Koncipoval a nastartoval vládní program „Zelená úsporám“.\n\n\n\n\n"}
{"id": "65697", "url": "https://cs.wikipedia.org/wiki?curid=65697", "title": "Slavkov u Brna", "text": "Slavkov u Brna\n\nSlavkov u Brna (německy \"Austerlitz\") je město v okrese Vyškov v Jihomoravském kraji, 20 km východně od Brna na řece Litava. Žije zde obyvatel.\n\nSlavkov je známý především bitvou u Slavkova, která se v roce 1805 odehrála několik kilometrů západně od města. Jeho historické jádro je městskou památkovou zónou, přilehlá oblast Slavkovského bojiště je krajinnou památkovou zónou. Francouzi na památku vítězství pojmenovali po bitvě železniční stanici v Paříži Gare d'Austerlitz a také přilehlý most Pont d'Austerlitz a nábřeží Quai d'Austerlitz.\n\nPrvní písemný záznam o městě pochází z roku 1237. Tehdy král Václav I. potvrdil Řádu německých rytířů držbu města Novosedlic (původně ves, z níž se Slavkov u Brna vyvinul) a čtyř okolních vsí. Německé jméno „Austerlitz“ je pravděpodobně odvozeno z českého „Novosedlice“ → německy původně „Nausedlitz“. Od krále Václava IV. získalo město pečeť a znak, který je nejstarším dochovaným znakovým privilegiem v Česku.\n\nNa počátku 13. století zde vystavěl Řád německých rytířů baštu, jejíž zbytky lze ještě dnes najít v podzemí slavkovského zámku. Po konfiskaci králem Zikmundem Lucemburským počátkem 15. století se město postupně stalo vlastnictvím mnoha šlechticů. V průběhu doby zde nacházeli útočiště i němečtí novokřtěnci - habáni a vznikla zde i početná židovská komunita.\n\nPřed městskými hradbami se vyvinula předměstská zástavba, v novověku měl Slavkov čtyři předměstí. Ves Špitálka, podél cesty do Brna, byla do roku 1850 samostatnou obcí.\n\nV roce 1509 připadlo panství rodu Kouniců, kteří ho pak ovládali po více než 400 let. Nejvýznamnějším vlastníkem Slavkova byl kníže Václav Antonín z Kounic-Rietbergu (1711–1794), který v úřadu dvorního kancléře sloužil rakouské císařovně Marii Terezii i dalším třem jejím následníkům. Další významnou postavou v historii panství byl hrabě Václav Robert z Kounic (1848–1913), švagr skladatele Antonína Dvořáka a studentský mecenáš.\n\nVe městě k počátku roku 2016 žilo celkem 6564  obyvatel. Z nich bylo 3175  mužů a 3389 žen. Průměrný věk obyvatel obce dosahoval 40,9 let. Dle Sčítání lidu, domů a bytů provedeném v roce 2011, kdy ve městě žilo 6207  lidí. Nejvíce z nich bylo (17,6 %) obyvatel ve věku od 30 do 39  let. Děti do 14 let věku tvořily 14,3 % obyvatel a senioři nad 70 let úhrnem 7,2 %. Z celkem 5322  občanů města starších 15 let mělo vzdělání 34,4 % střední vč. vyučení (bez maturity). Počet vysokoškoláků dosahoval 13,2 % a bez vzdělání bylo naopak 0,3 % obyvatel. Z cenzu dále vyplývá, že ve městě žilo 3174 ekonomicky aktivních občanů. Celkem 91,7 % z nich se řadilo mezi zaměstnané, z nichž 70,6 % patřilo mezi zaměstnance, 3,8 % k zaměstnavatelům a zbytek pracoval na vlastní účet. Oproti tomu celých 45,4 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 3109 obyvatel města (což je 50,1 %), se hlásilo k české národnosti. Dále 1482 obyvatel bylo Moravanů a 37 Slováků. Celých 2 550 obyvatel města však svou národnost neuvedlo.\n\nVývoj počtu obyvatel za celé město i za jeho jednotlivé části uvádí tabulka níže, ve které se zobrazuje i příslušnost jednotlivých částí k městu či následné odtržení.\n\nMěsto je sídlem římskokatolické farnosti Slavkov u Brna. Ta je součástí děkanátu Slavkov - Brněnské dicéze v Moravské provincii.\nFarním kostelem je kostel Vzkříšení Páně. Místním knězem je Mgr. Milan Vavro, farář.\nPři censu prováděném v roce 2011 se 1 707 obyvatel města (28 %) označilo za věřící. Z tohoto počtu se 1 238 hlásilo k církvi či náboženské obci, a sice 1 028 obyvatel k římskokatolické církvi (17 % ze všech obyvatel města), dále 7 k pravoslavné, 36 k Církvi československé husitské, 44 k českobratrským evangelíkům a 8 ke Svědkům Jehovovým. Úhrnem 1 950 obyvatel se označilo bez náboženské víry a 2 550 lidí odmítlo na otázku své náboženské víry odpovědět.\n\nV letech 2006 až 2014 byl starostou Ivan Charvát (ODS). Na ustavujícím zasedání zastupitelstva 6. listopadu 2014 byl do této funkce zvolen Michal Boudný (ČSSD). Ten byl starostou zvolen opětovně 31. října 2018.\n\nMezi první organizované sporty ve Slavkově patří fotbal. V roce 1921 byl založen Sportovní klub Slavkov (SK Slavkov).\n\n\nBitva u Slavkova se ve skutečnosti odehrála několik kilometrů západně od Slavkova. Veřejná doprava k památným místům je omezena, takže krajina si uchovává svůj venkovský vzhled. Ve zvlněné krajině, která se příliš nezměnila (kromě rozrůstajících se vesnic), stále převládá zemědělství. Až na dálnici, která přetíná bitevní pole.\n\n\nPartnerskými městy Slavkova u Brna jsou:\n\n\n\n"}
{"id": "65703", "url": "https://cs.wikipedia.org/wiki?curid=65703", "title": "Charles Messier", "text": "Charles Messier\n\nCharles Messier (26. června 1730 - 12. dubna 1817) byl francouzský astronom žijící v 18. století, tvůrce katalogu mlhových vesmírných objektů.\n\nMessier se narodil 26. června roku 1730 ve francouzském městě Badonviller, které leží 35 km od Lunéville. Narodil se jako desáté dítě ze dvanácti potomků drába Nicolase Messiera a jeho ženy Francoise, rozené Grandblaise. Šest jeho bratrů a sester zemřelo ještě v dětství, na čemž se zajisté podepsaly skromné poměry, ve kterých rodina žila. Charlesův otec zemřel roku 1741, když Charlesovi bylo 11 let a tak mladý Messier musel skončit školu, aby rodina měla šanci na zlepšení svého živobytí.\n\nCharles se začal zajímat o astronomii již ve věku 14 let, kdy měl možnost pozorovat průlet komety kolem Slunce. Jeho zájem byl pak ještě více prohlouben zatměním Slunce, které bylo v městě, ve kterém žil, pozorovatelné 25. července 1748. V říjnu roku 1751 odešel do Paříže, kde ho díky jeho skvělému jemnému písmu zaměstnal námořní astronom Joseph-Nicolas Delisle (1688 - 1768). Nový domov nalezl v Hôtelu de Cluny, kde bydlel právě s Delislem. Jeho první prací bylo okopírování velké mapy Číny; vedle této aktivity ho Delislův tajemník Liboure uvedl do observatoře v Hôtelu de Cluny. Liboure Messiera přiměl, aby si vedl podrobné a přesné záznamy o svých pozorováních. Messierovým prvním dokumentovaným pozorováním se stal přechod Merkuru, který pozoroval 6. května 1753. Delisle sám pak Messiera přesvědčoval o důležitosti přesného pozorování a měření pozorovaných těles, bez kterého by pak Messier nebyl nikdy schopen svůj katalog úspěšně sestavit. Od roku 1754 byl nepřetržitě zaměstnán u námořnictva jako skladník.\n\n\"Hlavní článek o katalogu: Messierův katalog\"\n\nNěkdy v roce 1757 Charles Messier začal hledat Halleyovu kometu. Jeho první zpráva o M32, průvodci galaxie v Andromedě, se objevila ve stejném roce. Návrat Halleyovy komety byl očekáván následující rok, ale stále šlo pouze o vědeckou hypotézu. Sám Delisle vypočetl zdánlivou trasu komety a Messier vytvořil skvělý hvězdný graf její cesty, došlo však k tomu, že se Delisle ve svých výpočtech spletl, takže se Messier během svých pozorování pokaždé díval na špatné místo. Je spíše komické, že při pozorování dne 14. srpna roku 1758 učinil jiný objev – v průběhu pozorování (28. srpna 1758) zjistil v souhvězdí Býka jiný mlhavý objekt, který zpočátku také mylně považoval za kometu. Později se ukázalo, že se jde o Krabí mlhovinu, která pak dostala v jeho katalogu první pořadové číslo M1 – jednalo se o pozůstatek supernovy, která explodovala roku 1054). K pečlivému proměření mlhoviny pak došlo 12. září 1758.\n\nHalleyova kometa byla nakonec objevena německým amatérským astronomem Johannem Georgem Palitzchem (1723–1788) v noci z 25. na 26. prosince. Messier ji nezávisle na tomto pozorování objevil 21. ledna 1759, o čtyři týdny později než německý astronom, když začal definitivně pochybovat o správnosti Delisleových výpočtů. Delisle samozřejmě nevěřil ve svou chybu, a tak pokračoval v pozorování a odmítal uznat objev jiných. Jelikož byl Charles Messier loajální zaměstnanec, pokračoval v hledání komety podle zaměstnavatelových pokynů. Když pak konečně ohlásil svůj objev, nebyl ostatními francouzskými astronomy brán vážně, protože svůj objev ohlásil dne 1. dubna 1759, tedy na apríla.\n\nV následujících dnech změnil Delisle postoj ke svému zaměstnanci Messierovi a nabádal ho, aby se pustil do svého vlastního pozorování (na druhou stranu určitě hrál svoji úlohu i vysoký věk Delislea, který se pomalu připravoval na odchod do důchodu). Během dalších pozorování objevil Messier dne 11. září 1758 svou druhou „mlhovinu“ M2, která ovšem byla již předtím objevena astronomem Jean-Dominiquem Maraldim (1709–1788) v roce 1746, nešlo však o mlhovinu, ale o kulovou hvězdokupu. Následně pak pozoroval přechod Venuše (6. června 1761) a objevení saturnových prstenců. Dále sledoval kometu 1762 Klinkenberg v květnu až červenci roku 1762, následující rok v říjnu objevil kometu 1763 Messier a pak 1764 Messier. Roku 1763 se objevily první zprávy o tom, že by Messier mohl být přijat do Královské vědecké akademie (Académie Royale des Sciences), tyto zprávy se však, bohužel pro Messiera, nenaplnily.\n\nTřetím pozorovaným „mlhovinovým“ objektem se stala další kulová hvězdokupa M3, kterou Messier objevil 3. května 1764 v souhvězdí Honicích psů, což ho podnítilo k systematickému prozkoumávání oblohy, při kterém tyto mlhavé obláčky vyhledával. Během následujícího roku objevil a katalogizoval prvních čtyřicet položek svého katalogu od M3 až po M40 (pro sestavení svého prvního katalogu využil katalog Edmunda Halleyho, přesněji jeho objevených 6 objektů).\n\nV průběhu těchto let byl Messier v aktivní korespondenci s jinými významnými astronomy a akademiky z Británie, Německa i Ruska (například Frederick La Harpe). Kromě toho byl 21. května 1764 vybrán za člena Akademie v Harlemu (Holandsko) a 6. prosince 1764 byl uveden jako zahraniční člen Královské společnosti v Londýně. Roku 1765 pak následovalo ocenění na Akademii v Auxerre.\n\nNa začátku roku 1765 objevil hvězdokupu M41. V témže roce odešel konečně do důchodu Delisle, a tak mohl Messier pokračovat v pozorování z Hôtelu de Cluny. 8. března 1766 objevil novou kometu, kterou znovuobjevil 8. dubna téhož roku. V roce 1767 se vypravil na jedinou svou vojenskou cestu za účelem seřídit nové vojenské hodiny (navržené J. Le Royem). Strávil tak 3 a půl měsíce na palubě vojenské lodi L´Aurore se svým kolegou Alexandrem Guyem Pingrém. Messier pořizoval astronomická pozorování a Pingré pak potřebné výpočty.\n\nRoku 1769 se Messier musel rozhodnout publikovat první verzi svého katalogu a rozšířit počet objektů v něm o objekty M42 až M45 (Mlhovina v Orionu, hvězdokupa Jesličky a Plejády). Po objevu další komety (8. srpna 1769) zaslal podrobný popis trasy králi Pruska, který měl podobně jako Messier hluboký zájem o problematiku a Messier byl za objev odměněn dne 15. září 1769 členstvím v Německé akademii věd (a v dubnu stejného roku byl vybrán za člena Královské Akademie Švédska ve Stockholmu). Konečně pak 30. června v roce 1770 byl zvolen v Paříži do Královské akademie věd své rodné země. 14. června objevil další kometu, která do historie vstoupila pod jménem Lexellova kometa, nebyla tedy pojmenována po objeviteli Charlesovi Messierovi, ale po matematikovi, který spočetl její dráhu – Andersu Lexellovi, který působil na observatoři v Petrohradu.\n\n26. listopadu 1770 se ve věku 40 let po 15 letech známosti Charles Messier oženil s Marií-Françoise de Vermauchampt(ovou) (37 let). 15. března 1772 se Messierovým narodil syn Antoine-Charles, Messierova manželka (23. března) i syn (26. března) však brzy po porodu zemřeli.\n\n10. ledna 1771 objevil Messier nejjasnější kometu roku. 16. února představil světu první verzi svého Katalogu mlhovin a hvězdokup s prvními 45 objekty. (Tehdy však katalog vycházel pod názvem Nebulae (Mlhovina), jelikož Messier ještě nevěděl, že existují galaxie a planetární mlhoviny.) Cílem katalogu bylo zachytit v seznamu všechny objekty, které by mohly být považovány za komety, ale které se nacházejí na stálých polohách na obloze. Každý objekt v jeho katalogu je označen písmenem M, jako Messier, a pořadovým číslem, například M1 - Krabí mlhovina, M45 - Plejády atd. V roce 1784 katalog již obsahuje jeho seznam 103 položek. Tři noci po prvním vydání katalogu objevil další tři mlhovinné objekty M46-M49. Protože však u objektů M47 a M48 udělal chybu v měření, byly ztraceny a znovuobjeveny na začátku dvacátého století. V tomto roce dále (jak už to tak bývá :-) objevil další kometu (již třináctou). Později tohoto roku 7. června objevil mlhovinu M62, u které však pouze přibližně změřil pozici, takže se do jeho katalogu dostala až po přesnějším změření v roce 1779. Roku 1771 se pan Messier stal oficiálně astronomem námořnictva, což mu garantovalo pravidelný roční plat ve výši 1 700 franků (roku 1774 byl jeho plat zvýšen na 2 000 franků).\n\nJean-Francois de Laharpe prohlásil (podle legendy), že kdyby nezemřela jeho žena, objevil by Messier další třináctou kometu a učinil by další důležité objevy, ale smrt manželky a dítěte ho od další práce na čas odtrhla (paradoxem se stalo to, že zmiňovanou kometu prý objevil pan Montaigne, kterého však Messier neměl v lásce…). Pravdou ale je, že Montaugn objevil kometu týden před narozením dítěte a tak se skutečně jedná pouze o legendu, která se o Messierovi traduje.\n\n5. dubna roku 1772 přidal další hvězdokupu do svého katalogu, a to tentokráte pod číslem M50; v tomto roce byl dále zvolen členem Akademie v Bruselu (Belgie) a Královské akademie v Maďarsku. Během následujících let učinil Charles Messier řadu objevů a jeho katalog se tak postupně rozrůstal až do konečného čísla 103 položek, které katalog obsahoval v roce 1784.\n\nZačátkem 80. let byla Messierova práce na rok přerušena nehodou, když 6. listopadu 1781 spadl do studeného sklepa přibližně 7,5 m hlubokého. Během pádu byl vážně zraněn a následná rekonvalescence trvalo skoro rok. K práci se vrátil přesně včas, aby stihl pozorovat přechod Merkuru 12. listopadu 1782. Během následujících měsíců se chtěl vrátit k pracím na katalogu, ale vzhledem k tomu, že neměl další úspěchy, vrátil se k hledání komet, kde se dočkal dalšího úspěchu v podobě objevu další komety 7. ledna 1785 (dostala název 1785 I Messier-Méchain). Společně s Méchainem se pak stali úspěšnými hledači komet (například Messier objevil další kometu 26. listopadu 1788).\n\nVe Francii ovšem nastaly převratné politické změny - Francouzská revoluce, které připravily Messiera o jeho stálý příjem a důchod. Messier spolu s Méchainem založili roku 1795 Národní institut pro vědu a umění. Následovalo pro změnu další objevení komety, a to tentokráte 12. dubna 1798. Poslední jím objevená kometa byla pozorována 12. července roku 1801. Dosáhl tak konečného skóre 20 komet, 13 objevil přímo on sám a 7 objevil nezávisle na někom jiném. Roku 1806 se mu dostalo asi největšího životního ocenění, když mu osobně sám mocný císař Napoleon předal Kříž čestné legie.\n\nV roce 1815 Messier prodělal náhlou mozkovou příhodu - mrtvici, po které částečně ochrnul. Po částečném zotavení se ještě jednou nebo dvakrát objevil na akademickém zasedání, ale jeho každodenní život byl již stále více obtížný. V noci z 11. na 12. dubna 1817 zemřel v 87 letech ve svém domě v Paříži a byl pohřben 14. dubna na pařížském hřbitově Père Lachaise.\n\nCeloživotní dílo Charlese Messiera ocenila po jeho smrti astronomická společnost pojmenováním kráteru na povrchu Měsíce v Moři hojnosti.Také asteroid 7359, objevený 16. ledna 1996 českým astronomem Milošem Tichým na observatoři Kleť, nese jeho jméno.\n\n"}
{"id": "65704", "url": "https://cs.wikipedia.org/wiki?curid=65704", "title": "Etnogeneze", "text": "Etnogeneze\n\nEtnogeneze (z řec. \"ethnos\" neboli „národnost“ a \"genesis\" neboli „zrod“) je proces formování nového národa či etnika, během něhož se určitá skupina lidí vydělí z šířeji chápaného kulturního rámce svého okolí a počne sebe sama vnímat jako etnicky odlišnou. Zrod jakéhokoliv etnika je dlouhý a komplikovaný, kulturně-historický proces, který může trvat staletí až tisíciletí.\n"}
{"id": "65709", "url": "https://cs.wikipedia.org/wiki?curid=65709", "title": "Odtok", "text": "Odtok\n\nOdtok je hydrologický pojem vyjadřující objem vody, která odteče za určité časové období z povodí. Odtok je tvořen několika složkami, jejichž součet se označuje jako celkový odtok. Odtok se zahrnuje do hydrologické bilance.\n\nSpecifický odtok vyjadřuje, jaké množství vody odtéká za jednotku času z jednotky plochy povodí, udává se v l.skm (litr za sekundu na kilometr čtvereční).\n\n\nPřímý odtok je souhrnné označení povrchového a hypodermického odtoku.\n\nPrůtok vodního toku\n"}
{"id": "65710", "url": "https://cs.wikipedia.org/wiki?curid=65710", "title": "Dětmar z Merseburku", "text": "Dětmar z Merseburku\n\nDětmar z Merseburku, též Thietmar Merseburský (25. července 975 – 1. prosince 1018), byl biskup v Merseburgu a známý kronikář. Ve svém díle se věnoval především dějinám Saska, ale zachytil také mnohé důležité informace o Čechách a Polsku. Velebil německé panovníky ze saské dynastie a jejich úspěchy při východní expanzi.\n\nNarodil se jako třetí syn hraběte Siegfrieda z Walbecku a Kunhuty ze Stade. Sám o sobě napsal, že byl nevelkého vzrůstu, měl přeražený nos a tvář znetvořenu hnisajícím vředem. Značné vzdělání získal v quedlinburském a poté v magdeburském klášteře. Po otcově smrti a finančnímu vypořádání s chtivým příbuzenstvem se Dětmar ujal správy rodového kláštera ve Walbecku. Za pomoci magdeburského arcibiskupa Tagina se Dětmarovi podařilo získat nejen kněžské svěcení, ale i biskupství v Merseburku. Stal se důvěrníkem císaře Jindřicha II., což mu přineslo vhled do státních záležitostí, který využil ve své kronice. Je pohřbený v boční kapli merseburského dómu.\n\nMezi lety 1012 a 1018 diktoval dílo \"Chronicon\" neboli \"Kroniku\", obsahující osm knih, které se zabývají obdobím mezi léty 908 a 1018. Při psaní historie časnějších let vychází z díla mnicha Widukinda z Corvey \"Rerum gestarum Saxonicarum libri tres\" (Tři knihy o činech Sasů), \"Annales Quedlinburgenses\" a dalších zdrojů. Pozdější doba je výsledkem jeho vlastního poznání. Při sepisování bylo postupně zaměstnáno osm písařů.\n\nDílo bylo roku 1570 odvezeno do Drážďan, kde bylo v únoru roku 1945 při bombardování velmi poškozeno a jen několik málo listů z něj zůstalo neponičeno. Kompletní faksimilii zveřejnil L. Schmidt v roce 1905.\n\n"}
{"id": "65713", "url": "https://cs.wikipedia.org/wiki?curid=65713", "title": "Skok (informatika)", "text": "Skok (informatika)\n\nSkok ( nebo ) je instrukce, která narušuje normální způsob provádění počítačového programu instrukce po instrukci (sekvenčně). Zatímco po provedení jakékoli jiné instrukce se pokračuje prováděním instrukce následující, po provedení skoku se pokračuje instrukcí na jiné určené adrese. Jediným skokem lze realizovat buď přeskočení nebo opakování části programu.\n\nSkoky jsou základní prostředek k větvení programu – rozhodnutí, která část programu se má provádět, na základě výsledku předcházejícího výpočtu. Aby větvení mohlo být ovlivňováno i jinak než nastavením různých cílových adres skoku, používají se podmíněné skoky:\n\nPomocí kombinace jednoho podmíněného a jednoho nepodmíněného skoku lze vytvořit dvoucestné větvení programu (jestliže je splněna podmínka, proveď první větev, jinak druhou větev – konstrukce codice_1 podmínka codice_2 první větev codice_3 druhá větev), nebo cyklus, jehož provádění je řízeno zadanou podmínkou (pokud je splněna podmínka, proveď tělo cyklu a jdi znovu na vyhodnocení podmínky – konstrukce codice_4 podmínka codice_5 tělo cyklu).\n\nNedisciplinovaným používáním instrukcí skoku lze vytvořit programy, jejichž chování je velmi obtížné zkontrolovat (u vlastních programů) nebo zjistit (u cizích programů). Vyšší programovací jazyky se proto snaží používání libovolných skoků omezit nebo zcela znemožnit zaváděním programových konstrukcí (strukturované programování).\n\nV instrukčním kódu většiny procesorů je skok implementován změnou hodnoty v registru čítače instrukcí. Cílová adresa skoku může být zadána jako parametr instrukce skoku, nebo může být předem nastavena ve vybraném registru procesoru nebo na vybraném místě vnitřní paměti. U podmíněných skoků se rozhoduje o provedení skoku podle hodnoty vybraného bitového příznaku, obsahu zvoleného registru nebo buňky paměti, případně podle výsledku určité operace (sniž hodnotu registru o 1 a pokud není výsledek 0, proveď skok).\n\nU moderních procesorů je podmíněný skok kvůli pipeliningu, kterým se vyznačuje superskalární architektura, velice „drahá“ operace z hlediska času zpracování – procesor zpracovává několik instrukcí současně nebo dokonce provádí instrukce na přeskáčku (instruction scheduling), takže pro zrychlení výpočtu by potřeboval vědět, která instrukce bude za skokem následovat, ještě dříve než je možné vyhodnotit splnění podmínky skoku. Některé RISCové procesory (např. SPARC) to řeší pravidly typu „ještě dvě instrukce za skokem se provedou bez ohledu na výsledek podmínky skoku“, obvyklejším řešením je odhadnout (s využití informací o předchozích průchodech danou částí programu), která varianta skoku nastane, a v případě omylu zahodit rozpracované instrukce ze špatné větve, vyprázdnit instrukční frontu a načíst do ní instrukce ze správné větve.\n\nAby se omezilo množství položek, které je potřeba v programu modifikovat při jeho zavedení na jinou adresu v paměti, realizují se některé skoky přičtením hodnoty do registru čítače instrukcí (autorelativní adresování). Navíc protože v programech jsou poměrně časté skoky o malý počet instrukcí, může mít přičítaná hodnota mnohem menší rozsah než celá adresa, čímž lze v instrukci ušetřit několik bajtů místa. Proto mohou být k dispozici různé druhy skoků:\n\n\nČást (RISCových) procesorů ARM pro podmíněné skoky používá princip ignorování následující instrukce, kombinované právě s instrukcí skoku. Mezi instrukcemi, které mají vyhodnocovat určité podmínky, jsou i varianty těch, které mají za úkol ignorovat následující instrukci, pokud je podmínka vyhodnocena jako pravdivá. Samotné ignorování této instrukce (ve které je tato instrukce vykonána jako instrukce NOOP – \"no operation\") je implementováno jedním z příznaků v procesoru, který se v tomto případě nastavuje a nuluje se po vykonání každé další instrukce. Pokud je touto následující instrukcí instrukce skoku, lze tak implementovat podmíněný skok (pro případy, kdy podmínka v předchozí instrukci \"není\" splněna).\n\nAby bylo možné vytvářet podprogramy, procesory jsou vybavovány dalšími instrukcemi, které provádějí skoky v programu. Pro volání podprogramů (po jejichž vykonání je potřeba se vrátit na instrukci následující za voláním podprogramu) se používají instrukce, které před provedením skoku uloží adresu následující instrukce (návratová adresa z podprogramu). K uložení této adresy se mohou používat univerzální nebo speciální registry nebo paměť. Vzhledem k tomu, že volání podprogramů lze vnořovat, pro ukládání návratových adres se používá datová struktura zásobník.\n\nJako zvláštní případ volání podprogramu lze chápat i programové přerušení (interrupt). Přerušení obvykle nemá jako parametr přímo adresu obslužné rutiny přerušení, ale jenom číslo přerušení v tabulce (vektoru) přerušení. Navíc se při jeho vyvolání obvykle provádí další činnosti (např. zákaz dalšího přerušení a vstup do privilegovaného režimu).\n\nPři programování v assembleru a strojovém kódu architektury x86 se také rozlišuje, zda cílová adresa skoku leží ve stejné oblasti (segmentu) paměti. Skoky tak lze dělit na:\n\nOd procesoru 80286 přibývá možnost instrukcí skoku změnit úlohu (přepnout proces), což lze označit jako skok ještě delší než dlouhý; u procesoru 80386 přibývá možnost změnit stránkování paměti tak, že zpracování procesu zůstává na stejné virtuální adrese, ale dochází k změně fyzické adresy (tato technika patrně nemá jiné využití než jako úmyslná snaha znesnadnit reverzní inženýrství).\n\nNižší programovací jazyky obvykle přebírají ze strojového kódu přímo příkaz skoku. Starší vyšší (imperativní) programovací jazyky mají obvykle konstrukci podobnou\n\ncodice_6 podmínka codice_7 návěští\n\nze starších verzí jazyka BASIC, která umožňuje provádět libovolné skoky.\n\nNovější programovací jazyky v souladu se zásadami strukturovaného programování nabízejí konstrukce jako rozvětvení, podmíněný příkaz, cykly a volání funkcí, procedur a metod.\n\nPokud vyšší programovací jazyk vůbec implementuje nejobecnější příkaz skoku, tento příkaz se obvykle nazývá \"goto\". Blízko k příkazu skoku mají příkazy \"break\" a \"continue\" (např. v jazyku C) respektive \"last\" a \"next\" (např. v jazyku perl).\n\nPři překladu do strojového kódu se řídící konstrukce překládají pomocí podmíněných a nepodmíněných skoků.\n\nZa vynálezce podmíněného skoku je považována Ada Lovelace, první programátorka, spolupracovnice Charlese Babbage, vývojáře prvního mechanického počítače.\n\n"}
{"id": "65714", "url": "https://cs.wikipedia.org/wiki?curid=65714", "title": "Widukind z Corvey", "text": "Widukind z Corvey\n\nWidukind z Corvey (asi 925 – 975) byl saský kronikář, historik a mnich benediktinského kláštera v Corvey. Ve svém rozsáhlém díle \"Res gestae saxonicae sive annalium libri tres\" (Tři knihy o činech Sasů) se zabývá především vládou významných německých panovníků Jindřicha I. Ptáčníka a císaře Oty I. Velikého. \n\nWidukind z Corvey byl saský kronikář a historik 10. století, který byl pojmenován podle saského vévody a národního hrdiny Widukinda, jenž během zhruba třicetiletého trvání saských válek, probíhajících od roku 772 do roku 804, bojoval proti císaři Karlu Velikému, který se snažil podrobit si Sasy a připojit saské území k franské říši.\n\nO životě Widukinda z Corvey se neví prakticky téměř nic. S jistotou víme pouze to, že se narodil roku 925 a zemřel někdy po roce 973 v Benediktínském klášteře v Corvey v Dolním Sasku. Do kláštera v Corvey vstoupil Widukind kolem roku 940. V roce 967 zde začíná sepisovat své rozsáhlé třísvazkové dílo \"Res gestae saxonicae sive annalium libri tres\", nebo – li \"Tři knihy o činech Sasů\".\n\n\"Res gestae Saxonicae sive annalium libri tres\" je dílem skutečně významným, neboť podává obraz o dějinných událostech Německa v 10. století a vládě Jindřicha I. Ptáčníka a Oty I. Velikého.\nWidukindova práce má nesmírnou hodnotu, neboť velice často bývá jediným dostupným zdrojem pro některé události oněch časů. V jeho práci nalezneme také zmínky o událostech v Čechách. Osoby, které ve svém díle kronikář zmiňuje, popisuje vesměs pravdivě a většinou i spolehlivě. To však platí pouze do té doby, dokud se tyto osoby pohybují ve Widukindově zorném poli. Cokoliv se nacházelo mimo Sasko, bylo pro Widukinda nepochopitelné.\n\nJeho \"Res gestae Saxonicae sive annalium libri tres\", věnované Matyldě, abatyši z Quedlinburgu, dceři Oty I. Velikého, je rozdělena do tří knih. Je velice pravděpodobné, že velká část z onoho písemného materiálu byla nejspíše sepsaná ještě za života císaře Oty I. Velikého, někdy kolem roku 968. \n\nNa rozdíl od jiných kronikářů, kteří s oblibou ukazují na spojitost s mocnou Římskou říší, nespojuje Widukind začátek své kroniky s dobami Římského císařství, ale započíná ji primitivními dějinami svého národa. Widukind píše jako Sas, hrdý a pyšný na svůj lid a na jeho historii. \n\nS velkým nadšením vypravuje kmenové ságy, které pojednávají o saských pohanských předcích a jejich bitvách proti Frankům a o následné založení křesťanství. Dále líčí, jak se Sasové stávají křesťany, porážejí všechny ostatní národy včetně Franků a nakonec panují veškerému křesťanstvu. Widukind je ideologem německé východní expanze.\n\nKronika začíná původem Sasů. V jeho verzi byla Amalaberga dcerou franckého krále Huga. Po Hugově smrti se stal králem jeho syn, kterého zplodil s konkubínou. Amalaberga přesvědčila svého manžela Irminfrida s pomocí válečníka Iringa, že ona je ve skutečnosti pravou dědičkou království. Vypukla válka a potom, co Frankové pod vedením Theodoricha I. vyhráli v bitvě u Runibergunu, se Durynčané stáhli do pevnosti Scithingi (dnes Burscheidungen). \n\nWidukind se zde tedy zabývá válkou mezi Theodorichem I., králem austrijským a Durynky, v níž Sasové sehráli velmi důležitou roli. Naráží na konvertování Sasů ke křesťanství pod vlivem Karla Velikého. Takto se dostává k raným saským vévodům a k vládě Jindřicha Ptáčníka, jehož vládu rozebírá do detailů.\n\nDruhý svazek začíná volbou Oty Velikého za německého krále, dále pak pojednává o povstání proti jeho autoritě, neboť již od samého počátky vlády Oty I. proti němu povstalo hned několik místních vládců. Jedním z nich byl Eberhard Franský, který Otovi odmítal vzdát hold. Dalším Otovým odpůrcem pak byl Giselbert Lotrinský, který přísahal věrnost Ludvíku IV., a Jindřich I. Bavorský, Otův mladší bratr, jenž plánoval Otovu vraždu. Widukind se těmito spletitými události podrobně zabývá, vynechává však události v Itálii, kam Ota I. v roce 962 podnikl velice úspěšné tažení. Svazek se uzavírá smrtí Otovy ženy Edity v roce 946. \n\nVe třetím svazku se kronikář zabývá převážně Otovou expanzí do Francie, jeho problémy se synem Liudolfem Švábským a Otovým zetěm Konrádem Rudým, vévodou lotrinským, kteří spolu proti Otovi uzavřeli dohodu. Widukind zachycuje rovněž některé války v Německu; ale pouze velice povrchně se zmiňuje o Otových návštěvách Itálie v letech 951 a 962, kde se nechává korunovat jako císař Svaté říše římské. Papeže například ze svého vyprávění naprosto vynechává. \nŽivě pak odkazuje na porážku Maďarů na řece Lechu v srpnu 955, a končí smrtí císaře Oty roku 973 a velebením jeho života.\n\nWidukind vytvořil svůj styl tvorby podle Sallustia, významného římského politika a historika. Ve Widukindových spisech se nacházejí mnohé citace z Vulgaty, latinského překladu Písma svatého. Můžeme v nich zaznamenat též stopy znalosti Vergilia, Ovidia a dalších jiných věhlasných římských básníků.\n\nNěkteré užité větné stavby v \"Res gestae saxonicae sive annalium libri tres\" jsou nesouvislé a někdy ne zcela jasné. Widukind píše velice stroze a stručně, některé skutečnosti záměrně zcela vynechává, proto je místy těžké jeho práci porozumět a interpretovat ji. Navíc, používá poněmčenou latinu. Také se občas dopouští některých gramatických chyb a říká jen velice málo o událostech odehrávajících se mimo Německo. Ačkoliv velebí klášterní život, dává do popředí spíše světské záležitosti.\n\nTakto Widukind z Corvey líčí bitvu na řece Lech:\n\n\nWidukindovi z Corvey je rovněž připisováno autorství životů Svatého Pavla a Svaté Tekly ( kde vychází z apokryfní knihy Skutků Pavla a Tekly z 2. století).\n\n\n"}
{"id": "65719", "url": "https://cs.wikipedia.org/wiki?curid=65719", "title": "Alfréd Veliký", "text": "Alfréd Veliký\n\nAlfréd Veliký (849 – 26. říjen 899) byl v letech 871 až 899 králem anglosaského království Wessex. Je oceňován pro obranu království proti Vikingům a je jedním ze dvou anglických králů, s jejichž jmény je spojován přívlastek \"Veliký\" (druhý je Knut Veliký). Byl prvním králem jihozápadních Sasů, který byl titulován jako král Anglie. Byl vzdělaný, podporoval rozvoj školství a překládal do angličtiny význačná latinsky psaná díla, inicioval zdokonalení právního systému a obranného systému země.\n\nAlfréd se narodil někdy v letech 847 až 849 ve Wantage v hrabství Berkshire. Byl pátým synem krále Ethelwulfa a jeho první ženy Osburgy. Roku 868 se oženil s Ealhswith. Uvádí se, že v pěti letech byl poslán do Říma, kde byl, jak uvádí Anglosaská kronika, papežem Lvem IV. označen za budoucího krále. Alfréd také doprovázel svého otce na pouti do Říma a strávil nějaký čas na dvoře franského krále. Po svém návratu z Říma roku 856 byl Ethelwulf sesazen svým synem Ethelbaldem. Ethelwulf zemřel roku 858 a ve Wessexu vládli společně tři Alfrédovi bratři.\n\nAlfréd je poprvé zmiňován, když se roku 868 pokoušel spolu se svým bratrem Ethelredem zadržet postup Vikingů v sousedním království Mercie. Po asi dva následující roky byl Wessex ochráněn od jejich útoků, protože jim Alfréd platil výkupné. Následující období bylo poznamenáno mnohými bitvami s Vikingy s různým výsledkem. V dubnu 871 byl Ethelred v bitvě u Mertonu zabit a Alfréd se stal jeho nástupcem.\n\nV době, kdy byl zaměstnán pohřbem svého bratra, zaútočili Vikingové na Angličany a poté znovu již v Alfrédově přítomnosti. Následujících pět let trval relativní klid, když Vikingové plenili ostatní části země. Nicméně roku 876 vedeni novým velitelem Guthrumem obešli Vikingové anglickou armádu a zaútočili na Wareham v Dorsetu a na počátku následujícího roku obsadili Exeter. Tady je Alfréd zablokoval, a protože jejich lodě byly zničeny bouří, byli nuceni se stáhnout. Přesunuli se do Mercie, ale v lednu roku 878 vyrazili na překvapivý útok a napadli královskou pevnost v Chippenhamu, kde Alfréd pouze s malou posádkou trávil Vánoce. Přesto se Alfrédovi podařilo s několika muži uniknout a postavil opevnění v bažinaté krajině u Athelney. Odtud organizoval vojenský odpor a shromažďoval vojsko. K dalšímu střetu s Vikingy došlo v bitvě u Edingtonu, která znamenala výrazné Alfrédovo vítězství. Guthrum a jeho velitelé byli nuceni podepsat dohodu z Wedmore, která rozdělila Anglii na dvě části. Jihozápadní část připadla Sasům a severovýchodní včetně Londýna, označována také jako Danelaw, Vikingům. Následující rok 878 Vikingové opustili Wessex i Mercii.\n\nDalších pět let vládl mír, protože se Vikingové soustředili na drancování kontinentální Evropy. Roku 884 nebo 885 se vylodili a byli odraženi, ale jejich příjezd povzbudil současné obyvatele Východní Anglie ke vzpouře. Alfréd při jejím potlačení obsadil roku 885 nebo 886 i Londýn. Po tomto úspěchu nastalo další krátké období klidu. Poté, co se jejich pozice na kontinentu stala nejistou, přepluli Vikingové v asi 330 lodích Lamanšský průliv a jedna část z nich se vylodila v Appledore a ostatní v Hestenu v Kentu. Přivezli s sebou i ženy a děti, což znamenalo, že se zde chtějí usídlit. Alfréd roku 893 nebo 894 zaujal pozici, odkud chtěl sledovat obě části nájezdníků. Zatímco vedl jednání s Vikingy v Hestenu, Vikingové v Appledore vyrazili na severozápad. Byli však dostiženi a u Farnhamu poraženi vojskem Alfrédova nejstaršího syna Eduarda.\n\nAlfréd se vydal podpořit svého syna, když se dověděl, že Dánové z Northumbrie a Východní Anglie obléhají Exeter. Spěchal tedy na západ, aby toto obléhání ukončil. Mezitím Vikingové z Hestenu vyrazili údolím Temže, pravděpodobně aby podpořili své přátele na západu. Byli však zastaveni velkým vojskem vedeným stařešiny Mercie, Wiltshire a Somersetu, což je přimělo změnit směr na severozápad. Nakonec byli dostiženi a zablokování u Buttingtonu. Jejich pokus probít se anglickými liniemi byl neúspěšný. Poté podnikli náhlý průnik přes Anglii a pronikli až k Chesteru, který okupovali. Sasové neudržovali zimní blokádu, místo toho zničili zásoby v jejich okolí. Nedostatek jídla přinutil Dány znovu podniknout výpravu do Essexu. Na konci roku 895 (nebo 896) se Dánové nalodili, vypluli proti proudu Temže a opevnili se asi 40 km severně od Londýna u Lea. Přímý útok na jejich pozice byl neúspěšný, ale později Alfréd zablokoval řeku, aby zabránil jejich odchodu. Dánům tak byl omezen pohyb, vyrazili na sever a přezimovali u Bridgenorthu. Příští rok vzdali okupaci Anglie, někteří se přesunuli do Northumbrie a jiní do Východní Anglie. Ti, kteří neměli v Anglii žádné svazky, se vrátili na kontinent.\n\nPoté, co odrazil vikinskou invazi, soustředil se Alfréd na vybudování loďstva. Důvodem byla snaha potlačit drancování pobřeží Wessexu Dány z Northumbrie a Východní Anglie a prevence vylodění nových nájezdníků. I když se i předtím vyskytly námořní operace, připisuje Anglosaská kronika Alfrédovi zásluhu na vzniku anglického vojenského námořnictva, stejně tak jako i britské Královské loďstvo a Námořnictvo Spojených států. Lodi, jejichž konstrukci údajně Alfréd sám navrhl, však nebyly příliš dokonalé, protože ztroskotaly v bouři.\n\nAnglické vojsko bylo rozděleno na dvě části. Jedna část se starala o úrodu a druhá byla v pohotovosti připravena chránit zemi. Úroveň organizace rozdělení armády do dvou skupin, z nichž jedna část zásobovala druhou, byla obrovská. Zdá se, že tento systém byl pozoruhodně funkční.\n\nJednou z nevýhod předchozího obranného systému bylo to, že opevnění byla opuštěná a nebyla v nich žádná stálá posádka. Tak je mohli Vikingové snadno obsadit a rychle zaujmout strategicky výhodnou pozici. Alfréd podstatně zdokonalil obranný systém Wessexu vybudováním sítě opevněných měst (\"burh\"), která byly určena také jako centra obchodu. Žádná z oblastí Wessexu neměla být vzdálená od těchto opevnění více než asi 30 km. Povinnost udržovat a bránit tato a jiná místa se stálou posádkou je zachycena v administrativním rukopisu známém jako \"Burghal Hidage\". Tento dokument pochází z období asi dvacet let po Alfrédově smrti a dobře popisuje jeho politiku. Porovnání plánů Wallingfordu a Warehamu s Winchesterem ukazuje, že tato města byla založena na stejném principu a měla zajistit jejich obyvatelům i obyvatelům blízkého okolí bezpečí v případě nenadálého útoku a jejich bohatství také mohlo být lépe králem zdaněno.\n\nAlfrédova doba je tak typická reorganizací občanské společnosti, což platí zvláště pro oblasti napadané Vikingy. Za jeho doby byl také v oblasti Mercie získané od Vikingů poprvé ustanoven systém hrabství. Alfrédova snaha revidovat právní systém je potvrzena jak historiky, tak i legendami a on sám byl označován jako \"ochránce chudých\". Věnoval se také státním financím, i když bližší údaje o této činnosti nejsou známy.\n\nZměny legislativy byly zřejmě prováděny v pozdějších letech jeho vlády poté, co ustaly nájezdy Dánů. Jeho nejznámějším počinem byl právní kodex zvaný \"Book of Dooms\" (nebo také \"Book of Laws\" – kniha zákonů). Winston Churchill věřil, že Alfréd spojil židovské právo, keltské právo a zvykové právo pohanských Anglosasů. Churchil dále uvádí, že Alfrédův zákoník byl rozšiřován jeho následníky a rozrostl se do zvykového práva spravovaného hrabstvími a soudními dvory. To vedlo roku 1100 k vydání Listiny svobod Jindřichem I.\n\nAsser informuje o Alfrédových rozsáhlých vztazích s cizími mocnostmi, ale neuvádí mnoho podrobností. Jeho zájem o cizí země je vidět v poznámkách, které dopsal v překladu k Orosiovi. Je jisté, že si dopisoval s patriarchou Jeruzaléma a je možné, že vyslal misii do Indie. Existovaly i kontakty s bagdádským kalifem. Časté cesty vyslanců do Říma zajišťovaly dopravu anglických almužen papeži. Okolo roku 890 podnikl Wulfstan cestu z Haithabu (Hedeby) podél Baltského moře až do pruského obchodního centra Truso a Alfréd se zajímal o podrobnosti této výpravy.\n\nV počátku jeho vlády se do jeho ochrany svěřili princové jižního Walesu z důvodu útoků ze severu Walesu a Mercie. Později se k nim připojil severní Wales a účastnili se i Alfrédova vojenského tažení roku 893 (nebo 894).\n\nO rozvoji náboženství v době jeho vlády existují jen minimální informace. Při útocích Vikingů byly zničeny některé kláštery a Alfréd asi dva nebo tři kláštery založil a pozval západní mnichy do Anglie, ale dá se říci, že v tomto období kláštery nebyly příliš rozvíjeny. Vikinské nájezdy také způsobily úpadek znalosti latiny, a to dokonce i mezi duchovenstvem. Alfréd založil královskou školu a zval na svůj dvůr různé vzdělance z Evropy nebo Walesu. Staral se nejen o své vlastní vzdělání, ale vydal také sérii doporučení pro své duchovenstvo a ostatní obyvatele, z nichž se větší část dochovala do současnosti.\n\nTaké sám překládal různé knihy především z latiny do staroangličtiny. Mezi jeho nejvýznamnější práce patří:\n\nAlfréd se roku 868 oženil s Ealhswith (cca 850/5 – 5./8. prosinec 905, zemřela jako jeptiška ve Winchestru), dcerou příslušníka rady starších rodu Gaini, který pocházel z Gainsborough v Lincolnshire. Zdá se, že byla vnučkou krále Mercie. Měli spolu šest dětí včetně Eduarda Staršího, který se stal Alfrédovým následníkem, Ethelfeldy, která se později stala královnou Mercie, a Elfthrythy, která se vdala za Baldwina, hraběte Flanderského.\n\nDěti:\n\nAlfréd zemřel 26. října 899, i když Anglosaská kronika uvádí rok 901. Příčina jeho smrti je neznámá, buďto se na ní podepsal jeho dlouhodobě špatný zdravotní stav (podle známých příznaků mohlo jít o Crohnovu chorobu či extrémní problémy s hemoroidy), nebo se stal obětí nějaké jiné choroby. Původně byl pohřben ve starém chrámu ve Winchesteru a později v novém (který byl možná postaven, aby uchovával jeho ostatky). V době vlády Jindřicha VIII. byla krypta s Alfrédovými ostatky zničena a jeho pozůstatky pohřbeny na místním hřbitově.\n\n\n"}
{"id": "65723", "url": "https://cs.wikipedia.org/wiki?curid=65723", "title": "Otevřené vzdělávací zdroje", "text": "Otevřené vzdělávací zdroje\n\nOtevřené vzdělávací zdroje (: , odtud zkratka OER) mohou být definovány jako volně přístupné, otevřeně licencované dokumenty a média, která jsou využívána pro výuku, učení a hodnocení, jakož i pro výzkumné účely. \n\nLze najít mnoho různých definicí Otevřených vzdělávacích zdrojů (OER). Termín byl poprvé použit na fóru \"Open Courseware\", pořádaném UNESCO v roce 2002, kde byly označeny jako \"výukové, učební a výzkumné materiály na jakémkoliv médiu, v digitální či jiné podobě, které jsou licencovány jako veřejné vlastnictví nebo pod jinou otevřenou licencí, která umožňuje neplacený přístup, používání, adaptaci a další šíření dalšími uživateli buď zcela bez omezení, nebo s malým omezením. Otevřená licence je postavena ve stávajícím rámci práv duševního vlastnictví dle příslušných mezinárodních úmluv a respektuje autorství práce\". Často je také citována definice Nadace Williama a Flory Hewlettových, která definuje OER jako:\n\n\"Výuka, učení a výzkumné zdroje, které jsou ve veřejném vlastnictví, nebo byly vydány pod takovou licencí duševního vlastnictví, které umožňuje jejich volné použití a opětovné modifikace ostatními uživateli. Otevřené výukové zdroje zahrnují veškeré kurzy, studijní materiály, moduly, učebnice, streaming videa, testy, software a jakékoli jiné nástroje, materiály nebo techniky používané na podporu přístupu ke znalostem \".\n\nV důsledku hnutí za otevřenost se jedná o převládající trend v oblasti distančního, resp. otevřeného a distančního vzdělávání. Rozvoj a podpora otevřených vzdělávacích zdrojů jsou často motivovány touhou omezit komodifikaci znalostí, a poskytnout alternativní či vylepšené vzdělávací paradigma. OER nalézají uplatnění jak v rámci vysokého školství V současné době, díky masivní digitalizaci, se stávají důležitými studijními materiály a mohou tak mít na znalosti žáků větší vliv stejně jako tištěné materiály.\n\nOtevřené vzdělávací zdroje jsou aktuální téma: ,V současnosti probíhá rychlý rozvoj technologií, který prostupuje všemi oblastmi. Změny jsou zvlášť patrné ve způsobu přenosu poznatků. Měnící se podmínky mají vliv na vzdělávací systémy, modely zpřístupňování znalostí a vydavatelskou kulturu. Při současném tempu vědeckého poznání se nové poznatky často stanou zastaralými již v průběhu publikačního a distribučního procesu. Přístup učitelů a studentů k učebním materiálům je jedním z podstatných faktorů, které ovlivňují kvalitu studia. Aktuální studijní materiály jsou důležité zejména ve vysokoškolském vzdělávání. Znalosti a naučené vzorce vyhledávání zdrojů, které si studenti osvojí na vysoké škole, budou mít vliv jak na jejich úspěšnost při hledání zaměstnání, tak na jeho výkon.\" Výsledky výzkumu z ČR ukázaly, že většina dotazovaných studentů environmentálních oborů používá OER často nebo častěji než uzavřené zdroje jako např. tištěná skripta. Dostupnost, množství informací a snadná orientace patří mezi nejoceňovanější výhody při využívání OER.\n\nKoncepce otevřené výměny znalostí stojí na základech, které vznikly v osvícenství. Peters (2010) popisuje otevřenost jako esenci, která prostupuje přístupem ke znalostem a komunikačním systémům, espistemologií, společností a politikou, institucemi i jednotlivci. Tato esence se dle něj vyznačuje důrazem, který klade na transparentnost (oproti utajení) – přičemž je často chápána právě ve smyslu otevřeného přístupu k informacím. Otevřená znalost slouží k podpoře demokratických procesů. V tomto smyslu je možno ji také chápat jako nástroj, který slouží k transformaci uzavřených společenských struktur na společnost otevřenou (Popper, 2011).\n\nVe dvacátém století bylo učiněno mnoho pokroků vedoucích k demokratizaci transferu znalostí. Významným mezníkem byla změna myšlení, která začala v sedmdesátých letech během kulturní revoluce v USA a v západní Evropě. V té době vznikla řada hnutí, která upozorňovala jak na nutnost emancipace různých skupin, tak na potřebu větší otevřenosti v oblasti přenosu poznatků. Po celém světě začala vznikat řada zákonů, které se zaměřovaly na svobodný přístup k informacím a celkově větší otevřenost institucí a rozhodovacích procesů širší veřejnosti. Kroky vedoucí k otevřenosti informací byly v devadesátých letech podpořeny vznikem internetu, který výměnu informací zjednodušil a snížil tak transakční náklady.\n\nTermín otevřená znalost se používá pro označení relativně nového konceptu v oblasti vytváření a šíření znalostí. Tento koncept v sobě zahrnuje ideu, že znalost je společenským vlastnictvím, stejně jako praktické otevírání a zpřístupňování zdrojů znalostí pro všechny uživatele (Onaifo, 2016). V odborné literatuře je pojem užíván zejména ve významu dostupnosti zdrojů znalostí každému, stejně jako označení pro postup kolektivní spolupráce v oblasti vytváření znalostí. (Garcia-Penalvo a kol., 2010). V rámci modelu otevřené znalosti pak můžeme rozlišit následující koncepty: otevřený zdroj a otevřené vzdělávání, pod které můžeme zahrnout otevřený přístup a otevřené vzdělávací zdroje.\n\nOtevřený zdroj \"(anglicky: open source)\" je označení, které se používá většinou v oblasti otevřeného přístupu ke zdrojovému kódu tzv. open source software. Takto dostupný software je dostupný pod různými licencemi, které umožňují otevřený přístup i šíření, stejně jako možnost úprav (záleží na konkrétní licenci). Mezi nejznámější příklady patří operační program Linux či software Mediawiki, na kterém je provozována Wikipedie a její sesterské projekty.\n\nOtevřené vzdělávání \"(anglicky: open education)\" je označení pro koncepci, která požaduje odstranění formálních i neformálních bariér v přístupu ke vzdělávání. Otevřené vzdělávání proto podporuje využívání informačních a komunikačních technologií, zejm. internetu, za účelem zpřístupnění poznatků (formou otevřeného přístupu a otevřených vzdělávacích zdrojů) široké veřejnosti. Technicky vzato je možné zařadit model otevřeného přístupu do rámce otevřených vzdělávacích zdrojů, nicméně v literatuře a odborné diskusi jsou tato označení používána odlišně (Onaifo, 2016).\n\nOtevřený přístup \"(anglicky: open access)\" je používán převážně v kontextu vědeckých publikačních výstupů. Často se tímto označením rozumí sdělování výsledků výzkumu širší veřejnosti, přičemž současný vědecký diskurz začíná preferovat otevřenost před uzavřeností (Resnik, 2006). Termín otevřené vzdělávací zdroje se pak začíná prosazovat jako zastřešující pojem pro poznatky na internetu, které se využívají pro studium na všech stupních vzdělávacího systému. \n\nVznik a rozvoj Otevřených vzdělávacích zdrojů je spojen s možnostmi, které poskytuje internet, resp. World Wide Web. Ten začal sloužit pro vzdělávací účely záhy poté, co v roce 1992 Tim Berners Lee zprovoznil první webové stránky. Brzy začal prudce stoupat počet zakládaných stránek, jež se daly využít ke vzdělávacím účelům. Materiály na webu se zároveň začaly vyznačovat jinou strukturou \n\na možnostmi, které poskytovaly uživatelům navíc oproti klasickým učebním textům (možnost hyperlinku, fulltextového vyhledávání atd.). Vyvstala proto potřeba vytvořit pojmenování a teoretický rámec pro materiály, které se používají k širšímu vzdělávání a jsou k dispozici pouze elektronicky. V roce 1998 David Willey poprvé použil termín Open content jako označení pro materiály, jež jsou k dispozici na internetu k volnému využití. K prvnímu výraznému využití otevřených zdrojů pro vzdělávací účely dochází na Univerzitě Tübingen v Německu v roce 1999. Vznik označení OER a prudký rozvoj těchto zdrojů ale nastává až v následující dekádě.\n\nV roce 2001 byla vytvořena licence Creative Commons, která je nejpoužívanější \"svobodnou\" licencí. V tomto roce vzniká také Wikipedie a krátce poté také další weby fungující na bázi MediaWiki softwaru, tyto projekty se staly důležitou oporou pro další vytváření otevřených zdrojů. V roce 2002 se uskutečnilo UNESCO’s 2002 Forum on Open Courseware, které OER prvně definuje. V tomto roce vzniká také na Massachusetts Institute of Technology portál MIT OpenCourseWare, v rámci kterého jsou poskytovány jak záznamy přednášek, tak texty a další materiál poskytovaný pod licencí Creative Commons. Krátce poté dochází k nárůstu množství organizací, iniciativ a projektů, které se zaměřují na rozvoj OER. Mezi nejvýznamnější patří fenomén otevřených kurzů, tzv. MOOC (Massive open online course). Vysoké školy i další instituce v jejich rámci převádí do digitální podoby ty kurzy, které jsou na nich vyučovány. Online posluchačům jsou k dispozici buď úplně zdarma, či za poplatek. Ten je obvykle spojen s rozšířenou verzí kurzu, popř. udělením certifikátu o absolvování. V rámci vytváření a šíření OER je možné vymezit pět skupin aktérů, kteří jsou často provázaní a spolupracují:\n\n\n\n\n\n\nS postupující digitalizací, změnami ve společnosti a důrazem kladeným na celoživotní vzdělávání narůstá také význam otevřených vzdělávacích zdrojů. Začínají se vést diskuze, zda stávající tištěné zdroje nahradit elektronickými a otevřenými. Přes stále častější používání termínu OER však přetrvává problém s tím, jak ho definovat.\n\nOd prvního použití termínu OER bylo vytvořeno mnoho definic. Nicméně žádná není univerzálně přijímaná. V odborné literatuře, oficiálních dokumentech a dalších materiálech se proto objevují různá označení toho, co OER vlastně jsou.\n\nNa UNESCO Forum, kde byl termín poprvé zaveden, byla zároveň doporučena následující definice, která navrhuje tuto charakteristiku: „Otevřené poskytování vzdělávacích zdrojů, které umožňují informační a komunikační technologie, pro konzultaci, používání a přizpůsobování uživatelem pro nekomerční účely“. (UNESCO, 2002). O deset let později se v Pařížské deklaraci, dokumentu, jenž byl přijat v roce 2012 na World Open Educational Resources (OER) Congress UNESCO, objevuje definice: „(OER jsou) Výukové, učební a výzkumné materiály \n\nv jakémkoli médiu, digitálním nebo jiném, které jsou umístěny ve veřejné doméně nebo byly vydány v rámci otevřené licence, která umožňuje přístup, použití, přizpůsobení a redistribuci jinými uživateli bez žádného či částečného omezení.“ (UNESCO, 2012). Wiley (2014) uvádí několik znaků, jenž by měly OER splňovat:  \n\n\nZ analýzy existujících definic (Camilleri a kol., 2014) vyplývá, že „všechny OER mají dle definic splňovat podmínku \"gratis\" (tj. být pro uživatele zdarma) a \"libre\" (tj. umožňovat volné použití, šíření a modifikace materiálů) a že sem spadají všechny typy digitálních materiálů. V současnosti jsou spornými body původ zdroje, úroveň otevřenosti a typ zdroje.” (Kapitulčinová, 2015).\n\nWiley na základě rešerše existující literatury a definic na toto téma dochází k závěru, že OER jsou takové vzdělávací materiály, „které využívají Creative Commons licence, popř. které existují pod veřejnou doménou a jsou volně k dispozici bez dalších copyrightových omezení.” (Wiley, 2014). V roce 2015 byla Hewlett Foundation, nadací jež patří mezi nejvýznamnější podporovatele OER výzkumu, přijata následující definice: „OER jsou vzdělávací, výukové a výzkumné zdroje, které jsou ve veřejném vlastnictví, nebo byly vydány pod takovou licencí duševního vlastnictví, které umožňuje jejich volné použití a opětovné modifikace ostatními uživateli. Otevřené vzdělávací zdroje zahrnují veškeré kurzy, studijní materiály, moduly, učebnice, streaming videa, testy, software a jakékoli jiné nástroje, materiály nebo techniky používané na podporu přístupu ke znalostem.” (Hewlett Foundation, 2015). Na základě různých definic můžeme říci, že termín otevřené vzdělávací zdroje je používán jako označení pro volně přístupné zdroje, často v digitálním formátu, které jsou dostupné pod licencí, jež umožňuje jejich využívání a další šíření, popř. modifikaci.\n\n\"V tomto článku jsou použity části textu (Otevřený přístup ke znalostem, Vznik Otevřených vzdělávacích zdrojů, Definice a principy) z publikace Otevřené vzdělávací zdroje: podpora tvůrcům otevřených vzdělávacích materiálů plné verze citací v textu jsou v této publikaci.\"\n\n"}
{"id": "65724", "url": "https://cs.wikipedia.org/wiki?curid=65724", "title": "Kniha o Kosti", "text": "Kniha o Kosti\n\nKniha o Kosti je třídílná historická monografie o kosteckém panství, jejíž první díl vydal historik Josef Pekař vlastním nákladem roku 1910. Je patrně čtenářsky nejoblíbenějším Pekařovým dílem. Podklady pro knihu čerpal autor z archivu rodu Černínů v Jindřichově Hradci, který měl možnost zkoumat už od roku 1900. Na knize začal pracovat v roce 1908.\n\nPrvní díl popisuje dějiny Kostecka v období od roku 1637, kdy Černínové Kost koupili, až zhruba do poloviny 19. století.\n\nDruhý díl se věnuje podrobně ekonomickým vztahům společnosti 17. – 19. století a jejich konkrétního odrazu na Kostecku.\n\nTřetí díl, podrobněji rozebírající některé události na kosteckém panství, autor nedokončil. Rukopis byl uchován v archivu a zveřejněn poprvé až ve vydání knihy z roku 1998 (ISBN 80-902353-3-6).\n"}
{"id": "65726", "url": "https://cs.wikipedia.org/wiki?curid=65726", "title": "Slovenská demokratická a kresťanská únia – Demokratická strana", "text": "Slovenská demokratická a kresťanská únia – Demokratická strana\n\nSlovenská demokratická a kresťanská únia – Demokratická strana (zkratka SDKÚ-DS, ) je slovenská mimoparlamentní politická strana. V letech 2000–2006 a 2010–2012 byla vládní stranou, v čele jejích koaličních vlád se postupně vystřídali Mikuláš Dzurinda a Iveta Radičová. Strana v současné době čeká na volbu předsedy.\n\n\nPo odchodu Ivana Šimka a Zuzany Martinákové byli na kongrese v roce 2004 do vedení jmenováni místopředsedové Pavol Kubovič, Pavol Prokopovič, Juraj Liška, Ivan Mikloš, Eduard Kukan a Milan Hort.\n\nNa kongresu v roce 2006 zvolili delegáti do vedení strany za předsedu Mikuláše Dzurindu a na pozice místopředsedů Eduarda Kukana, Ivana Mikloše, Milana Horta, Ivetu Radičovou a Pavla Kuboviče.\n\nV květnu 2012 bylo zvoleno nové vedení, předsedou strany se stal hejtman Bratislavského kraje Pavol Frešo.\n\nStrana vznikla pod původním názvem Slovenská demokratická a křesťanská unie v roce 2000. Založil ji Mikuláš Dzurinda (který byl jejím předsedou až do roku 2012). Strana vznikla poté, co Dzurinda spolu s některými ministry tehdejší vlády odmítl vystoupit z účelově vytvořené volební strany Slovenská demokratická koalice (SDK) a vrátit se podle původní dohody do stran, které ji předtím vytvořily. Spolu s Mikulášem Dzurindou vstoupilo do SDKÚ více politiků z SDK – část členů byla původně z KDH (Mikuláš Dzurinda), část z bývalé DÚ (Eduard Kukan) a část z bývalé DS (Ivan Mikloš). Strana byla zaregistrována na Ministerstvu vnitra SR 18. února 2000. V srpnu 2000 se strana sloučila s Demokratickou unii.\n\nSDKÚ konstatovala, že se nemíní etablovat v současném parlamentu, zavazuje se však podporovat vládu a převzít odpovědnost za činnost sedmi členů kabinetu za SDKÚ. V nadcházejících parlamentních volbách chce získat tolik hlasů, aby mohla vést jednání o sestavení vlády. Krátce před parlamentními volbami v roce 2002 SDKÚ nečekaně uzavřela dohodu o spolupráci s Demokratickou stranou. V parlamentních volbách v roce 2002 SDKÚ získala 15,09% hlasů a 28 mandátů, skončila na druhém místě a spolu s SMK, KDH a ANO vytvořila vládu a společně tak tato koalice začala politiku reforem.\n\n8. října 2002 podepsali koaliční smlouvu předseda SDKÚ Mikuláš Dzurinda, předseda SMK Béla Bugár, předseda KDH Pavol Hrušovský a předseda ANO Pavol Rusko a 16. října jmenoval prezident Rudolf Schuster novou vládu pod vedením staronového premiéra Mikuláše Dzurindy. Strana byla součástí koalice, která prosadila zásadní ekonomické reformy. Strana získala ministerstvo obrany, financí, dopravy, sociálních věcí a rodiny a ministerstvo zahraničí. Ve vztahu k vývoji ve straně byl podstatný pozdější rozpor premiéra s Ivanem Šimkem a kauza \"skupinka\". 8. prosince 2003 vystoupila z strany platforma kolem Ivana Šimka (celkem sedm poslanců včetně Zuzany Martinákové). Tato skupina poslanců později založila stranu Svobodné fórum. Do klubu později přibyl Jozef Banas (původně ANO).\n\nV roce 2004 strana prohrála souboj o prezidentské křeslo když Eduard Kukan nepostoupil do druhého kola. V červnu 2004 strana získala nejvíce hlasů v prvních volbách do Evropského parlamentu na Slovensku. 22. května 2004 delegáti kongresu SDKÚ v Bratislavě zvolili za nové místopředsedy strany Pavla Kuboviče, Pavla Prokopoviče a Juraje Lišku. Vedle uvedené trojice ve funkcích zůstali Ivan Mikloš, Eduard Kukan a Milan Hort. Od 21. ledna 2006 se strana sloučila s menší Demokratickou stranou a používá tak dnešní název SDKÚ-DS. Na začátku února 2006 z vládní koalice odešlo KDH po sporu s SDKÚ. Na Slovensku se následně konaly předčasné volby.\n\nStrana se ve volebním období výrazně přičinila o úspěchy v zahraniční politice – vstup do Severoatlantické aliance a Evropské unie v roce 2004.\n\nV parlamentních volbách v roce 2006 strana získala 18,35% a 31 mandátů, skončila na druhém místě a přešla do opozice. Nejvíce preferenčních hlasů získala Iveta Radičová (205 538) následovaná Ivanem Miklošem (199 801) a Mikulášem Dzurindou (165 729).\n\nV září 2008 SDKÚ vypracovala dokument \"Slovensko má na víc - program SDKÚ-DS\" jako programovou alternativu vlády Roberta Fica.\n\nV roce 2009 strana prohrála souboj o prezidentské křeslo, jelikož její kandidátka Iveta Radičová prohrála ve druhém kole s Ivanem Gašparovičem. V červnu 2009 strana získala 16,98% a 2 mandáty v druhých volbách do Evropského parlamentu na Slovensku.\n\nV únoru 2010, po zveřejnění kauzy financování strany, se vzdal Mikuláš Dzurinda postu volebního lídra a v primárních volbách následně vyhrála (v souboji s Ivanem Miklošem) Iveta Radičová.\n\nVítězem voleb v roce 2010 se stala dosavadní vládní strana SMER - sociálna demokracia se ziskem 34,8 %, parlamentní většinou však disponovali středopravé strany Slovenská demokratická a kresťanská únia – Demokratická strana (15,4 %), Sloboda a Solidarita (12,1 %), Kresťanskodemokratické hnutie (8,5 %) a Most-Híd (8,1 %). Dohromady tak disponovali 79 mandáty a mohli vytvořit koaliční vládu v čele s Ivetou Radičovou z SDKÚ-DS.\n\nVítězem voleb v roce 2012 se opět stal SMER - sociálna demokracia, tentokrát již se ziskem 44,41 % a mohl tak disponovat parlamentní většinou bez přizvání další strany do koalice. SDKÚ-DS získala pouze 6,09 %, a přesunula se tak do opozice.\n\nVítězem voleb v roce 2016 se znovu stal SMER - sociálna demokracia Roberta Fica, ovšem s podstatně nižším ziskem než v předchozích letech – 28,8%. SDKÚ-DS získala pouze 0,26 %, a nedostala se tak ani do parlamentu.\n\n\nVolební výsledky z voleb do Národní rady SR a Evropského parlamentu, ve kterých se zúčastnila strana SDKÚ, respektive SDKÚ-DS.\n\nVolební preference strany v procentech podle Statistického úřadu SR. Tučně vyznačené preference znamenají překročení hranice 5% potřebné na vstup do parlamentu.\n\nPodle oficiálních údajů měla strana k 31. prosinci 2007 7 274 členů.\n\n"}
{"id": "65731", "url": "https://cs.wikipedia.org/wiki?curid=65731", "title": "Metropolitní Francie", "text": "Metropolitní Francie\n\nMetropolitní Francie (ve francouzštině \"la France métropolitaine\" či zkráceně \"la Métropole\") je pojem, kterým bývá nazývána evropská část Francie (tedy včetně Korsiky, která neleží na evropském kontinentě).\n\nNa Korsice označují zbylou evropskou část Francie jako kontinentální Francii (\"la France continentale\") nebo zjednodušeně \"le Continent\".\n\nFrancouzská republika se skládá též z mimoevropských území, která bývají souhrnně označována jako Zámořská Francie (\"la France d'outre-mer\"). Jedná se o pět zámořských regionů skládajících se vždy jen z jednoho stejnojmenného départmentu (\"régions d'outre-mer\" a \"départements d'outre-mer\"), kterými jsou Guadeloupe, Guyane, Martinique, Mayotte a Réunion. Dále jsou to tzv. zámořská společenství (\"Collectivités d'outre-mer\"), mezi něž patří Francouzská Polynésie, Saint Pierre a Miquelon, Svatý Bartoloměj, Svatý Martin, Wallis a Futuna. Speciální postavení pak mají Nová Kaledonie, Francouzská jižní a antarktická území a Clippertonův ostrov.\n"}
{"id": "65733", "url": "https://cs.wikipedia.org/wiki?curid=65733", "title": "Métropole", "text": "Métropole\n\nMétropole je ve Francii forma užší spolupráce mezi obcemi a městskými společenstvími na území, které musí mít alespoň 500 000 obyvatel. Tato meziměstská spolupráce vychází ze zákona o reformě územních společenství č. 2010-1563 ze 16. prosince 2010. Métropole se liší od klasických obecních (městských) společenství (communauté urbaine nebo communauté d'agglomération) tím, že vykonává nejen samosprávu delegovanou na ní členskými obcemi, ale zároveň má kompetence státní správy, které obvykle náleží departementům či regionům. Jako první byla k 1. 1. 2012 zřízena Métropole Nice Côte d'Azur pro aglomeraci města Nice. Od 1. 1. 2015 existují Communauté urbaine de Toulouse Métropole (Toulouse), Métropole Européenne de Lille (Lille), Communauté urbaine de Bordeaux (Bordeaux), Nantes Métropole (Nantes), Strasbourg Eurométropole (Štrasburk), Rennes Métropole (Rennes), Communauté d'agglomération Rouen-Elbeuf-Austreberthe (Rouen), Communauté d'agglomération Grenoble Alpes Métropole (Grenoble), Communauté d'agglomération Montpellier Agglomération (Montpellier) a Brest métropole océane (Brest), které nahradily dosavadní společenství. Další přibyla 1. 1. 2015 – Métropole de Lyon, která však nemá status meziměstského společenství, ale \"collectivité territoriale\" s volenou radou. 1. ledna 2016 vznikly Métropole d'Aix-Marseille-Provence a Métropole du Grand Paris, obě se zvláštním statusem.\n\nNa rozdíl od městských společenství a veřejných institucí mohou být na métropole přeneseny pouze ty pravomoci, které stanovuje zákon. Instituce, které delegovaly některé ze svých pravomocí na métropole, již v těchto v těchto oblastech nemohou působit.\n\nZe samosprávy obcí mohou být na métropole přeneseny:\n\nZ úrovně departementů mohou být přeneseny kompetence:\n\nZ úrovně regionů mohou být přeneseny kompetence:\n\nZe státní úrovně mohou být přeneseny kompetence týkající se velkých podniků a zařízení.\n\nPodle studie o dopadu zákona o reformě územních společenství připadalo k 1. 1. 2009 do úvahy osm francouzských společenství, která mají přes 500 000 obyvatel a mohou se přetvořit v \"métropole\":\n\nS ohledem na demografický vývoj připadají do úvahy též společenství:\n\nOblast Paříže má v rámci Francie specifické postavení, které je řešeno systémem \"Grand Paris\".\n\n\n"}
{"id": "65740", "url": "https://cs.wikipedia.org/wiki?curid=65740", "title": "Alenia Aeronautica", "text": "Alenia Aeronautica\n\nAlenia Aeronautica (předtím Aeritalia) byla italská společnost zabývající se vývojem a výrobou letadel. Původním vlastníkem Aeritalie byl FIAT. Alenia Aeronautica byla dceřinou společností firmy Finmeccanica. V roce 2012 byla spojena s dosud samostatnou společností Aermacchi (od r. 2003 také součástí skupiny Finmeccanica) do Alenia Aermacchi, a od roku 2016 byla většina jejích aktivit, v rámci celkové reorganizace Finmeccanicy, převedena pod novou firmu, od ledna 2017 pod názvem Leonardo Aeronautics. \nHlavní již vyráběné typy letounů si nadále ponechaly původní značku Alenia Aermacchi.\n\nAlenia je jedním z členů konsorcií AMX International vyrábějící bitevní letouny AMX, Eurofighter GmbH, výrobce letounů Eurofighter, Panavia Aircraft GmbH vyrábějící Panavia Tornado a také ATR, produkující dopravní stroje ATR 42 a ATR 72. Alenia vyrábí komponenty mnoha civilních letadel, včetně typů společností Boeing a Airbus.\n\n"}
{"id": "65741", "url": "https://cs.wikipedia.org/wiki?curid=65741", "title": "Aeritalia", "text": "Aeritalia\n\nAeritalia byl italský kosmický a letecký výrobce, vzniklý v roce 1969 sloučením společností Aerfer a Fiat Aviazione. Zanikl v roce 1990 sloučením se společností Selenia, další dceřinou společností skupiny Finmeccanica působící v oblasti letecké a zbrojní výroby, do Alenia Aeronautica.\n\nSpolečnost Aeritalia vznikla v roce 1969 sloučením společností Aerfer a Fiat Aviazione, letecké divize koncernu Fiat. Toto spojení dalo vzniknout jednomu z klíčových představitelů italského leteckého a kosmického průmyslu, a umožnilo podílet se na významných evropských leteckých projektech, jakými byly útočný letoun Panavia Tornado, dopravní ATR 42 a mezinárodní projekt bitevního letounu AMX International AMX. Aeritalia byla také vývojovým partnerem projektu Boeing 767. Sloučením se společností Selenia vznikla v roce 1990 nástupnická Alenia Aeronautica.\n\n"}
{"id": "65746", "url": "https://cs.wikipedia.org/wiki?curid=65746", "title": "Bitva u Oudenaarde", "text": "Bitva u Oudenaarde\n\nBitva u Oudenaarde (11. červenec 1708) představuje jednu z nejvýznamnějších bitev válek o dědictví španělské. Marlborough s Evženem Savojským v ní připravili drtivou porážku francouzské armádě vedené vévodou Burgundským a vévodou z Vendôme. \n\nBitva je považována za velmi neobvyklou (vzhledem ke své době), protože obě armády se srazily v podstatě za pochodu, tj. zcela nesešikované, bojovaly od počátku z části „naslepo“ a následně došlo k roztažení sil obou vojsk do neobvyklé šíře. K úspěchu protifrancouzské aliance velmi přispěl fakt, že \"Princové dvojčata\" jednak lépe pochopili zákonitosti tohoto neobvyklého boje a lépe se zorientovali v nastalém zmatku, jednak projevili hluboké vzájemné porozumění a dokonalou spolupráci. Evžen Savojský (který původně neměl žádné vlastní jednotky a převzal velení nad částí Marlboroughových vojsk) na sebe po dlouhou dobu poutal nepřítele v blízkosti řeky Šeldy a umožnil Marlboroughovi provést obchvatný manévr a rozdrtit francouzské pravé křídlo. \n\nFrancouzské straně naopak velice uškodilo, že nezkušený a nepříliš schopný vévoda Burgundský (později známý jako \"Malý dauphin\") nerespektoval rady ani pokyny vévody z Vendôme a oba vojevůdci si činili každý podle svého, s minimálními ohledy na toho druhého. Výsledkem bylo, že patrně pouze noc zachránila jejich armádu před naprostým zničením. Marlborough po bitvě napsal své ženě: \"Věřím, že kdybychom měli štěstí a získali 2 hodiny denního světla navíc, mohli jsme dnes vyhrát celou válku\".\n\n"}
{"id": "65747", "url": "https://cs.wikipedia.org/wiki?curid=65747", "title": "Pacht", "text": "Pacht\n\nPacht (z lat. \"pactum\", smlouva) je právní institut občanského práva a druh závazku z právních jednání spočívající v přenechání věci jinému. Právním titulem je pachtovní smlouva, kterou propachtovatel přenechává pachtýři věc k užívání a požívání. Pachtýř se smlouvou zavazuje platit za přenechání věci pachtovné či poskytnout poměrnou část výnosu věci, případně je možná kombinace obojího (poměrná část výnosu a peněžité plnění).\n\nOproti nájmu se pacht liší možností věc nejen užívat (lat. \"utendi\"), ale i požívat (lat. \"fruendi\"). Předmětem pachtu může být jen věc přinášející za pachtýřovo vlastní přičinění výnos; plody naturální nebo civilní.\n\nPachtýři (i když většinou označovaní jako kolónové) se objevovali již v antickém Římě. V minulosti se pachtem označoval časově vymezený pronájem zemědělské půdy a zemědělských objektů, který se začal užívat koncem středověku (šlo tedy o pronájem celého hospodářství). Zemědělec, který je měl pronajaté, se nazýval \"pachtýř\" a odváděl za pronajatou půdu finanční prostředky, tzv. \"pachtovné\", případně část úrody (tzv. \"podílný pacht\").\n\nJako pachtýři byli za první republiky označováni i podnikatelé, jimž držitel koncese k provozování periodické autobusové dopravy umožnil provozovat linku jeho jménem (viz například dopravce JAS).\n\nPodle původního občanského zákoníku z roku 1964 pacht upraven nebyl. Nový občanský zákoník s účinností od roku 2014 pacht nově vyděluje z nájmu a upravuje v § 2332–2357.\n\nPacht se od nájmu odlišuje tím, že kromě práva užívat obsahuje ještě navíc právo požívat věc, tudíž brát z ní užitky. Například pachtýř má právo v propachtované zahradě sklízet vypěstované ovoce a zeleninu („brát z ní užitky“), kdežto nájemce nikoliv. V případě, že je propachtovaná věc uvedena ve veřejném seznamu (např. v katastru nemovitostí), je možno, se souhlasem vlastníka věci, do něho zapsat i pachtovní právo ().\n\nKromě této obecné úpravy je zvláště regulován zemědělský pacht, jde-li o zemědělský nebo lesní pozemek, a pacht závodu (podniku).\n\nPachtovní smlouvou přenechává \"propachtovatel\" určitou věc k dočasnému užívání a požívání \"pachtýři\", který se o ni stará s péčí řádného hospodáře. Za její užívání a požívání platí buď dohodnuté \"pachtovné\", nebo poměrnou část výnosu z věci, případně je možná kombinace obojího (poměrná část výnosu a peněžité plnění).\n\nVýnos i při správném hospodaření může být proměnlivý, zapříčiněný vlivy ekonomickými či přírodními. Toto riziko lze krýt pojištěním; lze též sjednat výši pachtovného v závislosti na objemu výnosu.\n\nPři porušení smlouvy ze strany pachtýře (propachtování či přenechání věci k užívání jinému, změna hospodářského určení věci či způsobu jejího užívání nebo požívání aniž by k tomu dal propachtovatel svolení), má propachtovatel právo vypovědět sjednaný pacht bez výpovědní doby ().\n\nPropachtovatel je oprávněn na propachtované věci provádět různá opatření, která mohou mít pozitivní nebo negativní vliv na pachtýřovy výnosy. V případě nižšího výnosu v důsledku těchto opatření propachtovatel nahradí pachtýři vzniklé ztráty. Naopak v případě možného zvýšení výnosu díky provedeným opatřením je propachtovatel oprávněn zvýšit pachtovné ().\n\nV případě poklesu výnosu pod polovinu běžného výnosu v důsledku vady na věci, kterou měl bez zbytečného odkladu odstranit propachtovatel, náleží pachtýři právo na slevu z pachtovného. Pokud pachtýř vadu odstraní sám, má právo na uhrazení výloh. Dojde-li v důsledku vady k zásadnímu ztížení požívání propachtované věci a tím dosažení velmi slabého výnosu, má pachtýř právo na prominutí pachtovného, příp. na vypovězení pachtu bez výpovědní doby ().\n\nPacht sjednaný na dobu minimálně tří let lze po výzvě jedné strany alespoň šest měsíců před uplynutím sjednané doby, hodlá-li druhá strana v pachtu pokračovat a vyjádření souhlasu druhé strany do tří měsíců od doručení výzvy, prodloužit o dobu na kterou byl pacht sjednán. Pacht ujednaný na neurčitou dobu lze vypovědět šest měsíců před koncem pachtovního (kalendářního) roku, u zemědělského pachtu se jedná o období od 1. října do 30. září následujícího roku. Pokud nevrátí pachtýř propachtovanou věc při sjednaném skončení pachtu, propachtovateli náleží pachtovné jako by pacht trval celý rok ().\n\nPodle lze použít pro pacht přiměřeně ustanovení o nájmu, jelikož některé rysy mají společné.\n\nInventářem je míněn soubor převážně movitých věcí, které slouží k užívání a řádnému obhospodařování hlavní věci.\n\nPropachtovatel jej po vzájemné dohodě přenechává pachtýři zároveň s propachtovanou věcí. Podle uvážení obou stran je vhodné a přínosné, ne však povinné provést soupis jednotlivých položek inventáře jak při předání, tak při vrácení věci. Pachtýř inventář s péčí řádného hospodáře zachovává, obnovuje (zejména jedná-li se v případě zemědělského pachtu o živá zvířata) a modernizuje.\n\nPři ukončení pachtu předá pachtýř inventář propachtovateli, případný rozdíl se vyrovná v penězích. Propachtovatel není povinen převzít nadbytečnou nebo cenově nepřiměřenou položku inventáře pořízenou pachtýřem, v tom případě vlastnické právo k této položce nabývá pachtýř. Inventář lze také pachtýřem od propachtovatele odkoupit a při skončení pachtu jej naopak odkoupí propachtovatel od pachtýře.\n\nPokud má pachtýř vůči propachtovateli pohledávky, na věcech v inventáři vázne zástavní právo. To se neuplatní v případě, že propachtovatel poskytne pachtýři jinou jistotu ().\n\nUstanovení o zemědělském pachtu se aplikuje, je-li propachtován zemědělský nebo lesní pozemek, při propachtování farmy nebo lesního závodu se použije zároveň také ustanovení o pachtu závodu.\n\nPokud je pacht sjednán na období delší dvou let a pokud smlouva není uzavřena písemně, považuje se za ujednaný na dobu neurčitou. Pachtovné se platí zpětně jednou za rok se splatností 1. října. Pacht sjednaný na dobu neurčitou je možno vypovědět v dvanáctiměsíční výpovědní lhůtě.\n\nV případě, že se pachtýř stane ze zdravotních příčin nezpůsobilým k hospodaření na propachtovaném pozemku, má právo pacht vypovědět v tříměsíční výpovědní době i tehdy byl-li pacht sjednán na dobu určitou.\n\nV případě pachtýřova úmrtí má jeho dědic právo pacht vypovědět v tříměsíční výpovědní době i přes sjednání pachtu na dobu určitou s podmínkou, že výpověď musí podat do šesti měsíců od data pachtýřovy smrti ().\n\nPropachtováním závodu se pachtýř zavazuje užívat a požívat jej takovým způsobem a v takovém rozsahu, který je potřebný k jeho řádnému provozování. Pachtýř může předmět činnosti provozované v závodu změnit pouze za podmínky, že toto bylo výslovně ujednáno. Pacht závodu se považuje za převedení činnosti zaměstnavatele – z propachtovatele na pachtýře ().\n\nPokud je pachtýř zapsán ve veřejném seznamu, zveřejněním údaje, že uložil doklad o pachtu závodu do sbírky veřejných listin, nabývá právo k závodu. V případě, že pachtýř není zapsán do veřejného seznamu, nabývá právo k závodu ode dne účinnosti smlouvy (). Je zakázáno převedení na pachtýře těch práv, u kterých to vylučuje smlouva, jíž bylo právo průmyslového nebo jiného duševního vlastnictví propachtovateli poskytnuto, nebo je-li to vyloučeno povahou takového práva ().\n\nPropachtováním závodu přejímá na sebe pachtýř pohledávky a dluhy, které souvisí s provozem závodu. Dluhy však přejímá jen ty, o nichž věděl nebo jejichž existenci musel logicky předpokládat. V případě neudělení souhlasu věřitele k převzetí dluhu pachtýřem za splnění pohledávek ručí propachtovatel.\n\nPropachtovatel má povinnost bez zbytečného odkladu oznámit svým věřitelům a dlužníkům, jejichž pohledávky a dluhy pachtýř převzal s pachtem závodu, že závod propachtoval (). \n\nJe možno o předání závodu pořídit zápis, ve kterém strany uvedou soupis všeho, co propachtovaný závod zahrnuje a co se pachtýři předává a též i toho, co chybí, i když to jinak podle smlouvy nebo účetních záznamů závod spoluvytváří. Propachtovatel je povinen nejpozději v zápisu upozornit pachtýře na vady předmětu pachtu, o kterých ví nebo by měl a mohl vědět.  Není-li v zápisu uvedena věc náležející k závodu, pachtýř k ní nabývá požívací právo spolu s požívacím právem k závodu. Není-li v zápise uveden dluh, je přičten pachtýři, pokud musel jeho existenci přinejmenším rozumně předpokládat ().\n\nPokud by se pachtem zhoršila dobytnost pohledávky, má věřitel propachtovatele, jenž s pachtem nesouhlasil, právo domáhat se rozhodnutí soudu, že je pacht vůči němu neúčinný. Toto právo zaniká, není-li uplatněno věřitelem do jednoho měsíce ode dne, kdy se o pachtu dozvěděl, nejdéle však do tří měsíců ode dne účinnosti smlouvy (). Dnem zániku pachtu přejímá propachtovatel pohledávky a dluhy, které náleží k závodu. Z dluhů propachtovatel přebírá jen ty, o kterých věděl nebo alespoň jejich existenci musel logicky předpokládat. V případě neudělení věřitelova souhlasu k převzetí dluhu propachtovatelem, za jeho splnění ručí pachtýř. Pachtýř má povinnost bez zbytečného odkladu oznámit svým věřitelům a dlužníkům, jejichž pohledávky a dluhy pachtem závodu nabyl, že pacht zanikl ().\n\n"}
{"id": "65753", "url": "https://cs.wikipedia.org/wiki?curid=65753", "title": "Markionismus", "text": "Markionismus\n\nMarkionismus či marcionismus je dualistický věroučný systém, který vytvořil Markión ze Sinopé v Římě kolem roku 144. Markionismus je jednou z prvních křesťanských herezí, která se vyznačovala zvláště popřením židovských (starozákonních) kořenů církve; Markión učil, že stvoření je dílem demiurga, zlého boha. Proti Markiónovu učení se zvedla vlna nesouhlasu ze strany představitelů církve, kteří proti markionitům sepsali nejeden polemický spis, avšak z pera samého Markióna se žádný spis nedochoval.\n\nCírkevní organizace založená Markiónem má svůj počátek v exkomunikaci Markióna římskou církví kolem roku 144. K jejímu založení Markión užil svého majetku a markionitské komunity se záhy rozšířily po celé římské říši. Markionité přetrvali na Západě dalších 300 let, Markiónovy ideje lze však nalézt v mnoha dalších heretických hnutích celých církevních dějin. Na Východě, zvláště mimo hranice Římské říše se markionismus později sblížil s manicheismem; obě dvě nauky charakterizuje silný dualismus. Markiónovské komunity však přetrvaly místně až do 16. století.\n\n\n"}
{"id": "65757", "url": "https://cs.wikipedia.org/wiki?curid=65757", "title": "Biologická zbraň", "text": "Biologická zbraň\n\nBiologická zbraň je zbraň založená na principu nějakého organismu (nejčastěji patogenu) nebo jím produkované látky (nejčastěji toxinu), jejichž cílem je nejčastěji přímo člověk, u něhož má vyvolat chorobný stav (infekční onemocnění či otravu jejímž přímým následkem je jeho významné oslabení či smrt).\n\nV širším slova smyslu lze za biologické zbraně považovat i mikroorganismy rychle znehodnocující fosilní paliva, patogeny likvidující plodiny a dobytek a vyvolávající tak hladomor atd.\n\nBiologické zbraně se počítají mezi zbraně hromadného ničení a jejich vývoj, výroba a skladování jsou celosvětově zakázány.\n\nPro výrobu biologické zbraně lze samozřejmě použít jakýkoliv patogen způsobující dostatečně závažné infekční onemocnění. U každého patogenu se vždy zvažovala následující kritéria:\n\n\nS ohledem na tato kritéria se patrně nejvíce se zvažovalo a zkoumalo použití černých neštovic, anthraxu a eboly.\n\nMezi nejznámější bakteriální původce nákaz, které je možné snadno zneužít jako biologickou zbraň, patří Yersinia pestis – původce moru, Bacillus anthracis – původce anthraxu (sněti slezinné), Francisella tularensis – původce tularémie (zaječí nemoci), Neisseria meningitidis – původce meningitidy (zánětu mozkových blan), Salmonella typhi – původce břišního tyfu, Vibrio cholerae – původce cholery, Shigella dysenteriae – původce bacilární úplavice, Ricketsia prowazeki – původce skvrnitého tyfu a Coxiella burnetti – původce Q horečky.\n\nMezi nejznámější virové původce nákaz, které je možné snadno zneužít jako biologickou zbraň, patří virus pravých neštovic, chřipky v jeho smrtonosnějších mutacích, dále rozsáhlá skupina virů, které způsobují tzv. virové hemoragické horečky (krvácivé), mezi něž patří Ebola, Marburg, Lassa, dengue a celá skupina virů, které na člověka přenášejí členovci, jako je virus klíšťové encefalitidy a virus žluté zimnice. Do jisté míry je potenciálně využitelnou biologickou zbraní i virus HIV, pokud by byl nalezen způsob, jak jej efektivně rozšířit.\n\nMezi nejznámější původce nákaz způsobených prvoky a zneužitelných jako biologická zbraň patří původce malárie (rod \"Plasmodium\") a různé měňavky (améby), jako \"Entamoeba histolytica\" (měňavka úplavičná, původce amébového průjmu) a \"Naegleria fowleri\" (původce amébové meningitidy).\n\nMezi nejznámější toxické produkty mikroorganismů zneužitelné jako biologická zbraň patří botulotoxin produkovaný baktérií \"Clostridium botulinum\" a aflatoxin produkovaný plísní \"Aspergillus flavus\". Do této skupiny se dá zařadit i ricin, který však není produktem mikroorganismu, nýbrž rostliny.\n\nPrimitivní biologické zbraně byly používány již v hluboké minulosti. Ze starověku pochází popis historika Straba o masakru Pompeiových vojáků omámených medem kavkazských včel na území dnešního severního Turecka. Povstalci nastražili vojákům do cesty plástve medu nasbíraného na rhododendronech, který obsahoval neurotoxin (grayanotoxin, rhodotoxin). Později například Mongolové vrhali katapulty mrtvoly do obléhaných měst, aby podpořili vznik epidemií, což napomohlo ve 14. století k rozšíření Černé smrti do Evropy. Husité prý bombardovali Karlštejn bečkami s výkaly. Španělé a Britové (během Pontiacova povstání) dávali darem indiánům přikrývky infikované neštovicemi. Indiáni neměli proti evropským nemocem vytvořenou imunitu, a proto velice rychle vymíraly celé kmeny. Rudá armáda je podezřívána z použití biologických zbraní ve druhé světové válce (mluví se hlavně o tularémii neboli tzv. zaječí nemoci, jde však o značně spekulativní úvahy). \n\nJaponské císařství biologické zbraně v Číně prokazatelně používalo. Zvláštní japonská jednotka 731, která byla umístěna v Mandžusku, vyvíjela biologické zbraně a testovala je na zajatcích. Při tažení v Číně použila Japonská císařská armáda proti civilnímu obyvatelstvu biologické zbraně, například antrax nebo dýmějový mor, kterými se nakazily statisíce Číňanů.\n\nVe 20. století už biologické zbraně vyráběla celá řada států. Zároveň zesílily obavy, že by se případná biologická válka mohla vymknout kontrole a přerůst hranice původního konfliktu, což vedlo k tomu, že začaly být vyvíjeny usilovné snahy po absolutním zákazu těchto zbraní.\n\nVývoj, výroba a skladování biologických zbraní je od 26. března 1975 zakázána tzv. Konvencí o biologických zbraních (podepsána v Moskvě 10. dubna 1972).\nPo zákazu Konvencí o biologických zbraních pokračoval ve výzkumu a výrobě biologických zbraní hlavně Sovětský svaz.\nZa sovětský program biologických zbraní byla odpovědná 15. správa KGB, která v době vrcholící studené války kontrolovala nesmírně rozsáhlou síť výzkumných a výrobních zařízení organizovaných a před západními rozvědkami skrytých převážně pod oficiální záštitou státního podniku Biopreparát.\nPředpokládá se, že po zhroucení Sovětského svazu byl celý program (až na několik výzkumných zařízení) pozastaven a důkazy o jeho existenci zničeny. Na jeho minulou slávu tak lze usuzovat jen ze svědectví vědců, kteří v něm pracovali a později emigrovali na západ (jako je Kanatžan Alibekov a jiní) nebo nepřímo pomocí západními rozvědkami zaznamenaných incidentů (jako je Sverdlovský incident a řada dalších důkazů).\n\nZa technologickou špičku ve vývoji biologických zbraní lze podle tohoto svědectví považovat snahu o kombinovanou biologickou zbraň, kdy je cílová skupina infikována závažnou nemocí, ale pod těmito krycími příznaky se vyvíjí jiné onemocnění, které už nebude včas zachyceno a vyléčeno.\n\nZ dalších států, které jsou podezřelé z organizace programů výzkumu a výroby biologických zbraní, nelze opomenout Irák, Írán, Severní Koreu, Čínu a Libyi. Porušování se má za prokázané také v případě Rhodesie (dnes Zimbabwe) ze strany tamní vlády proti bouřícím se černochům (minimálně anthrax). Další neprokazatelná a nepodložená tvrzení obviňují z porušování této konvence USA a současnou Ruskou federaci.\n\nO biologické zbraně se zajímaly nejen vlády, ale i soukromé organizace, zejména sekty. Mezi nejzajímavější příklady patří sekta Rajneeshees, jejíž členové v roce 1984 v městě Dallas ve státu Oregon kontaminovali salátové bary bakteriemi salmonely, aby ovlivnili výsledek místních voleb, a sekta Óm šinrikjó (Nejvyšší pravda), která před svým úspěšným útokem sarinem v tokijském metru podnikla několik neúspěšných pokusů o útok pomocí biologických zbraní.\n\nV současnosti hrozí použití biologických zbraní ze strany mezinárodních teroristů, kteří mohou snadno použít stále dostupnějších biotechnologií, aby vyrobili dostatečné množství účinné biologické zbraně a použili ji k dosažení svých cílů - hovoří se o tzv. bioterorismu.\n\n\n"}
{"id": "65758", "url": "https://cs.wikipedia.org/wiki?curid=65758", "title": "Sedmihradsko", "text": "Sedmihradsko\n\nSedmihradsko, známé také jako Transylvánie ( nebo , , ) je historická země rozkládající se v dnešním Rumunsku.\n\nVe starověku území dnešního Rumunska obývali Dákové; v místech dnešního města Hunedoara stálo dácké středisko Sarmizegetusa. Po roce 100 byl dácký král Decebalus poražen Trajánem a vítězní Římané v kraji vybudovali doly, silnice, několik sídlišť (\"Apulum\", dnes Alba Iulia; \"Napoca\", dnes Cluj-Napoca). Roku 271 získali území Vizigóti, později Hunové, resp. Avaři. Během stěhování národů tudy prošla výrazná vlna slovanské migrace.\n\nNa konci 10. století dobyli území Maďaři, kteří nad ním získali kontrolu roku 1003, kdy uherský král Štěpán I. podle legendy porazil zdejšího domácího knížete s titulem \"Gyula\". I nadále zde převažovalo Romanizované obyvatelstvo (předci Rumunů) a východ byl obýván Sékely. Od té doby bylo až do roku 1526 Sedmihradsko v rámci Uherského království autonomním knížectvím v čele s vojvodou.\n\nRoku 1211, nabídl Uherský Král, Ondřej II., území Burzenland Řádu německých Rytířů aby \"bojovali proti, dosud pohanským, Kumánským nájezdníkům a zalidnili deserta et inhabita zdejšího kraje\" výměnou za částečnou autonomii a možnost ražení mincí. Němečtí rytíři zahájili politiku zalidňování z Německa. Tito osadníci přicházeli převážně z Porýní a Vestfálska, ale i z Durynska a Bavorska, a začalo se jim říkat Sedmihradští Sasové. Osadníci se rozšířili na severovýchodě a jihu Sedmihradska a založili zde mj. města \"Kronstadt\" (Brașov), \"Schäßburg\" (Sighișoara) či \"Hermannstadt\" (Sibiu). Roku 1224 jim král Ondřej II. v listině Diploma Andreanum udělil řadu výsad a autonomii v čele se Sibiňským hrabětem. Obdobné výsady a autonomii získali i Sékelové, jimž vládl Sékelský hrabě. Sékelové a Sasové měli za úkol střežit zdejší úseky uherských hranic. Tato etnika zároveň tvořila dva ze tří zdejších politických národů - třetím byla zdejší maďarská šlechta, jíž zde vládl přímo sedmihradský vojvoda, který byl Sékelskému a Sibiňskému hraběti nadřízen jen v otázkách financí, mincovnictví, vojenství a společných sněmů. Naopak většinoví Rumuni byli v postavení nevolníků.\n\nRoku 1421 započaly nájezdy Turků do Sedmihradska z Valašska, proti nimž se postavili zdejší Sékelové a Sasové, ale byli přemoženi. Uherský a český král, moravský markrabě a římský císař Zikmund nebyl schopen včas reagovat, protože byl právě zainteresován v husitských válkách, zatímco sedmihradský kníže, jmenovaný uherským králem, byl zainteresován převážně v uherské politice; sedmihradské sněmy nebyly svolávány už desítky let a tak zde nebyl nikdo, kdo by koordinoval obranu Sedmihradska. Ve třicátých letech 15. století zde propukaly protesty a vzpoury maďarských a rumunských nevolníků. V důsledku snahy zdejší maďarské šlechty, Sasů a Sékelů potlačit tyto protesty a bránit Sedmihradsko před Turky, podepsali zástupci těchto tří privilegovaných skupin 2. února 1438 dohodu, jíž došlo k vytvoření tzv. Unie tří národů \"(Unio Trium Nationum)\". Tato unie pak hrála až do 19. století důležitou roli ve vnitřní politice Sedmihradska. V 15. století vynikl zdejší rodák Jan Hunyadi, který byl jedním z velitelů v bitvě u Varny (1444).\n\nPo bitvě u Moháče roku 1526 se Sedmihradsko v čele s Janem Zápolským stalo po dobytí Pešti roku 1541 samostatným knížectvím ve vazalském poměru k Osmanské říši, k němuž byla připojena i východní část vlastních Uher, na nějaký čas včetně východního Slovenska (tyto oblasti byly označovány jako Partium). V Sedmihradsku existovala náboženská svoboda. V následujícím 16. a 17. století hrálo úlohu důležitého nárazníkového pásma mezi impériem rakouských Habsburků a Osmanskou říší. V letech 1599–1600 bylo Sedmihradské knížectví spojeno v jeden stát s Valašskem a Moldávií pod vládou Michala Chrabrého.\n\nRoku 1699 získala Sedmihradsko Habsburská monarchie, v jejímž rámci tvořilo do roku 1848 autonomní korunní zemi, kterou 2. listopadu 1765 povýšila Marie Terezie na velkoknížectví. Zpočátku k němu náleželo i Partium, jehož poslední zbytky byly Uhersku navráceny roku 1860. Za revoluce v roce 1848 sepsali 15. května 1848 zdejší Rumuni petici, kterou požadovali zrovnoprávnění. Tomuto požadavku však nebylo vyhověno, naopak byl pod uherským nátlakem přijat zákon vyhlašující plné spojení Sedmihradska s Uherskem. Tento zákon však nakonec nebyl realizován a rakouská říšská ústava ze 4. března 1849 Sedmihradsko a Uhersko opět plně oddělila, přičemž Sedmihradsko a Uhersko přišly o své samosprávné instituce. Říjnovým diplomem byla roku 1860 obnovena autonomie obou korunních zemí, ale Sedmihradsko přišlo o zbytek Partia a zmenšilo se tím na 57 243 km². 1. července 1863 svolal císař František Josef I. do Sibině Sedmihradský sněm, na němž došlo ke zrovnoprávnění Rumunů.\n\nPo Rakousko-uherském vyrovnání 1867 se Sedmihradsko stalo částí Zalitavska v jehož rámci bylo znovuzačleněno do Uherska a spolu se zrušením jeho zemských institucí přestalo 20. června 1867 existovat jako územní jednotka. Zákonem z roku 1868 pak bylo jeho území nově rozděleno na 15 žup. Od devadesátých let 19. století zde uherská vláda započala s maďarizací.\n\nPo první světové válce se 1. prosince 1918 sešlo v Alba Iulii 1 228 členné Národní shromáždění sedmihradských a uherských Rumunů, vedené vůdci Sedmihradské rumunské národní strany a Sociálně demokratické strany, které vydalo rezoluci požadující sjednocení všech Rumunů v jednom státě, což poté schválili i zdejší Němci. 22. prosince 1918 se v Kluži proti tomu postavili zdejší Maďaři, kteří zde potvrdili svoji loajalitu Uhersku. Na základě Trianonské smlouvy připadlo Sedmihradsko, polovina Banátu a další území Rumunsku; tomu patří dodnes (s malou mezihrou v letech 1940–1945, kdy byla jeho severní část na nátlak Německa postoupena Maďarsku).\n\nO \"Sedmihradsku\" (resp. \"Transylvánii\") se dnes hovoří ve dvou významech:\n\nVětšina obyvatel jsou Rumuni (74,7 % v roce 2002), existuje zde však silná maďarská menšina (19,6 %), která přežila drastickou rumunizaci v průběhu 20. let a zejména po druhé světové válce za komunistické diktatury. Němci, kteří ještě v 19. století tvořili okolo 12 % obyvatel, zaujímají nyní pouze 0,7 %. Další výraznější menšinou jsou Romové (okolo 3 %).\n\nTransylvánie je také známá díky vlivu románu Drákula Brama Stokera, hrad Bran je populární turistický cíl, neboť v románu vylíčený Drákulův hrad se také nazýval Bran a opravdovému hradu se podobá. Podle Sedmihradska se pojmenovala švédská black metalová kapela Siebenbürgen.\n\n\n\n"}
{"id": "65785", "url": "https://cs.wikipedia.org/wiki?curid=65785", "title": "Wahhábismus", "text": "Wahhábismus\n\nWahhábismus (arabsky الوهابية) je sunnitská fundamentalistická forma islámu. Wahhábisté svou školu nazývají „salafíja“ (arabsky سلفي‎), přičemž pojem „wahhábismus“ je mnohdy chápán jako pejorativní. Wahhábisté sami sebe navíc vidí jako jediné nositele pravého nezkaženého islámu, přičemž vyznavači ostatních islámských škol jsou těmi radikálnějšími jedinci označováni za nevěřící. Tato škola je tak vrcholně nepluralitní. V minulosti byla tato škola propojena s dynastií Saúdů a Saúdskou Arábií.\n\n\"Wahhábismus\" označuje náboženskou doktrínu Muhammada ibn Abd al-Wahhába, jehož učení vznikalo v polovině 18. století. Termín \"wahhábismus\" začal být užíván ideovými odpůrci, wahhábisté sami sebe nazývali \"salafíja\".\n\nSalafíja apelovala na základní koncept islámu – muslimové by měli následovat příklad proroka Mohameda a řádně vedených předků (\"as-salaf-as-sálih)\". Ke zjednodušení problému nepřispívá, že muslimové jsou ve sporu, kdo je to řádně vedený předek, respektive nemohou se shodnout kolik generací po proroku Mohamedovi bylo \"řádně vedených\".\n\nSami Saúdští Arabové se v odkazu na svou interpretaci islámu téměř vždy nazývali dnes již poněkud archaickými výrazy \"muwahhidún\" (vyznavači jedinosti Boží), \"ahl as-sunna wa ´l-džamáa\" (lid sunny a společenství věřících), nebo prostě \"hanbalovci\" podle muže, který ve 9. století založil jednu ze čtyř právních škol islámu, která je dnes nejvíce rozšířená právě v Saúdské Arábii. V současnosti nejvíce upřednostňují výraz salafífún (salafisté).\n\nTato terminologie je pro salafisty velmi důležitá. Dodává jim pocit, že pouze oni jsou na správné cestě a všichni ostatní žijí v bludu. Hanlivý výraz wahhábíjún (wahhábité) jim dali až jejich ideoví odpůrci, snažící se zdůraznit nenáboženskou povahu jejich učení vytvořeného pouhým člověkem, podobně jako třeba v případě středověkého termínu „mohamedán“.\n\nPojem \"wahhábismus\" je dnes hojně nadužíván a postrádá i analytickou hodnotu, protože často slouží k popisování nesourodých názorových hnutí a jednotlivců napříč časem a prostorem. Mnohá hnutí a režimy označované tímto pojmem nemusí nezbytně s původním učením Abd al-Wahhába sdílet všechny teologické a právní názory. Jediným společným jmenovatelem těchto proudů je sklon k potlačování práv žen, militantnost, extremismus či přísná a doslovná interpretace textu Koránu a hadísů. V bývalých sovětských republikách je tak například nazýván každý, kdo se staví proti zavedenému statu quo.\n\nNa druhou stranu i pojem salafíja v sobě skrývá několik nástrah, protože v kontextu blízkovýchodních studií odkazuje k mnoha jevům. Raní salafisté, reprezentovaní zejména školou Egypťana Muhammada Abda (1849–1905), zastávali názor, že islám předků byl racionální a účelný. Návrat k islámským kořenům by měl proto vést k odstranění rituálních inovací a k ospravedlnění přeměny státních institucí v prostředí moderních podmínek. Abdo rovněž odmítal slepé následování příkladu předků bez důkladného prozkoumaní jejich náboženské argumentace. Jeho volání po „původním islámu“ bylo také mnohem více myšleno jako kritika zaostalosti ulamá (vrstva náboženských představitelů) než jako výzva k zavedení práva šaría.\n\nSalafisté z 20. století s ním sice sdílejí touhu zbavit islám nejrůznějších novodobých nánosů, ale odmítají jakoukoliv modernistickou dimenzi. Místo toho zdůrazňují nutnost svržení všech sekulárních režimů a jejich nahrazení islámskými státy založenými na šaríatském právu. Abdova salafíja je proto někdy v protikladu k saúdské „revivalistické“ označována jako „modernistická“.\n\nSložitost terminologie dále komplikuje fakt, že ani Saúdští Arabové se na významu těchto slov jednohlasně neshodují a vedou se kvůli tomu tuhé spory. Termín \"salafista\" tak může v současném kontextu odkazovat na kohokoliv, kdo – ať už oprávněně nebo ne – tvrdí, že jeho ideologie představuje návrat k původnímu poselství ze 7. století.\n\nDnešní salafisty spojuje především náboženské přesvědčení (\"aqída\"), které jim poskytuje metody aplikace náboženských zásad na současné otázky a problémy. Toto přesvědčení má společný základ v konceptu \"tauhídu\" (jedinost Boží) a přísném odmítání lidského rozumu. Následovníci \"Koránu\" a \"sunny\" (praxe proroka Mohameda) usilují o odstranění omylů způsobených lidskou zaujatostí a vlastními zájmy a uznávají pouze jedinou pravdu o božích přikázáních. Z tohoto pohledu proto existuje pouze jediná legitimní náboženská interpretace a islámský pluralismus je nepřípustný.\n\nProtože český úzus preferuje termín „\"wahhábismus\"“, drží se ho i zbytek článku, přičemž je kladen důraz na wahhábismus v užším slova smyslu – tedy jako státní ideologii Saúdské Arábie.\n\nMuhammad ibn Abd al-Wahháb (1703/1704 – 1792) se narodil v osadě Ujajna v provincii Nadžd do rodiny náboženského soudce. Islámský svět v té době procházel významnou změnou. Jeho vojenská expanze byla zastavena porážkou osmanské armády u Vídně v roce 1683. Těžko říci, zda obyvatelé v Nadždu tuto porážku vůbec zaregistrovali, ale tato prohra uvrhla muslimský svět do ideologické krize, a tak povstala celá řada reformátorů usilujících o návrat k tradicím – nejznámějšími příklady jsou Šáh Walíjulláh ad-Dáhlawí v Indii, Usmán dan Fodio v západní Africe anebo Muhammad Alí as-Sanusí v severní Africe. Je proto chybné považovat Abd al-Wahhábovo vystoupení za ojedinělý jev v islámských dějinách.\n\nAbd al-Wahháb začal své náboženské putování v Medině, kde ho ovlivnili hanbalovští učenci. Po smrti otce převzal jeho funkci náboženského soudce a začal kázat vlastní učení do značné míry formované dojmem, že islám byl zkažen cizími vlivy. První oficiální podpory se mu dostalo od vládce Ujajny, Uthmána ibn Muammara, který přijal jeho výzvu (ab-dawa ila ´l-islám) a uložil svým poddaným následovat její příklad.\n\nAbd al-Wahháb se pak s plnou vervou pustil do boje proti uctívání stromů, hrobek, kamenů a svatyň vybudovaných nad hroby prorokových druhů a svatých mužů. Tři epizody, které podrobně líčí tehdejší kroniky, tuto snahu názorně dokládají: Abd al-Wahháb podřízl posvátný strom, na který lidé tradičně zavěšovali nejrůznější předměty a žádali o přímluvu ve svůj prospěch, druhá popisuje zničení uctívané hrobky v al-Džubajle ve Wádí´l-Hanífa, která patřila Zajdovi ibn al-Chattábovi, jednomu ze společníků Muhammada a bratrovi druhého chalífy. Třetí popisuje ukamenování cizoložnice, která svůj přečin otevřeně přiznala a navíc ho i přes varování opakovala. Všechny tyto události dokládají Abd al-Wahhábův \"tauhíd\" uvedený v praxi. Zároveň Abd al-Wahhába značně proslavily.\nZ Ujajny byl Abd al-Wahháb vyhnán, protože jeho učení se nelíbilo mocnému kmenovému svazu Banú Chálid, na jehož každoročních platbách byl Ibn Muammar do značné míry závislý. Abd al-Wahháb se proto uchýlil do oázy Dir'íja ovládané rodinou Ál Saúd. Podle soudobých kronik měl Abd al-Wahháb do rukou emíra Mohammada ibn Saúda složit následující slib: „\"Naše krev je vaší krví, naše zkáza je vaší zkázou\"“, což byla tradiční staroarabská přísaha, která jasně předznamenala provázanost vývoje učení Abd al-Wahhába a rodu Saúdů.\n\nPod novou politickou a vojenskou ochrannou mohl Abd al-Wahháb plně rozvinout své učení. Jde o soubor doktrín, ale také morálních a etických norem, založených na přísném výkladu islámu. Jádro vytyčené Abd al-Wahhábem spočívá v koncepcí \"tauhídu\" (vyznání Boží jedinečnosti) a v názoru, že drtivá část muslimů – nejen na Arabském poloostrově, ale v celém islámském světě – upadla do stavu náboženské nevědomosti (\"džáhilíja\"). Saúdský wahhábismus byl od samého počátku hnutím nesmírně netolerantním vůči všem, kdo nechtěli přijmout její učení, a to včetně ostatních muslimů.\n\nKolem roku 1802 wahhábisté při svých výbojích vyplenili iráckou Karbalu, pozabíjeli šíitské obyvatelstvo a zničili hrobku šíitského imáma Husajna. V roce 1803 wahhábisté ovládli Mekku a zničili hroby muslimských světců, aby nedocházelo k uctívání někoho či něčeho jiného než jediného Boha.\n\nKompletní dílo Abd al-Wahhába zahrnuje sbírku hadísů, náboženských dobrozdání (fátáwá), životopis proroka Mohameda, výklad Koránu, výklad islámského práva a několik textů týkajících se dílčích témat jako například džihádu či postavení žen. Jeho hlavním dílem je ale kniha nazvaná Kitáb al tauhíd (Kniha o Boží jedinečnosti), která obsahuje 67 krátkých kapitol.\n\nKniha je napsaná naléhavým stylem a má jediný cíl: výzvu (dawa) k osvobození muslimů od falešných bůžků a idolů, k navrácení islámu k jeho původní čistotě a k odstranění nejrůznějších druhů tmářství pomocí vnitřního džihádu. Tento návrat měl být umožněn doslovným prováděním Božích nařízení a bezvýhradným následováním příkladu proroka Mohameda.\n\nTauhíd je základním kamenem veškerého jednání, zvyků a tradicí. Podle pozdějších interpretací se tauhíd dělí do tří kategorií:\n\nŠirk je přidružování čehokoliv nebo kohokoliv k Bohu a jeho přívlastkům. Širk je vždy a jasně definován jako porušení tauhídu. Muhammad ibn Abd al-Wahháb tomuto věnoval velkou pozornost, zejména kvůli koránskému verši: „\"Bůh věru neodpustí, je-li k Němu něco přidružováno, ale odpustí, komu chce, věci jiné, než toto. A kdokoliv přidružuje k Bohu, dopouští se hříchu těžkého.\"“ (Korán 4:48).\n\nMuhammad ibn Abd al-Wahháb rozlišoval dva druhy širku – větší a menší. Největším širkem ze všech je dovolávání se pomoci či útočiště kohokoliv jiného než Boha, byť by to bylo z nejčistších úmyslů. Takovéto volání o pomoc totiž znamená uctívání žádané osoby. Na stejné úrovni je dovolávání se pomoci svatých.\n\nVládcové Saúdské Arábie širk používali a používají jako záminku k ničení památek raného islámu v Saúdské Arábii, což se děje především v oblasti Hidžázu, který Saúdové z Nadždu napadli a dobyli. Zničeny takto byly hrobky mnoha členů Mohamedovy rodiny a jeho společníků v Mekce a Medíně. Na počátku 19. století za prvního saúdského státu chtěli dokonce zbourat hrobku samotného Mohameda, čemuž se podařilo zabránit v důsledku velké vlny kritiky ostatních muslimů, a to i ze zemí tak vzdálených, jako je Indie. Dnes jde především o rozšiřování Velké mešity v Mekce, ničení architektonicky cenných budov okolo ní a na jejich místě budování luxusních hotelů, nákupních center a lázní.\n\nMuhammad ibn Abd al-Wahháb požadoval džihád za kolektivní povinnost, jejímž cílem je ochrana společenství věřících jako celku a ne získání osobní slávy. Tím se liší od dnešních extrémistů, kteří džihád považují za povinnost jedince.\n\nMuhammad ibn Abd al-Wahháb stanovil tři podmínky nutné k zahájení džihádu:\nVe všech případech je nutné nejdříve protivníka vyzvat k přestupu na islám. Zároveň specifikoval případy, kdy se džihád vyhlašovat nemá. Tyto případy zahrnovaly existenci zvyků, kterými sice pravý muslim pohrdá nebo považuje za nevhodné, ale které nevedou k napadání komunity; Muhammad ibn Abd al-Wahháb uvedl příklad pití datlového vína. Jinými slovy, džihád je výslovně povolen pouze jako obranná akce, nikoliv jako útočný či preventivní krok. Mimo to je přísně zakázáno zabíjet nevinné ženy, děti, starce, slepce, mnichy, otroky, pokud se aktivně nepodílejí na vojenských aktivitách protivníka. Muhammad ibn Abd al-Wahháb rovněž zdůraznil, že i prorok Mohamed se uchyloval k meči pouze jako k obrannému prostředku.\n\nZe spisku \"Kitáb kašf aš-šubahát fi´t t-tauhíd\" (Kniha o odkrytí nejasností v tauhídu) velice rádi citují soudobí radikální wahhábisté, zejména z kapitoly týkající se tzv. \"nawáqid al-islám\" (věci, které zneplatňují islám). Ta obsahuje 10 prohřešků, jejichž spáchání každého automaticky vylučuje z příslušnosti k islámu:\n\nPrávě bod „podpora nevěřících v boji proti muslimům“ často slouží takovým organizacím jako je al-Káida k tomu, že jím ospravedlňují svá obvinění režimů v islámském světě z odpadlictví. Ve svém vyhlášení džihádu z roku 1996 ho odcitoval i Usáma bin Ládin. Problém ovšem je, že chápání slov o „podpoře nevěřících“ je velmi subjektivní a radikální islamisté do něho dnes zahrnují i podporu slovní.\n\nRadikálním výkladem wahhábismu se inspirovala některá islamistická hnutí, například Islámský stát v Sýrii a Iráku, Kavkazský emirát, syrští povstalci z Fronty an-Nusrá, teroristická organizace al-Káida, nebo Tálibán.\n\n\n\n"}
{"id": "65797", "url": "https://cs.wikipedia.org/wiki?curid=65797", "title": "Bedřich Feuerstein", "text": "Bedřich Feuerstein\n\nBedřich Feuerstein (15. ledna 1892 Dobrovice – 10. května 1936 Praha) byl český architekt, malíř a scénograf.\n\nV roce 1913 pracoval krátce u architekta Josipa Plečnika, v roce 1917 ukončil studium architektury na pražské Vysoké škole technické a na AVU u Jana Kotěry.\n\nZa první světové války byl domobraneckým inženýrem na Istrii, později zůstal krátce v armádě. V roce 1920 získal stipendium na École de Louvre v Paříži. V roce 1923 spoluzaložil architektonickou sekci Devětsilu \"ARDEV\". Jako malíř se hlásil k Tvrdošíjným.\n\nUskutečnil několik studijních cest – USA (1928), Čína (1929); v roce 1931 pak navštívil Sovětský svaz.\n\nOd roku 1921 pohostinsky pracoval jako scénograf Národního divadla v Praze. Pro tuto činnost jej získali bratři Čapkové. Pro Karla Čapka navrhl v roce 1921 scénu ke hře \"R.U.R.\" Pro Národní divadlo realizoval do své smrti návrhy pro 22 divadelních her. V roce 1924 opět odjel do Paříže, kde pracoval v projekční kanceláři Augusta Perreta. V roce 1926 odcestoval do Japonska, kde pracoval čtyři roky a realizoval řadu projektů s Antonínem Raymondem.\n\nV roce 1930 se vrátil do Čech, podílel se na filmech Vladislava Vančury a znovu se věnoval scénografii, zejména v Osvobozeném divadle. Byl členem Devětsilu a od roku 1931 Spolku výtvarných umělců Mánes.\n\nTrpěl nervovou chorobou. V květnu 1936 spáchal sebevraždu skokem z Trojského mostu. Jeho poslední scénografické návrhy pro Národní divadlo (ke hře \"Zástupové\" od F. X. Šaldy) byly realizovány až po jeho smrti.\n\nJe pohřben na Loučeni.\n\n\n\nVáclav Holzknecht\n\nJiří Voskovec\n\nNekrology:\n\n"}
{"id": "65814", "url": "https://cs.wikipedia.org/wiki?curid=65814", "title": "Smyčka", "text": "Smyčka\n\nSlovo smyčka může označovat\n\n\n\n\n\n"}
{"id": "65817", "url": "https://cs.wikipedia.org/wiki?curid=65817", "title": "Anaximandros", "text": "Anaximandros\n\nAnaximandros (řecky: Ἀναξίμανδρος / \"Anaxímandros\"), též Anaximandros z Mílétu, (okolo 610 př. n. l. – okolo 546 př. n. l.) byl starořecký filosof, představitel tzv. mílétské školy. Spolu se svým učitelem Thalétem patří k zakladatelům filosofie jako samostatné vědy. \n\nJe po něm pojmenován měsíční kráter Anaximander. \n\nO jeho životě se mnoho nezachovalo. Pocházel z města Milétu v Malé Asii, stejně jako jeho učitel a příbuzný Thalés a žák Anaximenés. Napsal spis o próze či knihu \"O přírodě\" (550 př. n. l.), z nichž se ale zachovaly pouze zlomky. Svým zkoumáním starších teorií se snažil je zdokonalit a vytvořit lepší.\n\nDle Anaximandra svět nepochází z jedné materiální pralátky (voda či vzduch); nesčetné světy vznikají a zanikají vydělováním protikladů z božského \"neomezena\" (řec. \"apeiron\"); z této rovnováhy vychází teplo a chladno, vlhko a sucho, čímž vznikají čtyři živly a ustavují tak věci. Tato pralátka je nekonečná a věčná a je pořád v pohybu. Je to vesmírný řád, platící úplně pro vše, co se ve vesmíru nachází. Staří Řekové totiž věřili, že vše je živé (i kameny, země) a podle Anaximandra je zdrojem životní aktivity právě \"apeiron\". Dokladem tohoto učení je jeden z mála zachovaných přímých zlomků:\n\nAnaximandros učil, že Země je kamenný válec ve vzdušném prostoru a na začátku svého vzniku byla tekutá a plula volně v prostoru. Vyschla a díky dopadajícímu nebeskému ohni vznikli první živočichové a rostliny. Ti nejdříve žili ve vodě, později vystoupili na souš a stali se z nich také lidé. Snad jako první myslel, že Země je samostatné kosmické těleso. Existuje dokonce i zápis, podle kterého pokládal Zemi za kouli. Svým tvrzením o akvatickém původu života předznamenal Darwinovu teorii: \n\nHvězdy považoval Anaximandros za ohnivý prstenec kolem Země, neumístil je na nejvzdálenější, ale na nejbližší okruh kolem Země. Vytvořil jednoduchá pravidla gravitace, mapu světa vycházející z babylonských vzorů a sluneční hodiny. Pochopil sklon ekliptiky vůči světovému rovníku, rozlišuje gnómón a polos. Mechanicky vysvětlil pravidelnost oběhu hvězd a sestavil model oblohy, kde byla středem Země.\n\n\n"}
{"id": "65818", "url": "https://cs.wikipedia.org/wiki?curid=65818", "title": "Anaxagorás", "text": "Anaxagorás\n\nAnaxagorás (řecky Ἀναξαγόρας, žil asi 500 př. n. l. Klazomenai – 428 př. n. l. Lampsakos) byl řecký předsokratovský filozof, který patřil k tzv. iónské filozofické škole. Podle něj byl pojmenován kráter Anaxagoras na přivrácené straně Měsíce.\n\nAnaxagorás pocházel z Klazomen v Malé Asii, na západním pobřeží dnešního Turecka, kde zřejmě vlastnil určitý majetek a kde byl také politicky činný. Ačkoli byl Řek, zřejmě sloužil v perské armádě, protože Klazomenai byly podrobeny během iónského povstání. Mezi lety 464 a 462 př. n. l. odchází do Atén, které se stávají střediskem řecké kultury; ve městě zůstává celých třicet let. Mezi jeho obdivovatele patřil i Perikles, některé prameny uvádějí, že mezi jeho žáky patřil Sókratés. Anaxagorás byl zatčen politickými oponenty svého přítele Perikla kvůli tomu, že se stavěl zavedeným náboženským principům. Byl donucen opustit Atény, odkud odešel nazpět Lampsaku v Iónii, kde zemřel. Anaxagorova díla se nezachovala, jsou však známy jeho fragmenty v díle filozofa 6. století Simplikia z Kilíkie.\n\nPodle Anaxagora všechno existuje od počátku. Původně existovaly nekonečně malé, bezpočetné a přitom kvalitativně odlišné pralátky, která nazývá σπέρματα (\"spermata\", semena nebo zárodky věcí). Tato semena jsou taktéž dělitelná donekonečna, z nich posléze vznikají další jsoucna. Do tohoto světa vnáší pak uspořádání abstraktní rozumový a všemohoucí princip, který Anaxagorás označuje jako νοῦς \"nús\" (mysl, duch). Tento \"nús\" existuje pouze pro sebe, není smíšen s ostatními jsoucny a působí z jednotlivých částic krásný celek světa, \"kosmos\". Anaxagorás je prvním filozofem, který tento princip do filozofie vnáší; Aristotelés, v jehož filozofii se nachází podobný princip prvotního hybatele, jej pro tento pojem označuje mezi presokratiky jako střízlivého mezi opilými.\n\nAnaxagorás se snažil nalézt i mechanické příčiny fungování světa, popisuje např. Slunce jako žhnoucí kamennou masu. Tyto názory pak byly důvodem jeho obžaloby pro bezbožnost. \n\n"}
{"id": "65823", "url": "https://cs.wikipedia.org/wiki?curid=65823", "title": "Andrzej Wantuła", "text": "Andrzej Wantuła\n\nAndrzej Wantuła (26. listopadu 1905 – 15. června 1976) byl polským luterským duchovním, teologem a historikem.\n\nAndrzej Wantuła se narodil v Ustroni, na Těšínsku. Studoval teologii ve Varšavě a ve Francii. Roku 1931 byl ordinován a pracoval jako vikář a později farář v obci Visla. Za 2. světové války byl uvězněn a odvlečen do koncentračního tábora. V letech 1945-1948 byl vojenským kaplanem v Itálii a ve Velké Británii. Od roku 1949 opět pracoval ve své farnosti ve Visle. Roku 1955 byl jmenován profesorem.\n\nV letech 1959-1975 byl biskupem Evangelicko-augsburské církve v Polsku. V letech 1963-1970 zastával funkci vicepresidenta Světové luterské federace.\n\nV Polsku si značnou oblibu získala jeho postila \"Okruchy ze stołu Pańskiego\" (\"Drobky ze stolu Páně\"). K dějinám Těšínska přispěl studií o Řádu církevním Václava Adama Těšínského z roku 1568 a biografiemi Jiřího Třanovského.\n\n"}
{"id": "65830", "url": "https://cs.wikipedia.org/wiki?curid=65830", "title": "Kluky (okres Písek)", "text": "Kluky (okres Písek)\n\nKluky je název malebné vesnice v Jižních Čechách v okresu Písek na úpatí Píseckých hor. Vesnice se nachází asi 7 km severovýchodně od Písku poblíž silnice II/138 spojující Záhoří, Chřešťovice a Albrechtice nad Vltavou. Místní části obce jsou Kluky, Březí a Dobešice. Celkem v nich žije obyvatel.\n\nObec Kluky se skládá ze tří částí na dvou katastrálních územích.\n\nK obci patří i samoty Probulov a ZSJ Mlaka.\n\n\n\n"}
{"id": "65842", "url": "https://cs.wikipedia.org/wiki?curid=65842", "title": "Česká tabule", "text": "Česká tabule\n\nČeská tabule je geomorfologická subprovincie (též soustava) v severních a východních Čechách a na severozápadní Moravě. Na severu a na východě je ohraničena Krkonošsko-jesenickou soustavou, na jihu je omezena Českomoravskou soustavou a Poberounskou soustavou, na západě Krušnohorskou soustavou. Nejvyšším bodem je Ralsko se 696 metry nad mořem. Území České tabule tvoří většinu geologické jednotky Česká křídová pánev.\n\nČeská tabule se rozkládá na území 11 241 km. Střední nadmořská výška je 279,8 m. Celková dálka je 228 km. Žádnou svojí částí se tabule nedotýká státní hranice. Nejzápadnější část se nachází v okrese Louny, nejvýchodnější v okrese Svitavy, nejsevernější v okrese Česká Lípa a nejjižnější v okrese Blansko.\n\nJe to tabule tvořená křídovými horninami, které ve středních částech jsou uloženy horizontálně až subhorizontálně a na okrajích zdviženy (kuesty). V kvádrových pískovcích jsou skalní města s četnými tvary zvětrávání a odnosu pískovců a pseudokrasovými tvary (izolované skály, skalní mísy, voštiny apod.), vedle strukturních povrchů vázaných na odolnější vrstvy se vyskytují i zarovnané povrchy (pedimenty, kryopedimenty), nad plochý povrch se zvedají svědecké vrchy (stolové hory) a neovulkanické tvary. Osu tvoří údolí Labe, údolí přítoků mají neckovitý tvar.\n\nSubprovincie Česká tabule (dle značení Jaromíra Demka VI) se člení dále na tyto oblasti (též podsoustavy) a celky:\n\n\n"}
{"id": "65843", "url": "https://cs.wikipedia.org/wiki?curid=65843", "title": "Vilém z Rožmberka", "text": "Vilém z Rožmberka\n\nVilém z Rožmberka ( ; 10. března 1535 zámek Schützendorf v Horních Rakousích – 31. srpna 1592 Praha) byl český politik a představitel českých stavů ze šlechtického rodu Rožmberků. V nábožensky citlivém českém předbělohorském prostředí patřil k předním vůdcům umírněných katolíků.\n\nByl synem vladaře rožmberského domu Jošta III. z Rožmberka a jeho druhé manželky Anny z Rogendorfu. Po smrti otce se stal Vilémovým poručníkem nejdříve jeho strýc Petr V. z Rožmberka a později Albrecht z Gutštejna, Oldřich Holický ze Šternberka a Jeroným Šlik. Vzdělání získal na internátní škole v Pasově, kde si kromě humanitního a náboženského osvojil i prvky vystupování v prostředí středoevropské aristokracie. V šestnácti letech byl předčasně zplnoletněn a převzal správu rožmberského dominia od svých poručníků.\n\nBrzy po svém nastolení se vydal s výpravou české šlechty do Itálie, která ovlivnila jeho vztah k renesanční architektuře a umění. Po návratu z cesty se zapojil do sporu o přednostní postavení v království s knížaty z Plavna. Císař spor nakonec vyřešil kompromisem, který de facto znamenal Vilémovo vítězství. V 70. letech 16. století se Vilém stal dvakrát kandidátem na polský královský trůn, aby však neohrozil své skutečné jistoty, tohoto záměru se vzdal a spokojil se s úřadem nejvyššího purkrabího a českého „místokrále“. Za své zásluhy byl oceněn Řádem zlatého rouna. Zemřel v roce 1592 v Praze a byl pohřben v kostele svatého Víta v Českém Krumlově. Svému mladšímu bratru Petru Vokovi odkázal rožmberské dominium, které během své vlády výrazně zadlužil.\n\nPřestože byl Vilém celkem čtyřikrát ženat, z manželství se nenarodil žádný potomek. Vilémova manželství však posloužila k posílení jeho prestiže ve Svaté říši římské. První tři manželky pocházely z německých knížecích rodů, čtvrtá manželka pak z předního českého šlechtického rodu Pernštejnů. Protože potomka se nedočkal ani Vilémův mladší bratr a dědic Petr Vok z Rožmberka, stali se tak posledními mužskými příslušníky svého rodu.\n\nNarodil se 10. března 1535 na zámku Schützendorf v Horních Rakousích jako syn vladaře rožmberského domu Jošta III. z Rožmberka a jeho druhé manželky Anny z Rogendorfu. Jméno dostal po svém strýci a prastrýci z matčiny strany. Když Vilémův otec 15. října 1539 zemřel, ujal se vladařství nad rožmberským dominiem i poručnictví strýc Petr V. z Rožmberka. Ač byl poručník plný dobrých úmyslů ve prospěch Vilémova budoucího vládnutí, brzy docházelo k neshodám mezi ním a ovdovělou Annou z Rogendorfu. Výsledkem více než rok trvajících konfliktů se stala dohoda, podle které musel Petr z Rožmberka vyplatit vdově její věno zvýšené na částku 9000 zlatých rýnských. Anna se poté musela odstěhovat z rožmberských panství a ztratila také jakýkoliv vliv na výchovu svých dětí.\n\nRodinné spory nejvíce poznamenaly tehdy šestiletého Viléma. Protože Petr z Rožmberka se sám nemohl ujmout výchovy dětí, musel najít nějaké jiné řešení. Zatímco ostatní sourozenci (včetně mladšího bratra Petra Voka) našli útočiště v Jindřichově Hradci u příbuzné Anny Rožmberské z Hradce, Viléma strýc poslal nejdříve do školy v Mladé Boleslavi. Po několika měsících Vilém z této školy odešel a jeho novým působištěm se stala internátní škola v Pasově, kterou založil zdejší biskup Wolfgang ze Salmu. Jeho učitelem zde byl Jindřich Scribonius, pozdější probošt Svatovítské kapituly. Vedle základů filosofie, teologie a historie se zde Vilém naučil i výborně latinsky. Kromě humanitního a náboženského vzdělání si Vilém osvojil i prvky vystupování v prostředí středoevropské aristokracie, protože jeho spolužáky byli příslušníci předních rakouských, německých a českých šlechtických rodů.\n\nDne 6. listopadu 1545 Petr z Rožmberka zemřel. Díky jeho šetrnosti se v době jeho vladařství podařilo zbavit rožmberské dominium většiny dluhů a dokonce našetřit i větší sumu v hotovosti. Pro svého synovce začal také stavět palác na Pražském hradě. Ještě před smrtí ustanovil poručníky rožmberských sirotků Albrechta z Gutštejna, Oldřicha Holického ze Šternberka a Jeronýma Šlika. Zásluhou poručníků (především Albrechta z Gutštejna) byly obnoveny narušené rodinné vztahy a Anna z Rogendorfu se mohla vrátit do Českého Krumlova, kde se mohla ujmout péče o své děti, které se vrátily z Jindřichova Hradce. Vilém zatím dále zůstával na škole v Pasově. Poručníci se mezitím svědomitě starali o rozmnožení rožmberského majetku. Postupně přikoupili panství Lhenice, městečko Planá nad Lužnicí s několika vesnicemi v okolí Tábora, panství Želeč, Drslavice a snad ještě za jejich správy byla dohodnuta i koupě panství Vimperk od Jáchyma z Hradce. Poručníci se snažili dbát i o to, aby Vilém při studiích v německém prostředí nezapomněl češtinu.\n\nJiž během svých studií v Pasově si Vilém z Rožmberka zvolil heslo \"Festina lente\" (spěchej pomalu), které pak užíval celý život.\n\nPo ukončení vzdělání v Pasově Vilém na jaře 1551 procestoval s asi desetičlenným doprovodem pod vedením hofmistra Mikuláše Stolinského z Kopist jižní Německo, Rakousko a Moravu, kde s pomocí svých příbuzných a přátel navazoval kontakty s představiteli habsburského dvora, stavovskými předáky a příslušníky významných šlechtických rodů. Po této nezbytné přípravě byl Vilém Ferdinandem I. předčasně zplnoletněn a získal list, který jeho poručníkům ukládal, aby mu o svátku svatého Jiří (tehdy 23. dubna) předali jako právoplatnému dědici jeho majetek.\n\nZ vážných důvodů se Vilémovo převzetí zděděného majetku nakonec mírně oddálilo, ale 12. května 1551 byl Vilém jako nový rožmberský vladař slavnostně nastolen. Majetku, který zdědil, se žádný jiný šlechtický majetek nevyrovnal. Na jeho statcích žilo podle odhadu asi 12 000 osedlých, což bylo asi 9 % obyvatel tehdejších Čech. Brzy poté čekala na šestnáctiletého Viléma první významná zahraniční cesta, když byl členem výpravy české šlechty do Itálie, která měla doprovodit budoucího českého krále arciknížete Maxmiliána a jeho manželku Marii při návratu ze Španělska. Vilém se sice na cestu vydat zdráhal, ale po naléhání arciknížete Ferdinanda nakonec svolil. Vilémův doprovod na této cestě čítal více než 20 osob. Původní účel výpravy, uvítání mladé české královny Marie, se brzy stal jen drobnou epizodou ve více než půl roku trvajícím pobytu příslušníků české šlechty v renesanční Itálii.\n\nNěkolikaměsíční pobyt v Itálii podnítil ve Vilémovi hlubší zájem o životní styl italské aristokracie a také touhu po jeho následování. Kromě konkrétních představ o usměrnění vlastního mecenátu se význam cesty projevil i v upevnění vztahu k renesanční architektuře a umění, což se projevilo na Vilémově následné stavební činnosti. V 60. letech 16. století zahájil Vilém velkolepou přestavbu, která změnila gotický krumlovský hrad v honosnou renesanční residenci.\n\nZatímco na počátku stavbu vedl Antonín Ericer „Vlach“, od 70. let převzal vedení architekt Baltazar Maggi z Arogna. Přestavba postupně zasáhla všechny části zámku. V horním zámku se soustředily reprezentační a obytné místnosti, zatímco v dolním zámku byly postaveny nové správní objekty. Došlo také k přestavbě okrouhlé zámecké věže. Pokračovala výstavba Rožmberského paláce na pražském hradě pod vedením Hanse Vlacha, kdy byl v letech 1545–1560 postaven patrový čtyřkřídlý palác kolem arkádového dvora.\n\nV polovině 16. století se rozhořel spor o vedení české stavovské obce a Vilém z Rožmberka byl jedním z jeho hlavních účastníků. Počátky sporu je potřeba hledat v roce 1548, kdy Jindřichu IV. z Plavna římskoněmecký císař Karel V. udělil knížecí titul. Jindřich si obratem nechal titul potvrdit i u českého krále Ferdinanda I. a dokonce se mu podařilo do nově revidovaného zemského zřízení vtělit výsadu o přednosti knížat před všemi ostatními členy panského stavu. To zpochybnilo dosavadní hierarchii, kde již tradičně zaujímali první místo mezi pány rožmberští vladařové.\n\nVilém se do sporu mohl zapojit teprve po svém návratu z Itálie, kdy začal se systematickým budováním vlastního postavení v Čechách. První příznaky budoucího konfliktu se objevily na jaře 1552, kdy král Ferdinand I. vyzval Viléma z Rožmberka, aby zasedl do zemského soudu. Problémem však bylo, že podle nového zemského zřízení by Vilém měl v soudu zasedat až za knížaty z Plavna, což bylo pro něj nepřijatelné a za těchto podmínek vstup do soudu odmítl. Zároveň se na králi začal domáhat navrácení výsadního postavení, které v zemském soudu kdysi rožmberským vladařům náleželo. To se v podstatě rovnalo vyhlášení války nejvyššímu kancléři Jindřichovi IV. z Plavna. Přes svůj nesporný vliv si toto Vilém mohl dovolit jen díky vhodné situaci v Říši, a také díky tomu, že se mu dostalo podpory od řady významných českých šlechticů.\n\nVzhledem k závažnosti sporu král nepodpořil žádnou ze znepřátelených stran a zaujal výhodné stanovisko nadřazeného oběma stranám. Ve svém rozhodnutí se také nechtěl nijak unáhlit. Jmenoval proto šestičlennou smírčí komisi, která měla najít řešení sporu. Komise však brzy narazila na limity svého jednání a řešení sporu se musel ujmout sám panovník. Ani on však nemohl zabránit tomu, aby se napětí nepřeneslo do jednání zemského sněmu a negativně neovlivňovalo královy záměry. Panovník si od obou stran vyžádal alespoň slib, že spor dále nevyhrotí a jeho řešení odložil na doby, kdy k tomu budou příhodnější vnitropolitické i zahraniční podmínky.\n\nV této situaci se rožmberský tábor rozhodl vsadit na „náboženskou kartu“. Za pomoci nového kancléře Jáchyma z Hradce byly rozvinuty akce, které zdůrazňovaly přípustnost pouze dvou legálních náboženství (katolictví a kališnictví). K soudu tak byli obesláni šlechtici, kteří na svých panstvích podporovali luteránské duchovní. Přední místo mezi nimi zaujímala knížata z Plavna a někteří jejich spojenci. Za těchto okolností se někteří katoličtí představitelé plavenského tábora (např. nejvyšší purkrabí Jan ml. Popel z Lobkovic) nechtěli dále kompromitovat těsnými svazky s luteránskými knížaty z Plavna. V rámci změny situace byl dohodnut i sňatek mezi Jan ml. Popelem z Lobkovic a Vilémovou sestrou Bohunkou.\n\nPanovník se k řešení sporu konečně dostal až na generálním sněmu zahájeném v dubnu 1556. Do té doby došlo i díky rozsáhlému Vilémovu diplomatickému úsilí k výraznému posunu veřejného mínění a většina české i rakouské šlechty podporovala rožmberského vladaře. Při jednání bylo oběma stranami předloženo mnoho písemností, které měly podpořit stanoviska jednotlivých stran. Ke slovu tak přišly mimo jiné i falešné listiny vytvořené Vilémovým prapradědem Oldřichem II. z Rožmberka.\n\nVýsledkem sporu byl královský nález z 15. května 1556. Rožmberskému vladaři bylo navráceno přednostní postavení v zemském soudu, knížatům z Plavna zůstala přednost v zemském sněmu a královské radě. Panovníkovo stanovisko bylo vedeno snahou, aby „žádné straně ublíženo nebylo“. Přestože spor skončil nakonec kompromisem, vzhledem k výchozímu stavu znamenal pro Viléma z Rožmberka velký úspěch. Změněná situace vedla k tomu, že se Vilémovi otevřela cesta k nejvyšším zemským úřadům a v roce 1560 byl po smrti Adama ze Šternberka jmenován nejvyšším komorníkem. Přijetí tohoto úřadu Vilém velmi zvažoval, protože byl až na čtvrtém místě co se týče významnosti jednotlivých zemských úřadů, a obával se, aby jeho přijetím neutrpěla rodová prestiž. Po roce 1556 začal Vilém používat nový erb, v němž byla původní rožmberská červená růže umístěna v horní polovině štítu a v dolní polovině byly orsiniovské šikmé pruhy. Obě poloviny byly odděleny zlatým břevnem s vlnícím se hadem. Nový erb měl zdůraznit (domnělé) italské kořeny rožmberského rodu.\n\nBrzy poté, co Vilém uspěl v konfliktu s pány z Plavna, začal plánovat sňatek. Během svých studií navázal blízký vztah s brunšvickým vévodou Erichem II. a jeho nejmladší sestra Kateřina se měla stát Vilémovou vyvolenou. Určitou komplikaci představovalo jejich rozdílné náboženské vyznání. Zatímco Vilém patřil k umírněným katolíkům, Kateřina byla luteránka. Případná jazyková bariéra nehrála žádnou roli, protože Vilém uměl velmi dobře německy i latinsky. Poprvé se navzájem setkali v únoru 1557, kdy Vilém dorazil do Mündenu na zásnuby. Spolu s ním dorazil i početný doprovod šlechtických přátel, dvořanů a služebníků, který čítal téměř padesát osob. Po dojednání potřebných náležitostí proběhla v Mündenu 28. února 1557 svatba.\n\nBrzy po svatbě Kateřina onemocněla a přes pobyt v již tehdy vyhlášených lázních Karlovy Vary 10. května 1559 zemřela. Přestože podle některých informací se tak mělo stát při předčasném porodu, je otázkou, zda v tomto případě nebylo spíše přání otcem myšlenky. Potřeba zajistit pokračování rožmberského rodu vedla Viléma k tomu, aby poté, co se vzpamatoval z této ztráty, začal hledat novou nevěstu. Už na jaře roku 1560 začala první jednání a po více než roce 7. srpna 1561 uzavřel svatební smlouvu s braniborským kurfiřtem Jáchymem II. Hectorem. Novomanželkou se měla stát Žofie, nejmladší dcera z jeho druhého manželství s Hedvikou Jagellonskou. Svatební smlouva obsahovala podobné podmínky jako v případě prvního sňatku. Navíc se v ní Žofie vzdala nároků na vládu v Braniborském markrabství. Svůj nesouhlas s Rožmberkovým opětovným sňatkem s luteránkou vyjádřil český král Ferdinand I. tím, že nedovolil většině představitelů předních českých šlechtických rodů účast na svatbě, která proběhla 14. prosince 1561 v Berlíně.\n\nVilémovo privilegované postavení v rámci české stavovské obce ukazuje i to, že v roce 1562 při korunovaci Maxmiliána II. v Praze byl pověřen tím, aby při obřadu nesl královskou korunu, přestože tehdy nezastával žádný z nejvyšších zemských úřadů. V létě roku 1564 postihla Viléma rodinná tragédie, když 27. června zemřela po ani ne tříletém manželství jeho druhá manželka Žofie. Po její smrti propadl těžké depresi. O její hloubce snad svědčí i to, že příštích čtrnáct let zůstal vdovcem, přestože tím stále zmenšoval naději na legitimního potomka a dědice. Smutek ovlivnil i domluvený sňatek Vilémovy sestry Evy s chorvatským šlechticem Mikulášem Zrinským.\n\nBrzy poté, na základě dohody ze dne 14. září 1565, postoupil Vilém tři svá panství svému mladšímu bratrovi Petru Vokovi, aby se mohl osamostatnit. Jednalo se o hrad Choustník s městem Soběslaví, tvrz Želeč a panství Vimperk. I přes oddělení zůstávala zmíněná panství součástí rožmberského dominia a v otázkách náboženské správy, ale i jejich případného prodeje zůstalo Vilémovi rozhodující slovo. Zároveň se ale Vilém zavázal odvádět daně i z postoupených panství.\n\nV polovině 60. let 16. století postupně rostlo napětí na osmansko-uherské hranici. Už od konce roku 1565 přicházely odtud poplašné zprávy, které na rok 1566 předvídaly velký turecký útok. Při přípravě na něj se Maxmiliánovi II. podařilo získat neobvykle štědrou podporu papeže, španělského krále Filipa II. a říšských knížat. Také v Čechách se k tažení do Uher připravovala zemská hotovost, jejíž většina však z důvodu liknavosti zůstala doma a byla určena k obraně země při nepřátelskému vpádu. Výpravy do Uher se tak zúčastnili především šlechtici se svým doprovodem a pluk zákopníků. Velitelem (nejvyšším polním hejtmanem) českého vojska se stal Vilém z Rožmberka. Sám Vilém táhl do pole v čele vlastního třítisícového kontingentu.\n\nTurecké vojsko vedené sultánem Sulejmanem I. mezitím vyrazilo k uherské hranici. V odhadu jeho velikosti se historikové dodnes nemohou shodnout (odhaduje se 60 000–300 000 vojáků), rozhodně ale významně převyšovalo síly Maxmiliána II. a jeho spojenců. Pohraniční pevnost Szigetvár a jejich 2500 obránců v čele s Vilémovým švagrem Mikulášem Zrinským neměla představovat větší překážku. Více než měsíc se však především zásluhou Mikulášovy odvahy a hrdinství dařilo odrážet všechny útoky tureckých obléhatelů. Turecké ztráty během obléhání dosáhly 25 000 vojáků. Naděje na pomoc padly poté, co se císař Maxmilián neodhodlal se svým vojskem ani k tažení na pomoc Szigetváru, ani k útoku na tureckou Ostřihom, který by Szigetváru mohl odlehčit, ale nechal jej nečinně zahálet v ležení u Győru. Po takřka úplném zničení pevnosti se Mikuláš Zrinský spolu se zbývajícími obránci vrhl do posledního sebevražedného útoku, při kterém zahynul. O dva dny dříve zemřel i turecký sultán Sulejmán. Ani této příznivé okolnosti, která vedla k okamžitému stažení turecké armády, nedokázalo habsburské vojsko využít.\n\nPobyt v ležení u Györu a také důsledky Maxmiliánovy vojenské neschopnosti a nerozhodnosti vedly ke ztrátě autority nového panovníka. Na poučení z jeho slabosti při střetu se silným soupeřem postavil Vilém v budoucnu i své vlastní domácí i zahraniční politické záměry.\n\nPřes svou katolickou víru neváhal někdy nadřadit rodový prospěch před náboženstvím. V letech 1564 a 1566 tak využil problémů, do kterých se dostaly augustiniánské konventy v Třeboni a Borovanech, dosáhl jejich zrušení a jejich majetky připojil k rožmberskému dominiu. Už dříve přitom soustředil ve svých rukou většinu příjmů cisterciáckého kláštera ve Zlaté Koruně.\n\nKdyž 12. dubna 1570 zemřel nejvyšší purkrabí pražský Jan ml. Popel z Lobkovic, byl jeho nástupcem jmenován Vilém z Rožmberka. Rožmberský vliv v této době výrazně přesahoval hranice českých zemí a v roce 1574 dokázal dokonce zajistit u římské kurie, aby se olomouckým biskupem stal jeho dvořan Tomáš Albín.\n\nPočátky úvah o Vilémově kandidatuře na polský trůn spadají do doby jeho působení v čele habsburské diplomatické mise, která měla připravit kandidaturu císařova syna arcivévody Arnošta na polský trůn. Po úmrtí polského krále Zikmunda II. Augusta 7. července 1572 byl Vilém spolu s Vratislavem z Pernštejna určen za vůdce slavnostního poselstva, které mělo přesvědčit polský volební sněm o výhodách habsburské kandidatury.\n\nPoselstvo vyrazilo z Třeboně 17. srpna 1572 a údajně čítalo 80 kočárů a přes 400 mužů. Samotného Viléma doprovázel dvůr čítající kolem 50 pánů a rytířů. Aby pro něj i v zahraničí byl zajištěn dostatečný komfort stolování, doprovázel výpravu i vůz vezoucí asi 200 kusů stříbrného nádobí. Přes výsledný neúspěch mise, králem byl nakonec zvolen francouzský princ Jindřich z Valois, získal si Vilém během jejího trvání určité sympatie a dobré jméno. Mezi jeho příznivce patřili především představitelé polské protestantské šlechty Stanislav Szafraniec a Stanisław Górka.\n\nSkupina Vilémových podporovatelů uvažovala i o možnosti podpořit jeho kandidaturu sňatkem s Annou, sestrou zemřelého polského krále Zikmunda Augusta. Sám Rožmberk se k vysloveným nabídkám (i vzhledem k delikátní situaci v jaké se jako představitel habsburské mise nacházel) stavěl spíše chladně a málo aktivně. Sám si příliš dobře uvědomoval, že přes určitou podporu nemá (podobně jako Habsburkové) příliš vyhlídek na úspěch, když nemohl čelit velkorysým (a často nereálným) slibům francouzského vyslance Jeana de Monluc. V porovnání s ním vyzněl Vilémův projev na podporu habsburské kandidatury poněkud nevýrazně.\n\nNa sněmu tak byl 11. května 1573 prohlášen polským králem Jindřich z Valois. Po skončení své polské mise vystavil Vilém z Rožmberka císaři Maxmiliánovi účet za ni v celkové výši 38 622 zlatých. A to ještě podle svědectví Václava Březana nebyly do této částky započteny všechny náklady, které ve spojitosti s habsburskou kandidaturou musel Vilém uhradit.\n\nBrzy po volbě nastalo oboustranné vystřízlivění, když polská šlechta požadovala splnění nerealistických předvolebních slibů, které Jindřich nemohl a ani nechtěl splnit. Po smrti svého bratra francouzského krále Karla IX. se Jindřich stal jeho nástupcem. Představa vlády ve Francii jej lákala mnohem více, a proto již v červnu 1574 tajně utekl z Krakova vydal se na cestu do Paříže.\n\nUvolněný polský trůn tak bylo potřeba znovu obsadit. Mezi kandidáty se tentokrát objevili císař Maxmilián II., jeho syn Arnošt, bratr Ferdinand Tyrolský, švédský král Jan III. Vasa, sedmihradský vévoda Štěpán Báthory a další. Předchozí špatná zkušenost s cizím panovníkem však posílila volání po domácím panovníkovi – tzv. „Piastovi“. Postupem času se nejvážnějším domácím kandidátem stal Vilém z Rožmberka. Část polské šlechty spatřovala v Rožmberkovi záruku svých získaných politických svobod. Mezi důvody pro jeho volbu se objevovala i nerealistická vyhlídka na to, že Vilém jednou uskuteční spojení polského a českého království. Roli hrálo i jeho značné bohatství, se kterým jeho příznivci spojovali výraznou finanční pomoc a sanaci majetků státních i soukromých. Peníze měly také vliv na udržení dosavadních stoupenců a získaní nových během předvolební agitace.\n\nNejvětší nebezpečí pro Viléma z Rožmberka vyplývalo z toho, že se stal sokem svého krále. Na rozdíl od roku 1573 sice nebyl v Maxmiliánových diplomatických službách, ale přesto mohlo být protivení se panovníkovým zájmům v zahraničí chápáno jako velezrada a urážka majestátu. Podle zemského práva byl takový zločin trestán ztrátou hrdla, cti i majetku. I z důvodu tohoto rizika si Vilém musel počínat velmi opatrně. Veškerá jednání s Polskem vedl prostřednictvím prověřených důvěrníků Jana Netolického a Zdeňka Kavky a speciálně pro tento účel používal soustavu šifer.\n\nS postupujícím časem se stávalo stále zřejmějším, že Rožmberkova kandidatura může být úspěšná jen v případě císařova souhlasu s ní. Vilém k tomu chtěl využít situace, kdy habsburská strana v Polsku přes veškeré úsilí zůstávala slabá a naopak v nezanedbatelné části polské šlechty vyvolávali Habsburkové pocity nenávisti pro svou pověst utlačovatelů politických a náboženských svobod. Šlo mu o to přesvědčit Maxmiliána, že není velké naděje na habsburský úspěch, a že je v jeho zájmu podpořit volbu jemu věrného velmože. Vilém chtěl pro vlastní podporu využít i jednání českého sněmu, který řešil přijetí Rudolfa II. za českého krále. Přes Vilémovu snahu o protahování sněmu byl Rudolf nakonec přijat za krále a slavnostně korunován. To však zároveň oslabilo Vilémovy šance na zvolení polským králem.\n\nNa počátku polského volebního sněmu v listopadu 1575 se pro volbu Viléma z Rožmberka polským králem vyslovili např. žarnovský kastelán J. Siemiński, Petr Zborowski, krakovský podkomoří Stanislav Cikowski, Stanislav Szafraniec, Jan Zborowski a mnozí další. Přesto se Vilémovi příznivci nakonec ve snaze zabránit volbě Habsburka přiklonili k volbě Štěpána Báthoryho, který se slíbil oženit s Annou Jagellonskou, a který jako turecký vazal sliboval zajištění bezpečnosti Polska ze strany Osmanské říše. Báthory také jako už dříve Jindřich z Valois slíbil Polákům bez rozpaků vše, co po něm žádali a své sliby podporoval i četnými úplatky. Situaci dále zkomplikoval i fakt, že 12. prosince 1575 za účasti hierarchie a velmožů prohlásil senát ústy primase Uchańského polským králem Maxmiliána II. V reakci na tuto volbu šlechta za účasti některých senátorů zvolila za dědičku polského království Annu Jagellonskou, která se měla provdat za Štěpána Báthoryho. Šlechta, která jej vyvolila za polského krále, nebyla sama svou volbou nadšena, protože z nacionálního hlediska jí mnohem více vyhovoval Vilém z Rožmberka, ale protihabsburské stanovisko většiny šlechty a také obtíže spojené s Rožmberkovou volbou nakonec vedly ke zvolení Báthoryho.\n\nStřetávání habsburského centralismu se stavovským dualismem vedlo v druhé polovině 16. století ke zvyšování napětí v českých zemích. Náboženské otázky hrály při těchto sporech až druhotnou roli, jejich vliv byl přesto nezanedbatelný. K otevřené konfrontaci došlo na sněmu v roce 1575, který se zapsal do českých dějin jako nejvýznamnější sněm 2. poloviny 16. století.\n\nProtestantská šlechtická opozice tvořená především novoutrakvisty a českými bratry se pokusila shodnout na jednotném věroučném programu, který by předložila císaři ke schválení. Výsledkem jejich jednání se stala v květnu 1575 \"Česká konfese\". Jednalo se o kompromis různých náboženských směrů, které převládaly mezi českými nekatolíky. Záměrně volená co nejobecnější stylizace propůjčovala konfesi širší dosah a trvalejší platnost. Ve chvíli, kdy maximalistický program novoutrakvistické části stavů nabyl konkrétní podoby a jakmile se ukázalo, jaké by byly mocenské důsledky jeho prosazení, vedl k rychlému rozdělení stavovské obce. Proti novoutrakvistům se postavili společně katolíci se staroutrakvisty. Křehkou jednotu novoutrakvistické a bratrské šlechty se podařilo narušit, když představitelé Jednoty bratrské předali císaři pouhé čtyři dny po předložení \"České konfese\" vlastní bratrskou konfesi.\n\nCísař Maxmilián II. využil rozporů v protestantském táboře a 22. srpna 1575 konfesi výslovně odmítl. Uvědomoval si však, že bude muset nalézt přijatelné východisko i pro nekatolické stavy, a proto při audienci 2. září slíbil deseti představitelům novoutrakvismu, že zachová nekatolické šlechtě náboženskou volnost. Sněmovní jednání tak nepřinesla uspokojivé řešení dosavadní nábožensko-politické situace a jen do budoucna odložila nevyhnutelný střet.\n\nNa závěr sněmovních jednání už opět jednotná stavovská obec pod Rožmberkovým vedením využila chystané změny na trůnu k prosazení některých svých požadavků. Následník trůnu se měl začít učit česky, měl sídlit v Praze a v době pobytu u svého otce se u něj měli neustále zdržovat dva čeští páni a dva rytíři jako jeho poradci v českých záležitostech. Jednání sněmu využil Vilém z Rožmberka také pro posílení postavení nejvyššího purkrabího. Vilémova podpora katolictví se na sněmu v roce 1575 propojila i s jeho vlastními zájmy, protože jakékoliv posílení vlivu evangelíků v Čechách by zpochybnilo jeho dosavadní vnitropolitickou činnost snažící se o udržení rozhodujícího vlivu rožmberského vladaře ve stavovské obci. Vnitropolitickou situaci se navíc Vilém neúspěšně pokusil využit ve své vysoké hře o polskou královskou korunu.\n\nRudolf II. byl korunován českým králem 22. září 1575. Ocenění Vilémových zásluh na pro Habsburky dobrém výsledku sněmu na sebe nenechalo dlouho čekat a už čtyři dny po Rudolfově korunovaci (26. září) získal jako odměnu od císaře do dědičného držení panství Roudnice nad Labem. Při samotné Rudolfově korunovaci Vilém z Rožmberka vykonal ty nejdůležitější úkony představující českou státnost: doprovázel Rudolfa do Svatováclavské kaple, nesl královskou korunu a přednášel český text korunovační přísahy, který po něm Rudolf opakoval.\n\nVědomí vlastní (ale i bratrovy) bezdětnosti vedlo k tomu, že se Vilém po čtrnáctiletém vdovství rozhodl uzavřít třetí sňatek. Vyvolenou se stala Anna Marie Bádenská, sestra vládnoucího bádenského markraběte Filipa II. Bádenského. Jako sirotek byla mladá markraběnka vychovávána na dvoře mnichovských Wittelsbachů. Na rozdíl od předchozích dvou manželek, byla jeho vyvolená katoličkou. Přesto se výběr manželky nesetkal s porozuměním většiny Habsburků, kteří se obávali zkomplikování mezinárodních vztahů středoevropské monarchie.\n\nViléma diplomaticky podpořil Ferdinand Tyrolský a sňatek se tak mohl uskutečnit. Dne 23. srpna 1577 byla uzavřena svatební smlouva. Nevěsta jako věno získala 10 000 zlatých tolarů a výbavu. Protože snoubenka byla sirotek, odehrála se svatba 27. ledna 1578 v Českém Krumlově a snoubence oddával pražský arcibiskup Antonín Brus z Mohelnice. Třetí sňatek Viléma z Rožmberka nalezl svůj ohlas i v soudobé literární produkci.\n\nTřetí Vilémův sňatek, ale i předpokládané naplnění touhy po očekávaném dědici se projevilo v nové renesanční malířské výzdobě jedné z komnat českokrumlovského zámku, kterou provedl malíř Gabriel de Blonde. Ani z tohoto manželství se však Vilém nedočkal potomka. Jeho třetí žena zemřela v necelých 21 letech 25. dubna 1583 a byla pohřbena 3. května v nové hrobce v kostele sv. Víta v Českém Krumlově. Přestože mezi smrtí a pohřbem uplynula jen krátká doba, zúčastnil se pohřbu i její bratr s manželkou.\n\nBěhem let Vilém postupně přecházel od velkorysé náboženské tolerance k jednostranné náboženské vyhraněnosti. Jejím projevem bylo i přijetí jezuitského odchovance Jindřicha Domináčka z Písnice, který v letech 1582–1587 zastával úřad rožmberského hejtmana. Ani tehdy se Vilém nestal fanatickým katolíkem a politickým zájmům dával přednost před náboženskou důsledností.\n\nZásluhy Viléma z Rožmberka ocenil španělský král Filip II. na konci roku 1584, kdy jej přijal do elitního padesátičlenného Řádu Zlatého rouna. Samotný promoční obřad se konal o půl roku později v Praze.\n\nStal se tak 256. rytířem řádu a po Vratislavu z Pernštejna (1555) a Jáchymovi z Hradce (1561) teprve třetím českým šlechticem, který obdržel tento prestižní řád.\n\nV letech 1584–1585 založil Vilém z Rožmberka v Českém Krumlově jezuitskou kolej. Zavázal se při tom vybudovat na své náklady kromě koleje i školu a každoročně kromě vysokého deputátu v naturáliích odvádět jezuitům 1200 kop míšeňských grošů.\n\nDne 11. ledna 1587 se v katedrále svatého Víta Vilém z Rožmberka počtvrté oženil. Nevěstou byla Polyxena z Pernštejna, dcera Vratislava II. z Pernštejna a oddávajícím pražský arcibiskup Martin Medek z Mohelnice. Zahájení svatebního veselí se v Rožmberském paláci se mezi stovkami domácích i zahraničních hostů zúčastnil dokonce i císař Rudolf II. Hostina svou okázalostí připomínala královskou svatbu.\n\nVilémova láska k mladé manželce byla vyjádřena i ve výzdobě letohrádku Kratochvíle. Samotný sňatek se stal okázalou demonstrací spojení dvou nejmocnějších katolických rodů v zemi.\n\nKdyž na konci roku 1586 zemřel polský král Štěpán Báthory, upadlo Polsko už po třetí během posledních patnácti let do období interregna (bezkráloví). O uvolněný trůn se ucházelo několik nápadníků. Habsburkové (arcivévodové Ferdinand, Matyáš, Arnošt a Maxmilián III.), švédský princ a následník Zikmund III. Vasa a ruský car Fjodor I.\n\nZatímco většina polské šlechty vedené velkým korunním hejtmanem Janem Zamoyskim se v srpnu 1587 vyslovila pro švédského prince Zikmunda Vasu, menšina seskupená kolem rodu Zborowských si zvolila rakouského arciknížete Maxmiliána. Ten vsadil na rychlou vojenskou operaci a s malým vojskem vtrhl do Polska s úmyslem nechat se v Krakově korunovat. Útok se však nezdařil a Maxmiliánovo vojsko muselo ustoupit do Slezska, kde bylo 24. ledna 1588 v bitvě u Byčiny poraženo Janem Zamoyskim. Sám Maxmilián byl v bitvě zajat.\n\nPorážka u Byčiny notně otřásla habsburskou prestiží. V dalších měsících zvažoval císař násilné řešení situace za použití vojsk všech habsburských zemí. Vilém z Rožmberka, který se od počátku stavěl k Maxmiliánově kandidatuře skepticky, se postavil proti použití českého vojska k dynastickým výbojům v zahraničí. Argumentoval tím, že čeští stavové jsou odedávna zavázáni pouze k vojenské ochraně zemí České koruny. Navíc by tím sami porušili česko–polskou smlouvu o přátelství a v případě vojenského neúspěchu by riskovali i případnou ztrátu Slezska ve prospěch Polska. V postoji k polské otázce se sjednotili členové zemské vlády i český sněm. Pod vedením Viléma z Rožmberka se tak česká stavovská obec stala činitelem prosazujícím mírové řešení konfliktu. K mírovému řešení se přiklonila i většina stavů vedlejších zemí Koruny české.\n\nPod tlakem okolností Rudolf II. sestavil komisi, která měla dohodnout mír s Polskem a do jejího čela jmenoval Viléma z Rožmberka. Ten se zdráhal toto pověření převzít a přijal jej teprve tehdy, kdy si vymohl dostatečně široký prostor k jednání. O osobní účast Rožmberka v českém poselstvu stál i polský hejtman Zamoyski, protože Vilém byl znám jako „velký přítel polské země“. Koncem prosince 1588 tak vyrazil v čele mírového poselstva do Polska. Při osobních jednáních mezi Vilémem z Rožmberka a Janem Zamoyským se oba státníci dohodli na zásadách będzinsko–bytomské smlouvy, která byla uzavřena 9. března 1589. Smlouvu stvrdil přísahou 10. července 1589 i Rudolf II. Náklady na celou diplomatickou misi přesáhly 6400 kop míšeňských grošů a neví se, zda byly císařem Vilémovi z Rožmberka uhrazeny. Ze své poslední diplomatické cesty se Vilém vrátil s vážně podlomeným zdravím a v následujících letech jeho podíl na vládě v zemi postupně slábl.\n\nV závěru svého života projevoval Vilém zvláštní přízeň katolické církvi a zvláště pak jezuitům. Jim v srpnu 1591 postoupil českokrumlovský kostel svatého Víta, ve kterém si přál být pohřben po boku své třetí manželky Anny Marie Bádenské. V prosinci téhož roku se zúčastnil založení jezuitské koleje v Chomutově. Výrazně také finančně podpořil bratra své čtvrté manželky Jana z Pernštejna. Ještě před smrtí se podařilo definitivně urovnat odcizení mezi Vilémem a jeho mladším bratrem Petrem Vokem způsobené Petrovou konverzí k Jednotě bratrské. Bylo tak zažehnáno nebezpečí, že by se na úkor Petra Voka stali Vilémovými dědici katoličtí Pernštejnové.\n\nPoslední dny svého života strávil Vilém z Rožmberka v Rožmberském paláci na Pražském hradě. Přes své přání, aby se mohl vrátit do Českého Krumlova, jeho nemocemi vysílené tělo už nebylo schopno cesty. Vilém zemřel krátce před polednem 31. srpna 1592 ve věku 57 let. Příčinou smrti byla vodnatelnost a souchotiny. Po smrti bylo tělo ustrojeno do smutečního oděvu a několik týdnů vystaveno v kostele sv. Jiří na Pražském hradě. Odtud se teprve 26. října vydal smuteční průvod na Malou Stranu, kde v kostele svatého Tomáše bylo upraveno \"castrum doloris\" a byla zde sloužena pohřební mše svatá. Smuteční řeč nad rakví pronesli jezuita Nicolaus Racivius a strahovský opat Jan Lohelius. Teprve následujícího dne pokračoval smuteční průvod do jižních Čech. V průvodu nechyběl dědic Petr Vok z Rožmberka, vdova Polyxena z Pernštejna, ale i desítky pánů a rytířů. Do Českého Krumlova dorazil smuteční průvod 3. listopadu. Mrtvé tělo zůstalo do 10. prosince vystaveno v minoritském kostele než bylo uloženo do hrobky v kostele sv. Víta vedle Vilémovy třetí manželky Anny Marie Bádenské. V letech 1593–1597 byl nad hrobkou postaven náhrobek a oltář s rožmberským rytířem na koni, který zhotovil sochař Jiří Bendl.\n\nPo odstranění rožmberského jezdce rozhodl se v roce 1621 tehdejší rektor jezuitské koleje Albrecht Chanovský odstranit z kostela celé mausoleum, které nechal rozebrat, aby nebránilo pohledu na hlavní oltář. To rozhořčilo poslední Vilémovu manželku Polyxenu z Pernštejna, která společně s pražským arcibiskupem Janem Loheliem docílila znovuobnovení mausolea v původní podobě. Místo posledního odpočinku Viléma z Rožmberka se i v dalších letech nevyhnulo rušivým zásahům. V roce 1671 byly z náhrobku sňaty sochy a v době josefínských reforem byla hrobka otevřena, cínové rakve Viléma a jeho manželky prodány a jejich tělesné ostatky vráceny v prostých dřevěných rakvích zpět. Obě mramorové náhrobní desky byly nejdříve zapuštěny do dlažby před kostelní lavice a teprve později přeneseny a osazeny do zdi u vchodu boční kaple svatého Jana Nepomuckého, kde jsou umístěny dodnes.\n\nBezprostředně po převzetí dominia Petr Vok vědomě navázal na Vilémovo vladařství. Bez nejmenších námitek uznal jeho odkazy, především v zaopatření vdovy Polyxeny.\n\nSpolu se staršími dluhy Petra Voka dosahovalo celkové zadlužení astronomické částky 1 000 000 míšeňských kop. Za hospodářskými obtížemi se skrývaly především obrovské náklady na politickou kariéru a reprezentaci, které výnos z rožmberského dominia nestačil pokrýt.\n\nAby alespoň na čas unikl věřitelům, formálně převedl Petr Vok po Vilémově smrti většinu svého majetku na svou manželku Kateřinu z Ludanic. Přesto se však brzy musel odhodlat k radikálnějšímu řešení a začít vzniklou situaci řešit postupným odprodejem některých panství. Postupně tak odprodal věno své manželky Helfštýn, dále pak panství Miličín, Choustník, Helfenburk, Bechyni, Vimperk, Rychleby, rakouský Haslach, a jiné. Jen v letech 1592–1599 tak prodejem panství získala rožmberská komora více než 500 000 kop grošů. Přesto však stále zůstával dluh převyšující 400 000 kop. Pro jeho uhrazení se Petr Vok rozhodl k nejrazantnějšímu zásahu do zděděného rožmberského dominia a dohodl se na odprodeji panství Český Krumlov císaři Rudolfu II. Prodej se realizoval v letech 1601/1602 za 422 000 kop míšeňských grošů. Petru Vokovi se tak podařilo zabránit hospodářskému kolapsu, ale za cenu podstatného zmenšení rožmberského dominia.\n\nVilém věrně sloužil svému panovníkovi, ale i své zemi a stavovské obci. Cíl své politiky spatřoval v nalezení vnitřní rovnováhy v nábožensky rozdělené zemi a v prosazení „obecného dobra“. Po vymření vládnoucí Jagellonské dynastie v Polsku se dvakrát (v letech 1573 a 1575) stal kandidátem na polský královský trůn. Stal se tak jediným českým pánem či politikem, který kandidoval na trůn sousední země. Přes lákavost vidiny královského titulu měl Vilém dostatek prozíravosti, aby si uvědomil nereálnost této představy. V zájmu zachování skutečných jistot na ni rezignoval a spokojil se s úlohou nejvyššího purkrabího a českého „místokrále“. Ve svých funkcích nejvyššího komorníka a později nejvyššího purkrabího si spíše než jako královský úředník počínal jako sebevědomý a uznávaný reprezentant stavů.\n\nDoba Vilémovy vlády je poznamenaná výstavbou a rozvojem vrchnostenského hospodaření. V žádném jiném období a ani žádný jiný šlechtický rod nedosáhl v zakládání vrchnostenských podniků takové intenzity. Jednu z hlavních roli ve Vilémovu hospodaření hrálo pivovarnictví. Vilém zakládal nové pivovary a odbyt jejich piva usnadnil nařízením, že se na rožmberských panstvích nesměla prodávat jiná než v panských pivovarech uvařená piva. V jeho době došlo také k rozvoji tradičního rybníkářství a právě tehdy byla dokončena jihočeská rybniční soustava. Nejvýznamnějšími staviteli rybníků ve Vilémových službách byli Mikuláš Ruthard z Malešova a Jakub Krčín, kteří navázali na starší práce Štěpánka Netolického.\n\nSmrtí Viléma z Rožmberka odešel příslušník poslední generace, která zastávala umírněnost v domácím politickém životě. Snažil se uchovat vliv stavů při udržení tradice královského majestátu. V kultuře se pak přikláněl k intelektuálnímu humanismu. Svými kulturními zájmy a podporou hudby, literatury a školství vysoce převyšoval tehdejší rámec šlechtických zájmů. Na rozdíl od svého mladšího bratra Petra Voka se Vilém nikdy nestal předmětem legendy. Přesto se mu podařilo zapsat do českých dějin jako významná renesanční osobnost, která obohatila české poměry evropským rozhledem spojeným s aktivním vlastenectvím.\n\nJak se panovníkům počátkem novověku dařilo zajistit mír v zemi, ztrácela šlechta svůj vojenský význam, hrady přestavovala na pohodlnější zámky a šlechtic se z válečníka stával velkostatkářem či podnikatelem. Již v době působení Vilémových poručníků se začala na rožmberském dominiu provádět aktivní hospodářská politika. V dané době ji představoval především rozvoj vrchnostenského pivovarnictví. Stavba nového pivovaru byla tehdy zahájena v Helfenburku a i jinde dochází k rozšiřování pivovarských provozů. Z důvodu podpory odbytu rožmberského piva zakázali poručníci poddaným odběr jiného než panského piva.\n\nPo převzetí statků pokračoval Vilém z Rožmberka v hospodářské politice svých poručníků. Kromě dalších omezení poddaných, kteří měli své výrobky i to co vypěstovali prodávat jen v rožmberských městech, pokračoval v „pivovarské ofenzivě“ a začal budovat nové panské pivovary v Českém Krumlově, Třeboni, Lomnici nad Lužnicí i jinde. Zároveň v těchto městech postupně likvidoval měšťanskou pivovarnickou konkurenci. Měšťanské pivovary směly působit jen tam, kde nemohly panským pivovarům škodit. Rozvoj pivovarnictví zvyšoval poptávku po pšenici, jejíž nedostatek Vilém řešil zákazy prodeje mimo dominium, a také zakládáním nových poplužních dvorů, které se stávaly dalším zdrojem vrchnostenských příjmů. Během Vilémova života rostlo vrchnostenské hospodaření na poplužních dvorech tak, že v roce 1590 vynášelo 32 dvorů více než 34 000 kop grošů míšeňských, což bylo více než výnos celého třeboňského panství. Výnos vrchnostenských pivovarů na konci Vilémova života je odhadován na 40 000 kop grošů míšeňských a pivovarnictví tak patřilo k nejužitečnějšímu rožmberskému podnikání.\n\nHospodářská politika Viléma z Rožmberka neoddělitelně souvisí s osobností Jakuba Krčína z Jelčan. Velkorysé Krčínovo hospodaření bylo spojeno především s dotvořením jihočeské rybniční soustavy. Při výstavbě nových rybníků se nezastavil ani před likvidací třeboňského předměstí a jeho zaplavením. Krčínem vybudovaná Nová řeka, umělý kanál mezi Lužnicí a Nežárkou, zajistila rybniční soustavě dostatečný přísun čerstvé vody. Centralizaci dominia Jakub Krčín dovršil zřízením nového úřadu (\"buchalterie\"), který se stal nejdůležitějším finančním úřadem dominia.\n\nSpíše prestižní a politický význam měla pro Viléma koupě slezských horních měst Rychleb a Silberberku v roce 1581. Kdysi významná báňská města byla v 80. letech 16. století už v hlubokém úpadku a báňské hospodaření končilo často ve ztrátě. Vlastnictví uvedených měst však Vilémovi poskytovalo výsadní právo razit vlastní mince, čehož využíval pro rozšíření svého mezinárodního věhlasu. Vilém podporoval i těžbu rud na Krumlovsku, v Jílovém a v Ratibořských Horách na Táborsku. Výnosy z dolování však nezadržitelně klesaly a těžba nepřinášela očekávaný užitek – s výjimkou Ratibořských Hor, které zvláště na přelomu 16. a 17. století přinášely slušný zisk.\n\nPři budování rodové knihovny Vilém preferoval její obsahovou kvalitu před reprezentativností. Nikdy se nestal (na rozdíl od svého mladšího bratra) typickým renesančním sběratelem knih. Právě střídmost a praktičnost vedla pravděpodobně k tomu, že v roce 1573 odmítl zakoupit knihovnu císařského antikváře Jacopa Strady, která se tak stala součástí císařské knihovny ve Vídni. Knihy často nakupoval na svých cestách po Itálii a Německu. Rozsáhlou část knihovny věnoval Vilém v roce 1591 českokrumlovským jezuitům.\n\nŽivot Viléma z Rožmberka se odrazil mimo jiné v kronikářských dílech jeho současníků. Nejvýznamnějším z nich byl Václav Březan, který osobě Viléma z Rožmberka věnoval jeden z dílů své pětidílné \"Historie Rožmberské\". Také smrt a pohřeb Viléma z Rožmberka se stal příležitostí, při které mnozí autoři oslavili vznešenost zemřelého. Brzy po Vilémově smrti vyšla sbírka básní \"Epicedia in obitum ... Gulielmi Ursini de Rosenbergo\" (\"Smuteční písně k pohřebnímu obřadu Viléma Ursina z Rožmberka\"), která oslavovala nejen urozenost a bohatství zesnulého, ale i jeho bohulibost, štědrost a politický rozhled. Mezi přispěvateli byl i básník, botanik a lékař Adam Zalužanský ze Zalužan. Jeho úmrtí věnoval svou báseň i Balthasar Exner. Třináct let po Vilémově smrti vyšel tiskem sborník veršů Jana Černovického obsahující báseň \"Cento funebris in obitum\" (\"Pohřební báseň k zádušní mši\"), kterou složil u příležitosti jeho pohřbu. Téměř dvě stě let (do roku 1780) si na své vydání počkaly verše Gabriela Svěchina z Paumberka věnované zemřelému rožmberskému vladaři.\n\nJako přísného a nesmlouvavého vládce nad celým rožmberským dominiem ztvárnil Viléma František Kožík v novele \"Třetí noc\". Postava Viléma z Rožmberka vystupuje i v románové trilogii spisovatelky Niny Bonhardové tvořené knihami \"Tanec rabů\", \"Selský mor\" a \"Polyxena\". Ve filmu \"Svatby pana Voka\" z roku 1970 jej ztvárnil herec Otakar Brousek starší.\n\nV roce 2011 se jeho podobizna objevila na čtyřicetidevítikorunové poštovní známce na aršíku \"Rožmberský rok – Petr Vok z Rožmberka, Vilém Vok z Rožmberka\". Výtvarný návrh známky vyhotovil Oldřich Kulhánek a rytinu provedl Miloš Ondráček. Vilém z Rožmberka se stal také námětem jedné ze čtyř pamětních medailí vydaných Českou mincovnou. V tomtéž roce probíhala od 19. května ve Valdštejnské jízdárně v Praze výstava \"Rožmberkové : rod českých velmožů a jeho cesta dějinami\". V rámci ní bylo vystaveno mnoho s Vilémem z Rožmberka souvisejících artefaktů např. i dosud nikdy nevystavený a umělecky mimořádně kvalitní posmrtný portrét Viléma z Rožmberka. Postava Viléma z Rožmberka inspirovala divadelníky z Českého Krumlova, kde 16. června 2006 na slavnostech pětilisté růže měla premiéru divadelní hra Františka Zborníka \"Dvojí pravda o Vilémovi z Rožmberka\".\n\nPravidelně je Vilém z Rožmberka připomínán při pravidelných slavnostech pětilisté růže, kterých se každoročně účastní více než 23 000 českých i zahraničních návštěvníků. Zatímco v letech 1991–1994 to byl návrat Viléma z Rožmberka do Českého Krumlova z italské výpravy v roce 1552 a třetí sňatek a Annou Marií Bádenskou v roce 1578, v letech 1998–2000 byl připomenut poslední pobyt Viléma z Rožmberka v Českém Krumlově před jeho smrtí v roce 1592. V roce 2001 byly Slavnosti pětilisté růže ve znamení diplomatické cesty Viléma z Rožmberka do Polska v roce 1576 a v následujícím roce opětovně připomenuly Vilémovu cestu na Apeninský poloostrov. V letech 2006–2010 to byly další události z Vilémova života jako spojení Českého Krumlova s Latránem v roce 1555 nebo čtvrtá Vilémova svatba s Polyxenou z Lobkovic v roce 1587.\n\n\n"}
{"id": "65847", "url": "https://cs.wikipedia.org/wiki?curid=65847", "title": "Fork", "text": "Fork\n\nFork (z angl. „vidlička, rozcestí“) je pojem z oblasti software, označující alternativní větev programu, která je vyvíjena nezávisle a zpravidla i jinými lidmi. Nejčastěji se takové větvení vývoje vyskytuje u otevřeného software, jehož licence bývají navrženy explicitně tak, aby ho umožňovaly.\n\nV historii se například takto mnohokrát rozvětvil operační systém UNIX, z původní verze bylo vytvořeno mnoho forků, nejznámějšími jsou System V a BSD UNIX. Ve světě otevřeného softwaru je asi nejznámějším forkem překladač egcs, který se oddělil od starší verze GCC, nakonec ji zcela nahradil a sám se stal novou verzí gcc. Dosud paralelně vyvíjené jsou textové webové prohlížeče Links a ELinks; ELinks je fork vytvořený ze starší verze Linksu, jehož vývoj zase nezávisle pokračoval programem Links2.\n\nFork se však nemusí vždy nutně vztahovat pouze na software. Například může kdokoliv vytvořit fork otevřené encyklopedie Wikipedie, pokud si stáhne volně dostupnou databázi dat a použije ji jako základ její nezávislé kopie. (Pokud se však kopie databáze nezávisle nevyvíjí, jde pouze o tzv. mirror.)\n\n"}
{"id": "65851", "url": "https://cs.wikipedia.org/wiki?curid=65851", "title": "Fork (systémové volání)", "text": "Fork (systémové volání)\n\nfork() je v informatice speciální systémové volání poskytované unixovým jádrem operačního systému. Jeho vyvoláním vznikne z rodičovského procesu nový proces (potomek) tak, že se aktuální proces rozdvojí na dva identické procesy (s různými PID) a běh programu pokračuje dalším příkazem ve dvou vzájemně nezávislých větvích. Program může rozlišit, ve které větvi se nachází, podle návratové hodnoty volání. Rodičovskému procesu je vráceno PID nového procesu, zatímco novému procesu je vrácena nula; negativní návratová hodnota signalizuje chybu.\n\nV unixových systémech je codice_1 jediným nástrojem pro vytváření nových procesů, čímž je vytvořena jednotná hierarchie procesů (strom s jediným kořenem s procesem PID=1). Jeho prostřednictvím nevzniká pouze první proces v systému (typicky init), který je vytvářen přímo jádrem operačního systému při startu systému. Výjimkou jsou též jaderná vlákna ( ) a klasická vlákna, která vznikají systémovým voláním codice_2.\n\n\n"}
{"id": "65852", "url": "https://cs.wikipedia.org/wiki?curid=65852", "title": "Mirror", "text": "Mirror\n\nMirror (česky zrcadlo) ve světě počítačů označuje průběžně aktualizovanou (\"zrcadlenou\") kopii nějaké WWW stránky nebo úložiště dat. \n\nNa internetu jsou nejrozšířenější mirrory FTP serverů; zejména FTP servery vysokých škol a velkých internetových poskytovatelů často mirrorují obsahy populárních zahraničních FTP serverů, aby jejich uživatelé data mohli stahovat lokálně v rámci sítě organizace a nezatěžovali obvykle kapacitně omezené zahraniční linky.\n\nObčas se může pojem mirror plést s tzv. forkem. Například pokud někdo pravidelně stahuje aktuální verzi databáze otevřené encyklopedie Wikipedie a poskytuje k ní rozhraní na svých stránkách, provozuje mirror. Ovšem pokud pouze jednou databázi stáhl, zpřístupnil ji, ale umožnil do ní přispívat i ostatním a dále se jeho kopie databáze vyvíjí nezávisle, vytvořil fork.\n"}
{"id": "65856", "url": "https://cs.wikipedia.org/wiki?curid=65856", "title": "Henryk Batuta", "text": "Henryk Batuta\n\nHenryk Batuta je jméno fiktivního polského komunisty, jehož smyšlenou existenci uváděl mystifikační článek na polské Wikipedii. Přestože osobnost Henryka Batuty byla zcela smyšlená, článek zůstal na Wikipedii bez povšimnutí téměř patnáct měsíců, od 8. listopadu 2004 do 20. ledna 2006, kdy byl poprvé navržen ke smazání. Po opakovaném navržení 1. února a následné diskusi na příslušné straně byl článek 5. února 2006 smazán. O případu pak 9. února 2006 napsaly zároveň deník \"Gazeta Wyborcza\" a týdeník \"Przekrój\".\n\nPřed smazáním byl Batuta uváděn jako jeden z vězňů z Berezy patřící mezi sedm čelných představitelů Komunistické strany Polska, jeden ze zakladatelů Svazu polských patriotů aj. Téměř patnáct měsíců si bylo možné přečíst, že varšavská \"ulice Batuty\" je ve skutečnosti ulice Henryka Batuty.\n\nSmyšlený článek vznikl s cílem ukázat slabost Wikipedie vyplývající z omezených možností ověřování uvedených informací. V důsledku zdánlivě nevinného žertu autorů článku byli uživatelé Internetu uvedeni v omyl.\n\nPo odhalení mystifikace se v průběhu diskuse o smazání stránky autoři dále snažili dát heslu punc pravdivosti a na Wikipedii umístili fotografie falešné tabulky s názvem ulice, která podle jejich vyjádření pocházela z ulice „Henryka Batuty“.\n\nInformace umístěné na Wikipedii byly mezitím převzaty mnoha internetovými stránkami věnujícími se historii Polska, komunismu, Židům a literatuře. Dle výsledků vyhledávače Google šlo v době odhalení podvodu o 86 kopií, které začaly žít vlastním životem.\n\nZ tohoto důvodu, z důvodu špatného kontaktu s kopiemi a odnožemi polské Wikipedie a také vzhledem ke specifikům Internetu (při neuvedení na pravou míru se zvyšuje pravděpodobnost rozšíření nepravdivých informací) bylo 9. února rozhodnuto o vzniku článku informujícího o faktickém stavu a historii této záležitosti.\n\nPodvody tohoto typu nejsou v lidské historii ničím novým. Již stovky let je známo, že dostatečně vlivná osoba může manipulovat informacemi pomocí prakticky libovolného média.\n\nKonrad Godlewski v deníku \"Gazeta Wyborcza\" uvádí, že tento článek vytvořila anonymní skupina skrývající se pod názvem „Armia Batuty“ (Batutova armáda), a že cílem této skupiny, jejímiž členy jsou podle jeho slov mimo jiné také vědci, bylo také přinést důkazy, že většina lidí bezmyšlenkovitě přistupuje k názvům ulic. O Batutově armádě paralelně informoval týdeník \"Przekrój\", podle kterého jejím členům vadí zejména názvy ulic po osobách z komunistického období.\n\nVýjimečnost otevřené encyklopedie Wikipedie spočívá v tom, že je tvořena dobrovolníky a umožňuje editaci každému uživateli libovolného internetového prohlížeče. S tím je však spojeno riziko, že někdo bude záměrně vkládat nepravdivé informace, jako se stalo v tomto případě. Správci mohou ve výjimečných případech omezit možnost editace vybraných článků, ale vždy se předpokládá dobrá vůle přispěvatelů. Aféry, jako je tato, vzbuzují u některých osob pochybnosti o věrohodnosti článků ve Wikipedii.\n\n"}
{"id": "65859", "url": "https://cs.wikipedia.org/wiki?curid=65859", "title": "ATR 42", "text": "ATR 42\n\nATR 42 je dvoumotorový turbovrtulový dopravní letoun určený pro kratší regionální tratě. Je výrobkem italsko-francouzské spolupráce společností Aérospatiale a Alenia. Označení stroje ATR je zkratkou shodnou ve francouzštině i italštině Aerei di Trasporto Regionale (Avions de Transport Régional). Číslice 42 udává počet přepravovaných cestujících.\n\nPrvní ze dvou prototypů ATR 42 (imatrikulace F-WEGA) vykonal svůj první let 16. srpna 1984, následující druhý prototyp (F-WEGB) byl zalétán 31. října. Třetí vyrobený stroj (F-WEGC) byl zároveň prvním sériovým letounem ATR-42, který byl zalétán 30. dubna 1985. Francouzská a italská certifikace následovala v září 1985.\n\n3. prosince 1985 na slavnostním ceremoniálu v Toulouse převzal ATR-42 první letecký dopravce, francouzská regionální společnost Air Littoral. O šest dní později s ním zahájila provoz na lince z Béziers do Paříže.\nDalším uživatelem se stala Command Airways z USA se sídlem v Poughkeepsie, stát New York, která svůj první stroj převzala v březnu 1986.\n\nLetoun existuje v několika verzích. Počátkem roku 1985 představil výrobce zdokonalenou verzi ATR-42-200, odlišující se od předchozí především vyšší hmotností a zlepšenými výkony, po ní následovala varianta ATR-42-300, která byla standardní verzí až do roku 1996.\nATR-42-320 se lišil pouze silnějšími motory PW121 o výkonu po 1415 kW (výroba byla také zastavena v roce 1996), ATR-42 Cargo je nákladní verzí 42-300 s možností operativní přeměny na standardní cestovní verzi.\nATR-42-500 je výrazněji modernizovaná verze zalétaná 16. září 1994 (výr. č. 442, F-WWEZ) v Toulouse, vycházející z verze -300. Osádka byla složena ze zkušebního pilota Bernarda Doranceho, pilota Jean-Pierra Duchereuxe a techniky Jeanem Piatkem a Christianem Desbantem. Zkušebního programu se zúčastnil také druhý vyrobený stroj (445, F-WWER), který poprvé vzlétl 28. listopadu 1994. Certifikace ATR-42-500 byla ukončena v květnu 1995.\nLiší se od předchozích modelů přepracovaným interiérem, silnějšími motory Pratt & Whitney Canada PW-127E o vzletovém výkonu 1611 kW (a vyšší cestovní rychlostí 565 km/h), šestilistými vrtulemi Hamilton Standard/Ratier-Figeac 568F, maximálním doletem 1850 km, EFIS kokpitem, křidélky a kormidlem z většího ATR 72-210, novými brzdami a přistávacím podvozkem a zpevněnou konstrukcí křídla a trupu. Došlo rovněž k zvýšení maximální vzletové hmotnosti o 815 kg a platícího zatížení o 900 kg. Dodávky prvních letounů uživatelům byly zahájeny 31. října 1995, kdy Air Dolomiti převzala letoun výrobního čísla 462 (F-OHFF, o osm dní později I-ADLF). Druhým uživatelem se stala 18. listopadu 1995 mexická dopravní společnost Aeromar (471, XA-TAH). K dalším dopravcům, kteří „Pětistovku“ zařadili na své letecké spoje, patří např. německý Eurowings Luftverkehrs, Air Tahiti, kolumbijská společnost ACES, rumunský TAROM, nebo dánský dopravce Cimber Air. České aerolinie vlastní pět letadel tohoto typu.\n\nSpeciální modifikace ATR-42MP Surveyor vychází konstrukčně z verze ATR-42-400, jejímž primárním účelem je námořní hlídková služba. Byly vyvinuta společností Alenia Aerospazio v rámci programu vojenského oddělení Alenia Difeza. Výklopné výsuvné dveře s vestavěnými schůdky byly zaměněny za posuvné, které lze otevřít během letu např. pro shoz zásob, nebo záchranného materiálu. Do zadní části pravé podvozkové gondoly bylo instalováno pouzdro se signálními raketami. Dvě vypouklá okna v zadní části hlavní kabiny umožňují dokonalejší pozorování pod letounem, konzole umístěné před podvozkovými gondolami nesou výkonný světlomet, čidla detekční aparatury a závěsy umožňující instalaci palubního kulometu. Naspodu trupu pod tvarovaným krytem je anténa vyhledávacího radiolokátoru. První let Surveyor provedl 1. dubna 1996.\n\nDne 2. října 2007 byl oficiálně zahájen vývoj verze ATR 42-600 pro 48 až 50 cestujících. První stroj (výr. č. 811, F-WWLY) byl zalétán 4. března 2010 v Toulouse. Letoun byl poháněn dvěma turbovrtulovými motory Pratt & Whitney Canada PW127M. Hlavní vybavení skleněného kokpitu obsahovalo pět multifunkčních displejů MF-LCD, které nahradily dřívější elektronický systém EFIS. \n\nMezi letecké společnosti, které používají na svých linkách ATR-42, patří i České aerolinie. Jeden z jejich letounů tohoto typu shořel 13. června 2012 během údržby v hangáru Letiště Praha-Ruzyně. Odhad škody je 200 milionů korun.\n\n"}
{"id": "65860", "url": "https://cs.wikipedia.org/wiki?curid=65860", "title": "Mrazová fixace", "text": "Mrazová fixace\n\nMrazová fixace, též kryofixace je proces, jehož cílem je dosáhnout vitrifikovaného stavu vzorku („zesklenění“), kdy je preparát ochlazen pod rekrystalizační teplotu bez vzniku krystalů. Základním podmínkou pro minimalizaci škod při mrazení preparátu je dosažení vysoké chladicí rychlosti. \n\nOproti chemické fixaci má mrazová fixace několik nesporných výhod:\n\nVětšina organismů obsahuje více než 70 procent vody, proto je potřeba při mrazové fixaci počítat s některými anomálními vlastnostmi této kapaliny, které jsou dány vodíkovými můstky a van der Waalsovými silami a které de facto mohou znamenat potrhání buněk při zvětšujícím se objemu či rostoucími krystaly:\n\n\nVoda může mrznout procesem:\n\nV praxi u biologických vzorků je situace krapet jiná, protože buňky jsou složeny z mnoha heterogenních organel s odlišným složením (an)organických vodných roztoků. Empiricky vychází, že buňka s cca 80 % vody zamrzá při teplotě 233 K a její rekrystalizační teplota je cca 188 K, ergo se výrazně zkrátí teplotní interval, při němž mohou růst krystaly.\n\nProces krystalizace je spojen s fázovou separaci, při níž rostoucí krystalky ledu kumulují vodu z nezamrzlých oblastí, a tím pádem roste koncentrace iontů v okolním roztoků, mění se osmotický gradient a pH, což vede k redistribuci intra resp. extracelulárních roztoků a k poškození membrán. Proces skončí v okamžiku dosažení eutektické teploty a ztuhnutím. \n\nTeplotní interval růstu krystalů lze zkrátit při použití kryoprotektantu. To je látka, která snižuje teplotu homogenní nukleace, zvyšuje rekrystalizační teplotu a snižuje množství volné vody v systému. \n\nDělí se do dvou skupin: \n\n"}
{"id": "65862", "url": "https://cs.wikipedia.org/wiki?curid=65862", "title": "Zikmund I. Starý", "text": "Zikmund I. Starý\n\nZikmund I. Starý (1. listopadu 1467 Kozienice – 1. dubna 1548 Krakov), syn Kazimíra IV. Jagellonského a Alžběty Habsburské, byl polským králem a litevským velkoknížetem v letech 1506–1548.\n\nZikmund zpočátku usiloval o nástupnictví po svém nejstarším bratrovi českém a uherském králi Vladislavu Jagellonském. Smlouvami ve Vídni z roku 1515 rezignoval na nástupnické právo v Uhrách ve prospěch Habsburků. Za to se císař Maximilián I. Habsburský musel vzdát spojenecké smlouvy s velikým knížetem moskevským Vasilijem III. a případné podpory řádu německých rytířů v Prusku, s nímž měl Zikmund spory.\n\nListinou z 27. listopadu 1499 získal od svého bratra Vladislava jako léno Hlohovské knížectví. Poté získal v prosinci 1501 také Opavské knížectví, vykoupené od Jánoše Korvína, a v září 1504 byl jmenován nejvyšším královským místodržitelem Slezska.\n\nVedl tři války s Moskvou v letech 1507–1508, 1512–1522 a 1534–1537, během nichž Litva přišla mimo jiné o strategický důležitý Smolensk (1514).\n\nV roce 1519 mu byl udělen Řád zlatého rouna (č. 161)\n\nRoku 1519 vstoupil do války s řádem německých rytířů, v jehož čele stál jeho synovec Albrecht Hohenzollernský. Ten přijal roku 1525 luteránskou reformaci, Prusy sekularizoval a složil za ně Zikmundovi lenní slib. V letech 1526–1529 přivtělil do polského státu dosud samostatné mazovské vévodství, kde zemřel poslední piastovský vládce Jan IV. Roku 1537 musel čelit odboji šlechty, které nakonec ustoupil.\n\nZa Zikmundovy vlády došlo ke kulturnímu rozkvětu Polska v duchu renesance, jejíž nástup byl spojen s královou druhou chotí Bonou Sforza. Společně s ní přišlo k polskému dvoru i její početné dvořanstvo. Následný společenský život na královském dvoře se stal vzorem i pro společnost z vyšších polských kruhů. Královna nezůstala jen u toho a začala zvát do Polska ty nejvýznamnější architekty a umělce.\nV době nástupu na trůn byl svobodný, přestože mu bylo již téměř čtyřicet let a měl pouze nemanželské potomky (s dlouholetou milenkou Kateřinou Telničankou).\n\n"}
{"id": "65864", "url": "https://cs.wikipedia.org/wiki?curid=65864", "title": "Viktor Amadeus II.", "text": "Viktor Amadeus II.\n\nViktor Amadeus II. ( \"Vittorio Amadeo II\", 14. květen 1666 – 31. říjen 1732) byl vévoda savojský (1675–1732, do roku 1684 s matkou jakožto regentkou), král sicilský (1713–1718) a král sardinský (1720–1730).\n\nŠlo o vynikajícího politika, který obratným lavírováním mezi velmocemi (konkrétně zejména mezi Francií a Habsburky) pozvedl savojskou dynastii ze stavu vévodského do stavu královského. Zúčastnil se válek proti Francii v 90. letech 17. století (devítiletá válka), aby v kritické chvíli zběhl a připojil se k ní. Francie uspěla a on získal nové državy v Itálii. Do válek o dědictví španělské vstoupil na straně Francie, aby v kritické chvíli přeběhl a postavil se na stranu protifrancouzské koalice. Válku i v tomto případě zakončil jako důležitý člen vítězné aliance, a získal tak titul krále Sicílie a rozsáhlé državy v Itálii. To se ovšem nelíbilo rakouským Habsburkům a posléze jej přinutili jim tento titul a některé oblasti postoupit (zejména Sicílii) a spokojit se s titulem krále sardinského. I přes tento nutný ústupek je ale třeba říci, že za panování tohoto muže moc a význam rodu obrovsky vzrostly.\n\nViktor Amadeus II. byl synem savojského vévody Karla Emanuela II. a Marie Baptisty Savojské. V roce 1684 se oženil s Annou Marií Orleánskou z rodu Bourbon-Orléans. Z jejich manželství vzešlo šest potomků, tři dcery a tři synové, jen tři z nich však se dožili dospělého věku.\n\n\n"}
{"id": "65870", "url": "https://cs.wikipedia.org/wiki?curid=65870", "title": "Ptačí oblast Broumovsko", "text": "Ptačí oblast Broumovsko\n\nPtačí oblast Broumovsko zaujímá středovou část CHKO Broumovsko na ploše 9 128,7 ha a probíhá po linii SZ – JV, na délku měří 23 km a v nejširším místě má 6,5 km. Jejími jádry jsou území s pestrým reliéfem a bohatým členěním - rozsáhlá plošina Adršpašsko-teplických skal s navazujícím Křížovým vrchem a Borkem, hora Ostaš s přilehlou Hejdou, úzký hřbet Broumovských stěn s Vernéřovickou strání a masív Boru. V území rostou staré jehličnaté i listnaté lesy, dále jsou zde zastoupeny suťové listnaté a smíšené lesy na prudkých okrajích pískovcových kuest a reliktní bory.\nPředmětem ochrany zdejší ptačí oblasti se stali výr velký (\"Bubo bubo\") a sokol stěhovavý (\"Falco peregrinus\"), jejichž výskyt je vázán na biotopy skalních měst. Ve zbytcích bukových porostů žijí další druhy přílohy I - čáp černý (\"Ciconia nigra\"), datel černý (\"Dryocopus martius\"), holub doupňák (\"Columba oenas\"), lejsek malý (\"Ficedula parva\") a sýc rousný (\"Aegolius funereus\"), který však dává přednost menším bučinám ve starých jehličnatých porostech. V místech, kde smrkové porosty a bory plošin mají etážovitý charakter, hnízdí kulíšek nejmenší (\"Glaucidium passerinum\").\n\nPtačí oblast Broumovsko\n"}
{"id": "65871", "url": "https://cs.wikipedia.org/wiki?curid=65871", "title": "Tok v síti", "text": "Tok v síti\n\nToky v sítích jsou v rámci teorie grafů předmětem studia teorie sítí.\n\nProblémy řešené v rámci zkoumání toků v sítích jsou motivovány praktickými úlohami o propustnosti - typickým příkladem je propustnost železniční, silniční nebo vodovodní sítě. Tomu odpovídá i používaná terminologie.\n\nSíť obsahuje hrany - úseky potrubí, úseky silnice mezi dvěma křižovatkami, které mají danou svou maximální propustnost - kapacitu.\n\nSíť obsahuje vrcholy - místa, kde se setkává více úseků potrubí, případně silniční křižovatky nebo železniční uzly.\nZ pohledu řešení jednotlivých úloh obvykle pracujeme v uzavřeném konečném systému toků, kde tedy existují zdroje - vrcholy, kde tok vzniká a tzv. stoky - vrcholy, kde tok zaniká. Ostatní vrcholy, označované jako vnitřní, jsou místa, kudy tok probíhá a kde musí přitékat přesně tolik, kolik odtéká.\n\nSíť definujeme jako ohodnocený orientovaný graf formula_1 s hodnotící funkcí formula_2, která udává tzv. kapacitu každé hrany.\nNa tomto grafu je množina vrcholů rozdělena na tři disjunktní množiny: zdroje, stoky a vnitřní vrcholy formula_3.\n\nNa každé hraně grafu můžeme pak definovat tzv. tok, kladnou veličinu určenou funkcí formula_4.\nAby mohla být výše uvedená funkce nazvána tokem, musí splňovat následující podmínky:\n\nZákladní úlohou je najít maximální tok v grafu. Maximalitou se v tomto kontextu myslí „co nejvíc využít propustnosti“, tj. navrhnout funkci toku formula_9 tak, aby odtok ze zdrojů formula_10 byl maximální možný.\n\nTato úloha může být různým způsobem modifikována - mohu mít například navíc určenou i vrcholovou kapacitu formula_11, kterou nesmí překročit odtok ani přítok na jednotlivých vrcholech, tj. formula_12 a obdobně i pro odtok.\n\nZajímavá a jednoduchá myšlenka převádí úlohu s mnoha zdroji a mnoha stoky na úlohu s jedním zdrojem a jedním stokem:\n\nZaveďme si do grafu dva nové vrcholy z a s, které označíme za virtuální zdroj a virtuální stok. Vrchol z spojme hranou se všemi zdroji původního grafu a těmto hranám přiřadím nekonečnou kapacitu, všechny stoky původního grafu spojme s vrcholem s a i těm přiřaďme nekonečnou kapacitu. Nakonec ještě všechny původní zdroje a stoky označím za vnitřní vrcholy nově vzniklého grafu, takže tento nový graf bude mít formula_13 a formula_14 . Dá se poměrně snadno nahlédnout, že maximální tok v tomto grafu zúžený na hrany původního grafu je maximálním tokem v původním grafu.\n\nFordova-Fulkersonova věta uvádí do vztahu maximální tok a minimální řez oddělující zdroj od stoku. Vychází z ní i myšlenka základního způsobu hledání maximálního toku, Fordova-Fulkersonova algoritmu. Jeho lepší variantou je Edmondsův-Karpův algoritmus, dalšími možnými přístupy k řešení jsou Dinicův algoritmus a Goldbergův algoritmus. Pro sítě odpovídající rovinným grafům je možné použít také Algoritmus nejhořejší cesty.\n\nToky v sítích mají široké spektrum aplikací. Nejčastěji se používají pro modelování skutečných sítí (vodovodních, dopravních, elektrických, počítačových a jiných) a zkoumání jejich vlastností (zejména maximální kapacity jejich segmentů).\n\n\n\n"}
{"id": "65872", "url": "https://cs.wikipedia.org/wiki?curid=65872", "title": "Intercity-Express", "text": "Intercity-Express\n\nIntercity-Express (zkráceně ICE) je označení vysokorychlostních vlaků, provozovaných společností Deutsche Bahn (DB) na území Německa a v sousedních zemích (Rakousko, Švýcarsko, Nizozemsko, Belgie, Francie). Starší zápis názvu InterCityExpress se ještě používá ve Švýcarsku a Rakousku.\n\nVýrobcem jednotek je konzorcium vedené firmou Deutsche Waggonbau AG a včetně Siemens AG, DUEWAG a Fiat Ferroviaria. Mimo zakázek pro německé dráhy vyrobilo vlaky rovněž pro Španělsko a dostalo objednávku z Ruska a Číny.\n\nOd počátku výroby v 80. letech bylo vyvinuto několik sérií:\n\nSíť vlaků ICE obsluhuje okolo 180 stanic. Vlaky jsou provozovány na trasách v jednohodinovém nebo dvouhodinovém taktu. Na částech tras jezdí pouze jednotlivé vlaky mimo takt. Z 130 stanic ICE v Německu je okolo 80 stanic obsluhováno alespoň ve dvouhodinovém taktu, z 50 stanic v zahraničí je takto obsluhováno okolo 15 stanic. Na některých tratích je z důvodů překrývání více tras ICE dosahováno půlhodinového taktu (Norimberk – Mnichov, Kolín nad Rýnem – Frankfurt nad Mohanem, Göttingen – Kassel – Fulda).\n\nOproti jiným vysokorychlostním systémům v Evropě i mimo ni je systém ICE s průměrnou vzdáleností mezi stanicemi 70 km výjimečný. Vyplývá to z polycentrické struktury rozmístění velkých sídel v Německu, které nemá jedno velké centrum jako jsou např. Paříž, Madrid nebo Tokio. Z tohoto pohledu je také kritizována nevyváženost tras systému: malá města jako Horb na Neckaru a Rottweil (cca 26.000 obyvatel), Montabaur (12.500 obyvatel), Oldenburg v Holštýnsku (9.700 obyvatel) patří k nejmenším městům obsluhovaným pravidelně systémem ICE. Naopak existují velká města jako Mönchengladbach (262.000 obyvatel) nebo Chemnitz (245.000 obyvatel), která jsou obsluhována pouze vlaky InterCity.\n\nVedení nových tratí a výstavba stanic na nich jsou často předmětem sporů. Např. v rámci projektování trati Rhein/Main – Rhein/Neckar se vede dlouholetý spor o to zda má být Mannheimské hlavní nádraží přímo napojeno na tuto trať nebo má město obcházet a provoz v úseku Stuttgart – Frankfurt nad Mohanem tak být provozován bez zastavení.\n\nVysokorychlostní doprava (s rychlostmi nad 200 km/h včetně) může v Německu využívat mnoho tratí. Vedle rekonstruovaných tratí, které jsou na rychlost 200 km/h rekonstruovány již od 60. let, bylo od roku 1991 uvedeno do provozu pět nově vystavěných vysokorychlostních tratí pro rychlosti 250–300 km/h, další jsou stavěny nebo plánovány. Vedle vysokorychlostních tratí využívají vlaky ICE i běžnou železniční síť pro rychlosti do 160 km/h. Nejdelší úseky s nejnižší rychlostí, které jsou vlaky ICE pravidelně pojížděny\njsou stoupání u Geislingeru (70 km/h na 7 km), na Frankenwaldbahn (12 km 70 km/h, pro vozy s naklápěcí technikou 80–110 km/h) a úseky tunelů Schwarzkopftunnel (70 km/h). Dokončením plánovaných úseků budou odstraněny mezery v německé vysokorychlostní síti.\n\n\n\n"}
{"id": "65873", "url": "https://cs.wikipedia.org/wiki?curid=65873", "title": "ICE", "text": "ICE\n\nZkratka ICE má více významů:\n"}
{"id": "65874", "url": "https://cs.wikipedia.org/wiki?curid=65874", "title": "Asti", "text": "Asti\n\nAsti je italské město v oblasti Piemont, hlavní město stejnojmenné provincie.\n\n\"Počet obyvatel\"\nOficiální stránky\n"}
{"id": "65879", "url": "https://cs.wikipedia.org/wiki?curid=65879", "title": "ATR 72", "text": "ATR 72\n\nATR 72 je dvoumotorový turbovrtulový úzkotrupý dopravní letoun určený pro kratší regionální tratě. Je výrobkem italsko-francouzské společnosti Aerei di Trasporto Regionale (Avions de Transport Régional, ATR) a vyrábí se v Toulouse, kde firma úzce spolupracuje s výrobcem letadel Airbus.\n\nVývoj ATR 72 byl oznámen na Pařížské letecké přehlídce v roce 1985 a výroba začala v lednu 1986. ATR 72 je zvětšenou verzí ATR 42. Liší se od něj silnějšími motory, větší kapacitou palivových nádrží a většími rozměry.\n\n\n\n\n"}
{"id": "65880", "url": "https://cs.wikipedia.org/wiki?curid=65880", "title": "Grosseto", "text": "Grosseto\n\nGrosseto je italské město v oblasti Toskánsko, hlavní město stejnojmenné provincie. Město v poslední době zažívá růst po letech, kdy patřilo mezi méně významná toskánská města.\n\n\"Počet obyvatel\"\n\n\nOficiální stránky\n"}
{"id": "65885", "url": "https://cs.wikipedia.org/wiki?curid=65885", "title": "Soissons", "text": "Soissons\n\nSoissons [\"suaso\"] je historické město ve Francii v departementu Aisne a v regionu Hauts-de-France. Leží na menadrech řeky Aisne asi 100 km severovýchodně od Paříže. V roce 2011 zde žilo 28 551 obyvatel. V raném středověku bylo jedním z nejvýznamnějších francouzských měst.\n\nVe starověku sídlil v této oblasti keltských Belgů kmen Suessionů. Když sem v roce 57 př. n. l. přitáhl Julius Caesar, jejich město \"Noviodunum\" nemohl dobýt a založil nedaleko nové město, které pojmenoval \"Augusta Suessionum\". Město velmi prosperovalo a ve 3. století si postavilo amfiteátr pro 20 tisíc diváků. Kolem 300 vzniklo také zdejší biskupství. Jako poslední římské město odolávalo barbarům a až po vítězství Chlodvíka I. nad Syagriem v roce 486 v bitvě u Soissons se město stalo merovejským královským sídlem a centrem Neustrie. Po legalizaci založení Franské říše Chlodvíka I. císařem Anastasiem I., přeložil Chlodvík hlavní město do Paříže.\n\nUž ve 4. století bylo v Soissons biskupství a katedrála, druhá byla postavena v 9. století a současná třetí se začala budovat po roce 1176 (jižní příční loď). Do poloviny 13. století byla hotova, včetně západního průčelí, a jen severní příční loď byla dostavěna až v 15. století. Během stoleté války roku 1414 za povstání proti Karlu VI. bylo město silně poničeno, koncem 15. století se začal přestavovat klášter Saint-Jean-des- Vignes. Během náboženských válek byl Soissons v druhé polovině 16. století několikrát obléhán.\n\nZa revoluce byly zrušeny kláštery a kostely vyrabovány, v napoleonských válkách hrál Soissons významnou úlohu. V prusko-francouzské válce v letech 1870/1871 byla zdejší pevnost v říjnu 1870 dobyta německým vojskem a opevnění byla zbořena. V první světové válce (1914–1918) bylo město dvakrát obsazeno německým vojskem a dělostřelectvem obou stran ze tří čtvrtin zničeno. Věž a katedrála zůstaly nepoškozeny.\n\n\nSoissons leží na železniční trati Paříž - Laon sítě TER-Picardie, na státní silnici RN 2 Paříž - Laon a RN 31 Remeš - Compiègne. Má pravidelné autobusové spojení na pařížské letiště Charlese de Gaulla, vzdálené asi 80 km. Ve městě je sportovní letiště.\n\nBelleu, Billy-sur-Aisne, Bucy-le-Long, Courmelles, Crouy, Cuffies, Mercin-et-Vaux, Pasly, Pommiers, Vauxbuin, Villeneuve-Saint-Germain\n\n\"Počet obyvatel\" \n\n\n\n\n"}
{"id": "65886", "url": "https://cs.wikipedia.org/wiki?curid=65886", "title": "Montecosaro", "text": "Montecosaro\n\nMontecosaro je italská obec 7 km od pobřeží Jaderského moře v oblasti Marche, provincii Macerata.\n\n\"Počet obyvatel\"\n \n"}
{"id": "65888", "url": "https://cs.wikipedia.org/wiki?curid=65888", "title": "Pavia", "text": "Pavia\n\nPavia je italské město v oblasti Lombardie, hlavní město stejnojmenné provincie. Nachází se na řece Ticino, nedaleko od soutoku s Pádem, asi 35 km jižně od Milána. V současnosti zde žije 70 000 obyvatel.\n\nDějiny Pavie sahají do římské epochy; na přelomu antiky a středověku zde sídlil král Langobardů. Je také sídlem jedné z nejstarších italských universit. Ve městě se dochovalo velmi mnoho architektonických památek z různých období. Mezi nejznámější patří kostel San Michele Maggiore v langobardsko-románském slohu nebo klášterní komplex Certosa di Pavia, ležící 8 km od centra.\n\nPavia byla původně římské město Ticinum založené ve 2. století př. n. l. Roku 452 bylo město zničeno Huny, ale záhy obnoveno a za Ostrogótské říše patřilo k sídelním městům Theodoricha Velikého. Od 6. století se pak Pávie stala hlavním městem Langobardského království, které zaniklo jejím dobytím (772) Karlem Velikým. Významné postavení si však zachovalo i poté v rámci Italského království, kdy byla korunovačním městem a železnou korunou lombardskou tu byli korunováni italští králové, resp. od 11. století panovníci Římsko-německé říše (v roce 1355 Karel IV.).\n\nZároveň zde od 11. století existovala komuna, která soupeřila s Milánem, a proto stála na straně císařů (ghibellini); načas se však stala i členem Veronské ligy. V letech 1313 – 1356 ji jako signorii ovládal rod Beccariů. Samostatnost si Pavia udržela až do roku 1359 (v letech 1330 – 1332 ji ovládal Jan Lucemburský), kdy byla připojena k Milánsku. Na žádost Viscontiů tu Karel IV. založil roku 1361 univerzitu. V proslulé bitvě u Pávie v roce 1525 pak byl Španěly poražen a zajat francouzský král František I.\n\nV letech 1736 – 1859 – s výjimkou francouzského panství za Napoleona – patřila rakouským Habsburkům. Spolu s Milánskem se pak Pavia stala roku 1859 součástí Sardinského království, kde tvořila centrum stejnojmenné provincie (o rozloze 3 345 km²) v rámci Lombardie.\n\nBorgarello, Carbonara al Ticino, Certosa di Pavia, Cura Carpignano, Marcignago, San Genesio ed Uniti, San Martino Siccomario, Sant'Alessio con Vialone, Torre d'Isola, Travacò Siccomario, Valle Salimbene\n\n\"Počet obyvatel\"\n\nPavia leží na hlavní železniční trati Milano - Voghera - Janov, z níž zde odbočuje několik lokálních tratí. Dálničním přivaděčem A54 je napojena na dálniční síť. Převažuje lehký průmysl.\n\n\n"}
{"id": "65896", "url": "https://cs.wikipedia.org/wiki?curid=65896", "title": "Tomáš František Savojský", "text": "Tomáš František Savojský\n\nTomáš František Savojský (21. prosince 1596, Turín – 22. ledna 1656, Turín), italsky: \"Tommaso Francesco di Savoia\", byl carignanský kníže/princ a soissonský hrabě. Do dějin vstoupil jako vojevůdce bojující ve třicetileté válce.\n\nByl synem savojského vévody Karla Emanuela I. a zakladatel vedlejší, savojsko-carignanské větve Savojského domu. Ta se posléze rozštěpila na dvě linie:\n\n\n"}
{"id": "65900", "url": "https://cs.wikipedia.org/wiki?curid=65900", "title": "Wacken Open Air", "text": "Wacken Open Air\n\nWacken Open Air (W:O:A) je jeden z největších metalových festivalů na světě a jeden z největších open-air festivalů v Německu, který vznikl roku 1990. Příští rok (2019) festival slavi 30 let od založení a dá se očekávat velmi zajímavé obsazeni. Festival probíhá v malém německém městě Wacken v regionu Šlesvicko-Holštýnsko, na severu Německa. Tento svátek tvrdé muziky (V letech 2011–2015 byl počet účastníků asi 85 000 lidí, včetně 75 000 platících ) přivádí každoročně fanoušky metalové hudby nejenom z celé Evropy, ale i z Asie, Austrálie a Ameriky.\n\nKaždoročně tři dny v srpnu se zde představí více jak 60 kapel z celého světa na 6 pódiích. Během festivalu je k dispozici rozsáhlá plocha pro auta, stany.\n\nHudební styly slyšitelné na festivalu: heavy metal, thrash metal, power metal, death metal, black metal, folk metal, gothic metal, metalcore, hardcore a další\n\nNejznámější kapely na W:O:A Rammstein, Judas Priest, Dimmu Borgir, Twisted Sister, Saxon, Warlock, Satyricon, Nightwish, Motörhead, Iron Maiden, Blind Guardian, Helloween, Slayer a mnoho dalších.\n\nNápad na Wacken Open Air vznikl v roce 1989 během společné návštěvy restaurace Thomase Jensena a Holger Hübner. Oba žili ve Wackenu a byli přátelé, Jensen hrál na basovou kytaru v rockové kapele s krycím názvem Skyline . Kapela Skyline byla od svého založení až do roku 1992 obsazena následovně: Ines Jeske od Vaale (zpěv), Thomas Jensen z Wackenu (basa), Peter Huhn z Wackenu (elektrická kytara), Dennis Harman z Itzehoe (klávesy) a Andreas Göser z Wackenu (bicí). Skyline byla v té době jednou z prvních regionálních metalových kapel. Kapela byla známá celostátně, vystupovala ve vesnických hospodách na motorkářských srazech a na koncertu jako předkapela . „Extra Wide“. Hübner byl diskžokej s důrazem na rock a heavy metal . Jensen a Hübner dostali nápad, že by zorganizovali na štěrkovně ve Wackenu open air koncert , a přesvědčili bubeníka Andreas Göser a Jörg Jensen, bratra Thomase Jensena, dát si to s nimi. Jáma byla používána motocyklovým klubem ‚No Mercy‘ jako místo pro setkání s kapacitou až 3000 lidí, takže to pro jejich plány bylo velmi výhodné a mohli inspirovat motocyklové fanoušky. Na začátku bylo vzhledem k událostem jasné,že by to měl být metalový festival a na rozdíl od tehdejších jednodeních festivalů jako Monsters of Rock nebo Super rock v Mannheimu ,by tento měl být vícedenní se spaním v kempu.\n\n2018: Judas Priest, Helloween, Nightwish, Sepultura, Vision of Atlantis, Dimmu Borgir, In Extremo, Amaranthe, The Charm the Fury\n\n"}
{"id": "65904", "url": "https://cs.wikipedia.org/wiki?curid=65904", "title": "Právo (deník)", "text": "Právo (deník)\n\nPrávo je český deník. Dříve vycházel pod názvem Rudé právo, čímž navazoval na stejnojmenný deník KSČ vydávaný do roku 1990.\n\nPosledním komunistickým šéfredaktorem \"Rudého práva\" byl Zdeněk Hoření, jeho zástupcem pak současný šéfredaktor a většinový majitel Zdeněk Porybný, který předtím působil jako zpravodaj redakce ve Washingtonu.\n\nPorybný Hořeního ve funkci nahradil krátce po sametové revoluci na podzim 1989 a současně převzal i vedení vydavatelství Rudé právo, později vydavatelství Florenc. V září 1990 pak založil akciovou společnost Borgis a část akcií nabídl členům tehdejší redakce \"Rudého práva\". Díky své trojjediné roli ředitele vydavatelství Florenc, šéfredaktora \"Rudého práva\" a předsedy představenstva a. s. Borgis se mu podařilo společně s dalšími členy redakce realizovat sled právních kroků, v jejichž důsledku začal od 1. ledna 1991 vydávat \"Rudé právo\" sám jako soukromý vydavatel. Podtitul „Deník KSČ“ byl pouze nahrazen obecnějším „levicový list“.\n\nVydavatelství Florenc na Porybného za tuto operaci podalo trestní oznámení, na jehož základě bylo proti němu zahájeno v roce 1992 trestní stíhání. Porybný byl okázale zatčen a transportován s pouty na rukou, což okamžitě vyvolalo hlasitou kritiku nejen na stránkách \"Rudého práva\" (pro nějž se trestní stíhání jeho šéfredaktora stalo hlavní náplní několika dalších vydání), ale bylo i předmětem interpelace několika levicových poslanců na tehdejšího předsedu české vlády Petra Pitharta. Porybný byl brzy propuštěn a o devět měsíců později bylo trestní stíhání zastaveno.\n\nZaměření listu se pod vedením Porybného hned od roku 1990 začalo vzdalovat jak KSČ, tak komunistické ideologii jako takové. Vymezení se vůči předlistopadové éře bylo viditelné zejména z nástupu nové generace novinářů a publicistů, často signatářů Charty 77 (Jiří Hanák, Petr Uhl, Pavel Dostál, Alexandr Kramer a další).\n\nDne 18. září 1995 pak vydavatel uskutečnil závěrečný transformační krok, který se již delší dobu očekával, a přejmenoval deník na \"Právo\".\n\n\"Právo\" se profiluje jako levicově orientovaný deník a je považováno za noviny blízké sociální demokracii, což se projevilo například po policejním zásahu na taneční akci CzechTek 2005, kdy list jako jeden z mála hájil pozitivní stanovisko sociálnědemokratické vlády k postupu policie a naopak kritizoval pořadatele a návštěvníky akce.\n\nSoučasným šéfredaktorem je stále Zdeněk Porybný (který je tak nejdéle „sloužícím“ šéfredaktorem ze všech polistopadových tištěných masmédií vůbec), zástupcem šéfredaktora jsou Lubor Kazda (do 31. 7. 2018), Robert Dengler, Vladimír Dušánek a Michal Rižák (do 31. 3. 2018), od začátku srpna 2018 pak Tomáš Reiner a Jan Rovenský. Právo vychází ve vydavatelství Borgis. Podle průzkumu agentur GfK Praha a Median četlo \"Právo\" v druhé polovině roku 2007 denně 459 tisíc čtenářů.\n\nZdeněk Porybný vlastní 59 % akcií společnosti a z tohoto důvodu bylo \"Právo\" považováno za jediný deník v českých rukou až do roku 2008, kdy Zdeněk Bakala koupil většinový podíl ve vydavatelství Economia vydávajícím Hospodářské noviny.\n\n\nDeník \"Právo\" se spolu s portálem Seznam.cz podílí na internetovém zpravodajském portálu \"Novinky.cz\", který patří mezi nejnavštěvovanější české zpravodajské portály v České republice.\n\n\n"}
{"id": "65905", "url": "https://cs.wikipedia.org/wiki?curid=65905", "title": "Cremona", "text": "Cremona\n\nCremona (cremonsky \"Cremuna\") je italské historické město v oblasti Lombardie, hlavní město stejnojmenné provincie. Leží v rovině na levém břehu řeky Pád. Má 71 000 obyvatel a proslula především výrobou houslí. K jejím rodákům patří například Claudio Monteverdi (1567–1643) a věhlasný houslař Antonio Stradivari (1644–1737).\n\nCremona vystupuje v latinském úsloví \"Unus Petrus in Roma, unus portus in Ancona, una turris in Cremona, tj. Jeden Petr v Římě, jeden přístav v Ankoně, jedna věž v Cremoně.\" Snad v 16. století, za doby největšího věhlasu rakovnického piva, bylo v Čechách doplněno o \"“... una ceres Raconae,”\" česky \"Jeden Petr v Římě, jeden přístav v Anconě, jedna věž v Cremoně, jedno pivo v Rakovníku.\"\n\nCremona existovala už jako keltská (galská) osada a od roku 218 př. n. l. jako římská kolonie, ale ve středověku byla opakovaně devastována barbarskými nájezdy, a pak válkami mezi císařskými a papežskými vojsky (načas byla i hlavním opěrným bodem Friedricha I. Barbarossy a později jeho vnuka Friedricha II. ) V roce 1334 však připadla Milánu a od té doby s ním sdílela společné osudy až do sjednocení Itálie v 19. století.\n\n\n\nHousle spatřily světlo světa v Cremoně. První nástroj zhotovil houslař Andrea Amati ve 30. letech 16. století a pro svůj lepší zvuk (oproti středověkým skřipkám) si záhy získal oblibu u královských dvorů po celé Evropě.\nAle byl to až Antonio Stradivari, žák vnuka Andrey Amatiho, Niccola, který dovedl toto řemeslo do dokonalosti. Z jeho dílny vyšlo více než 1100 nástrojů, z nichž přes 400 se dochovalo dodnes. Žádná moderní technologie zatím nedokáže vytvořit housle s lepším zvukem. Obdivovatele tohoto mistra by neměli vynechat Museo Stradivariano, Palazzo del Comune ani houslařův náhrobek na Piazza Roma.\n\nJak již bylo řečeno, město proslulo především výrobou houslí. Má však také četné průmyslové závody, především strojírenské (výroba zemědělských strojů) a potravinářské. Jižně od města, u Contemaggiore, jsou ložiska ropy a zemního plynu. Větší význam má ale jako kulturní středisko.\n\n\"Počet obyvatel\"\n\n\n\n\n"}
{"id": "65914", "url": "https://cs.wikipedia.org/wiki?curid=65914", "title": "Burecu", "text": "Burecu\n\nBurecu (武烈天皇; \"Burecu Tennó\", 489 - 507) byl v pořadí 25. japonským císařem. S jistotou se k němu nedají přiřadit žádná konkrétní data. Ohledně datování jeho vlády a života se můžeme spoléhat pouze na dvě japonské historické knihy - Kodžiki a Nihonšoki, které nám říkají, že se narodil v roce 489 a zemřel 7. ledna 507 a že vládl v letech 498 - 506. Byl synem císaře Ninkena jeho manželky \"Kasuga no Óiracume no Kógó\". Jeho vlastní jméno údajně je \"Ohacuse no Wakazasaki no Mikoto\".\n\nKniha Nihonšoki Bureca líčí jako silného a zlého císaře, naproti tomu v knize Kodžiki o něm chybí jakýkoliv záznam. Císař zemřel bezdětný, jeho místo na trůně po jeho smrti zaujal císař Keitai, který prohlásil, že není synem žádného z předcházejících císařů, ale že je praprapravnukem císaře Ódžina. Někteří historikové věří, že Burecu byl posledním panovníkem první historicky doložené a známé dynastie japonských císařů a že Keitai založil dynastii novou.\n"}
{"id": "65915", "url": "https://cs.wikipedia.org/wiki?curid=65915", "title": "Ložisko (geologie)", "text": "Ložisko (geologie)\n\nLožisko (ložisko nerostné suroviny nebo nerostný zdroj) je anomální přírodní nahromadění nerostné suroviny pod povrchem nebo na zemském povrchu, kterou je v současnosti nebo budoucnosti možné z praktického (či ekonomického) hlediska výhodné nebo dovolitelné těžit se ziskem.\n\nAby mohly akumulace nerostných surovin být považovány za ložiska, musí mít požadovanou kvalitu, technologické vlastnosti a dostatečné množství zásob. Ložisko musí mít též vhodnou pozici v geologickém prostředí, která umožňuje jeho rentabilní těžbu vzhledem k dosaženému stupni technologického rozvoje. Jiná definice uvádí, že ložisko je místo nahromadění prvků nad průměrnou hodnotu klark v zemské kůře.\n\nLožiska dělíme podle vzniku na mnoho ložisek - magmatická, metasomatická, pegmatitová atd.\n\nPodle druhů ložiska rozlišujeme ložiska\n\nPodle těžitelnosti se dělí na:\n\nDělí se též na:\n\nPro určení velikosti zásob ložiska (tzv. výpočet zásob) je potřeba sběr, zpracování a vyhodnocování údajů o geologické pozici, kvantitě a kvalitě užitkových nerostů v jejich přirozeném nebo antropogenním uložení, umožňující rozhodnout o jejich dalším využití. Je to závěrečný krok ve složitém postupu různých odborných úkonů, které zahrnují zpracování množství geologické, technické a jiné potřebné dokumentace do podoby závěrečné zprávy. Taková zpráva by měla obsahovat všechny potřebné informace o ložisku, zejména popis jeho stavby, petrografických a mineralogických charakteristik a jiné. Údaje o ložisku by též měly obsahovat geologické mapy, schémata či náčrty. Jedněmi z nejdůležitějších informací by měly být tabulky výpočtu zásob, včetně jeho množství a kvality, sestavené na základě přiložených výsledků rozborů.\n\nLožiska nesplňující kritéria umožňující těžbu (např. pro svou nízkou kvalitu) se označují jako nebilanční ložiska. V důsledku rozvoje technologických postupů nebo nárůstu potřeby nebo cen surovin se však mohou stát bilančními ložisky i akumulace, které dříve za ložiska nebyly považovány. Běžný je i opačný proces, při vytěžení nebo změně geologických podmínek v ložisku.\n\nBilanční ložiska jsou taková, která je možné v současnosti využít. Podle prozkoumanosti, úložných poměrů, kvality a báňsko-technických podmínek se dělí na:\n\nPodle možnosti dobývání, podmíněné technologií dobývání, bezpečností provozu a určenými ochrannými pilíři se zásoby klasifikují:\n"}
{"id": "65917", "url": "https://cs.wikipedia.org/wiki?curid=65917", "title": "Firn", "text": "Firn\n\nFirn je přechodné stádium mezi sněhem a ledem. Vzniká opakovaným natáváním a mrznutím sněhu. Během něho dochází ke zmenšování objemu sněhového tělesa a zvyšování jeho hustoty. Změny ve struktuře krystalů postupně mění sníh na led, který v dostatečné mocnosti začne tvořit ledovec.\n\nFirn (franc. \"névé\") nazývá se ve velehorách starý sníh, jehož povrch následkem střídavého tání a zamrzání (regelace) přijal sloh zrnitý; tvoří přechod mezi obyčejným sněhem a ledem. Pokračuje-li regelace, mění se firn v pravý led a nahražuje tak ledovcům ztráty, jež tyto na spodním svém kraji táním utrpí. V Alpách mnohé firnem kryté vrcholy nesou název Firne nebo Ferner, v Tyrolsku pak užívá se jména toho i pro skutečné ledovce.\n\nFirnové oblasti jsou klíčovou složkou míst, kde se tvoří nový horský ledovec a pevninský ledovec. V Evropě je možno takové oblasti nalézt v Alpách a na Skandinávském poloostrově.\n"}
{"id": "65918", "url": "https://cs.wikipedia.org/wiki?curid=65918", "title": "Fjord", "text": "Fjord\n\nFjord je pozůstatek po ledovcové činnosti v dobách ledových. Jedná se o dlouhý (občas desítky až stovky kilometrů) a úzký mořský záliv, který vzniká v hornatých oblastech v blízkosti moří a oceánů prohloubením říčních údolí vlivem tlaků postupujících ledovců. Fjordy jsou typické svými strmými svahy, které jsou ledovci často erodovány až pod mořskou úroveň, kde dno moře může dosahovat značných hloubek netypických pro šelfové oblasti. Tvar údolí se uvádí jako U. V některých případech se můžeme setkat s fjordy, které jsou ohraničeny oproti moři podmořským skalním svahem.\n\nNázev pochází ze staronorského slova fjörðr, které se přepisovalo jako \"fjorthr\" a z výslovnosti se později utvořilo světové slovo fjord.\n\nFjordy vznikají v dobách glaciálního zalednění, kdy postupující ledovec sestupuje z karových oblastí po svahu do oblastí položených níže. Během cesty se led pohybuje v lokálních sníženinách (depresích), které vlivem brázdění prohlubuje a zaobluje podloží. Vzniká tak typické ledovcové údolí zvané trog. Na konci cesty se ledovec dostane až k moři, do kterého se snaží nasouvat, vlivem rozdílné teploty, viskozity a hloubky se však začínají jednotlivé ledové části odlamovat a dochází k tzv. telení ledovců.\n\nPo skončení ledové doby začne ledový krunýř vlivem odtávání pozvolna ustupovat. Po určité době zůstane v oblasti pouze typické ledovcové údolí. Vlivem roztání většího množství ledovcové pokrývky dochází ke zvednutí světové hladiny oceánů a dochází k částečnému zatopení přímořských údolí. K tomu se přidává ještě odlehčení litosférické desky, jelikož na ni již netlačí ohromná tíha ledu, což má za následek, že se určité části desky začnou ponořovat do astenosféry a další část desky se nadlehčuje a vystupuje.\n\nPodobné procesy se nyní dějí ve Skandinávii, kde se poloostrov vyzvedává nad hladinu moře, ale jeho přímořské oblasti v okolí Atlantiku se oproti tomu pozvolna ponořují pod hladinu, což má (a mělo) za následek vznik fjordů v oblasti Norska.\n\nVznik fjordů je tedy spojen se změnou polohy litosférických desek a změnou hladiny světového oceánu.\n\nFjordy se vyskytují hlavně v oblastech, kde se v glaciálních dobách nacházel kontinentální ledovec, které se nacházejí blízko mořské hladiny a v oblastech, ve kterých je větší výškový rozdíl. Nejznámější oblastí světa je typické pobřeží Norska (vyhlášené rybáři), ale není jedinou lokalitou, kde se s nimi můžeme setkat. Další fjordy lze objevit na území Kanady, Dánska a několik jich je možno spatřit i v Irsku (hrabství Mayo u města Westport). Na jižní polokouli se mnoho fjordů nachází v chilské Patagonii, v Kerguelenu (Francie) a v oblasti Fiordland na Jižním ostrově Nového Zélandu.\n\n"}
{"id": "65919", "url": "https://cs.wikipedia.org/wiki?curid=65919", "title": "Kvinta (hudba)", "text": "Kvinta (hudba)\n\nKvinta (z lat. \"quintus\" – pátý) je hudební interval mezi prvním a pátým tónem diatonické stupnice, v rovnoměrně temperovaném ladění obsahuje sedm půltónů. Po primě a oktávě je kvinta třetí nejkonsonantnější interval. Kvůli své konsonantnosti je nezbytná pro stavbu naprosté většiny akordů.\n\nV čistém a pythagorejském ladění má kvinta hodnotu 3:2 (přibližně 702 centů).\n\nVe středotónovém ladění má kvinta hodnotu formula_1\n\nV rovnoměrně temperovaném ladění má hodnotu 2:1 (přesně 700 centů), je tedy prakticky k nerozeznání od čisté kvinty.\n\nV kvintách se ladí struny houslí, violy, violoncella i některých dalších strunných nástrojů.\n"}
{"id": "65920", "url": "https://cs.wikipedia.org/wiki?curid=65920", "title": "Kvarta (hudba)", "text": "Kvarta (hudba)\n\nKvarta (z lat. \"quartus\" – čtvrtý) je hudební interval mezi prvním a čtvrtým tónem diatonické stupnice.\n\nV rovnoměrně temperovaném ladění se čistá kvarta skládá z pěti půltónů. Po primě, oktávě a kvintě je čistá kvarta čtvrtý nejkonsonantnější interval.\n\nV čistém a pythagorejském ladění má kvarta hodnotu 4:3 (přibližně 498 centů).\n\nVe středotónovém ladění má kvarta hodnotu formula_1\n\nV rovnoměrně temperovaném ladění má hodnotu 2:1 (přesně 500 centů), je tedy prakticky k nerozeznání od čisté kvarty.\n\nKontrabas a basová kytara mají všechny čtyři struny laděné v kvartách; na kytaře se v kvartách ladí pět ze šesti strun (pouze mezi strunami G – H je interval velké tercie).\n\nZvětšením intervalu čisté kvarty o půltón vzniká disonantní interval zvětšená kvarta, která se označuje též jako tzv. tritón, protože je tvořena třemi celými tóny. V době klasicismu se kvůli jeho disonanci tomuto intervalu říkalo také \"\"diavolo in musica\"\" (\"ďábel v hudbě\").\n"}
{"id": "65921", "url": "https://cs.wikipedia.org/wiki?curid=65921", "title": "Tercie", "text": "Tercie\n\nTercie může být:\n\n"}
{"id": "65923", "url": "https://cs.wikipedia.org/wiki?curid=65923", "title": "Sexta", "text": "Sexta\n\nPůvodem latinské slovo sexta může znamenat:\n\n"}
{"id": "65924", "url": "https://cs.wikipedia.org/wiki?curid=65924", "title": "Septima", "text": "Septima\n\nSeptima (z lat. \"septimus\" – sedmý) má následující významy:\n\n"}
{"id": "65925", "url": "https://cs.wikipedia.org/wiki?curid=65925", "title": "Nona (hudba)", "text": "Nona (hudba)\n\nNona (z lat. \"nonus\" – devátý) je hudební interval skládající se z oktávy a sekundy. V rovnoměrně temperovaném ladění obsahuje malá nona 13 půltónů, velká nona 14 půltónů. V harmonii a kontrapunktu se s nonou zachází takřka stejným způsobem jako se sekundou.\n"}
{"id": "65926", "url": "https://cs.wikipedia.org/wiki?curid=65926", "title": "Decima (hudba)", "text": "Decima (hudba)\n\nDecima (z lat. \"decimus\" – desátý) je hudební interval skládající se z oktávy a tercie. V rovnoměrně temperovaném ladění obsahuje malá decima 15 půltónů, velká decima 16 půltónů. V harmonii a kontrapunktu se s decimou zachází takřka stejným způsobem jako s tercií. Decima je nejběžněji používaný interval větší než oktáva.\n"}
{"id": "65928", "url": "https://cs.wikipedia.org/wiki?curid=65928", "title": "Václav Vaško", "text": "Václav Vaško\n\nVáclav Vaško (26. dubna 1921 Zvolen, Československo – 20. května 2009 Praha, Česká republika) byl český diplomat, politický vězeň, katolický aktivista a autor knih zabývajících se dějinami katolické církve v komunistickém Československu.\n\nVáclav Vaško (po otci Čech, po matce Slovák) se narodil 26. dubna 1921 ve Zvolenu. Jeho otec, JUDr. Václav Vaško, byl zaměstnancem ministerstva spravedlnosti a generálním sekretářem Obchodní a průmyslové komory v Banské Bystrici. Oba rodiče byli praktikující katolíci, mladý Václav v dětství, stráveném v Banské Bystrici, denně zakoušel napětí mezi národnostními i náboženskými skupinami zdejší společnosti. To se pak jen stupňovalo s rostoucí politickou nestabilitou ČSR. V červnu 1941 odmaturoval a byl přijat na bratislavskou Vysokou školu obchodní.\n\nV roce 1943 se stal členem katolického hnutí „Rodina“, vedeného Tomislavem Kolakovičem. Zúčastnil se Slovenského národního povstání, byl zajat \"Wehrmachtem\", zatčen gestapem a vězněn v Banské Bystrici. Po válce vstoupil do čs. diplomatické služby a stal se atašé v Moskvě. V jediném tamějším katolickém kostele sv. Ludvíka se potkával s katoličkou Irinou Jukovovou, jejíž otec Konstantin Jukov byl popraven během stalinských čistek v roce 1938. Doučovala ho ruštinu a po několika měsících se s ní Vaško oženil. V březnu 1946 byl odvolán do Prahy v souvislosti s falešným obviněním otce z protistátní činnosti, manželce nebylo povoleno vycestovat ze SSSR. V září 1946 se manželům Vaškovým narodila dcera Marija, její otec se do Moskvy vrátil až rok poté. Po komunistickém převratu si z obavy před odvoláním domů a dalším rozloučením rodiny podal přihlášku do KSČ (nikdy ale nebyl přijat). V roce 1949 byl na žádost Sovětů odvolán, manželce s dítětem opět nebylo povoleno vycestovat. \n\nV roce 1951 byl Vaško propuštěn z MZV, neboť neprošel kádrovými prověrkami (odmítl výslovně odsoudit papeže Pia XII. a jeho zahraniční politiku). Poté pracoval jako dělník na stavbě letenského tunelu. 5. února 1953 byl zatčen a rok držen ve vazbě. 3. března 1954 byl ve vykonstruovaném procesu odsouzen za údajnou velezradu ke 13 letům vězení. Postupně vystřídal věznici na Pankráci, pracovní tábor Nikolaj u Jáchymova a pevnosti Leopoldov a Mírov. Během uvěznění se s ním v jeho nepřítomnosti rozvedla Irina.\n\n9. května 1960 byl Vaško u příležitosti oslav osvobození Československa Rudou armádou amnestován. Po devět let pak zastával různá zaměstnání – zámečník, betonář, frézař. Poté pracoval rok jako propagační referent na generálním ředitelství cirkusů a varieté. Během pražského jara se spolupodílel na založení Díla koncilové obnovy .\n\nV roce 1969 se stává vedoucím Vydavatelství ČKCH. Roku 1971 se po 22 letech v Moskvě setkal s dcerou a manželkou. V roce 1981 byl z příkazu ministerstva kultury propuštěn z Charity. Až do roku 1989 pracoval jako tiskárenský korektor. Začal též psát poválečnou kroniku církve s názvem \"Neumlčená\".\n\nRoku 1988 se stal členem výboru Desetiletí duchovní obnovy národa, o rok později je spoluorganizátorem pouti do Říma u příležitosti kanonizace Anežky České. V listopadu téhož roku se znovu stal vedoucím vydavatelství ČKCH. Publikuje první dva díly své knihy \"Neumlčená\". Roku 1991 obnovuje své manželství s Irinou Jukovovou. O rok později spoluzakládá katolické nakladatelství a vydavatelství Zvon a stává se jeho ředitelem. Dva roky nato odchází do důchodu, věnuje se nadále publikační činnosti a působí jako lektor křesťanské akademie v Praze.\n\n28. října 1998 byl Václav Vaško dekorován prezidentem republiky Václavem Havlem medailí Za zásluhy. Václav Vaško zemřel v Praze 20. května 2009, ještě před tím, než mohl vyjít poslední díl jeho životního díla, čtyřdílného cyklu Dům na skále, který se zabývá osudy katolické církve v Československu za komunistického režimu. Pohřeb se uskutečnil ve čtvrtek 28. května 2009 v kostele Nejsvětějšího Salvátora v Praze.\n\nMimo níže zmíněná díla pomáhal redigovat a upravovat řadu knih, toutéž činností a vlastními příspěvky přispěl též do mnoha sborníků zabývajících se pronásledováním katolické církve v Československu.\n\n\n\n"}
{"id": "65931", "url": "https://cs.wikipedia.org/wiki?curid=65931", "title": "Potenza Picena", "text": "Potenza Picena\n\nPotenza Picena je italská obec u pobřeží Jaderského moře v oblasti Marche, provincii Macerata. Před sjednocením Itálie byla po století známá jako \"Montesanto\".\n\n\"Počet obyvatel\"\n"}
{"id": "65932", "url": "https://cs.wikipedia.org/wiki?curid=65932", "title": "Akko", "text": "Akko\n\nAkko či Akkon, česky dříve také \"Accra\" (hebrejsky עכו, \"Ako\"; arabsky عكا, \"Aka\", v oficiálním přepisu do angličtiny \"Akko\", přepisováno též Akra, Acre nebo Saint-Jean d'Acre) je město v Severním distriktu v Izraeli.\n\nLeží v nadmořské výšce 10 metrů na severním hrotu haifského zálivu. Jde o přístavní město, které je vzdáleno 13 kilometrů severně od Haify. Obcí prochází pobřežní železniční trať. Nachází se tu železniční stanice Akko. Od roku 2011 byla budována železniční trať Akko–Karmiel, která odbočuje z pobřežní tratě jižně od Akka a vede východním směrem do města Karmiel. Provoz na nové železniční trati byl zahájen 20. září 2017.\n\nAkko sloužil(o) jako obchodní centrum již před 4000 let, od dob osídlení území Féničany. Jeho název je doložen na tabulkách z Tel Amarny.. Za řeckého osídlení se nazýval(o) Aká. V dobách novozákonních byl podle Ptolemaia Philadelpha nazýván \"Ptolemaios\", za císaře Claudia jako \"Colonia Claudia Felix\".\n\nBěhem křížových výprav bylo město součástí Jeruzalémského království a bylo několikrát dobyto a opět osvobozeno. Bylo posledním křižáckým městem ve Svaté zemi.\n18. května 1291 muslimové překonali všechna opevnění poslední křižácké bašty ve Svaté zemi. Když muslimská vojska překonala po dlouhém obléhání vnější i vnitřní obranné hradby, rychle obsadila celé město. V nelítostných pouličních bojích, které se sváděly o každou píď země, se zbytkem křižáckých rytířů a jejich pomocných jednotek proteklo ještě hodně krve, ale vlastní masakr nastal, když byl i tento poslední odpor zlomen. Mameluci rozpoutali orgie násilí a neušetřili nikoho, ani staré muže, ženy, a děti. Pomstili se za podobně krvavou lázeň, kterou spáchali před bezmála sty lety na muslimském obyvatelstvu při dobývání Akkonu křižáci pod velením Richarda Lví srdce. Hrstka obyvatel, která měla pochybné štěstí a vyvázla životem, byla prodána do otroctví. Většina těchto žen a dívek navždy zmizela v harémech emírů.\nKdyž přišla noc 18. května 1291, byl celý Akkon, až na templářský železný hrad na jihozápadním výběžku Akkonu, pod kontrolou sultána el-Ashraf Khalila. Přeživší templáři se opevnili spolu se skupinou obyvatel obojího pohlaví v budově řádu, která měla charakter pevnosti. Téměř po celý týden odolávali útokům mameluků. Až když jim sultán nabídl, že předají-li pevnost, nechá je čestně odejít, přijali podmínku, otevřeli bránu a umožnili emírovi a stovce ozbrojenců vstup. Na hradě již vlála sultánova vlajka, když v tom se situace vyostřila. Mamelukové porušili slib svého sultána, přepadli několik žen a chlapců a pokusili se je odvléci. Poté sáhli templáři opět po zbrani, zavřeli brány na závory a vrhli se na mameluky. Pobili muslimské bojovníky do posledního muže, strhli z věže sultánovu vlajku a přísahali s odvahou odsouzenců na smrt, že se budou bránit až do trpkého konce. Pod pláštěm noci se jim ještě podařilo naložit řádový poklad na loď a dopravit ho do hradu v Sidonu.\nSultán el-Ashraf Khalil chtěl konečně zlomit odpor, který hrozil jeho vojsku ostudou. Ale přesto, že jeho vojáci byli v přesile, nevěděl jak přimět templáře, aby se vzdali. když jim další den přislíbil, že mohou znovu bezpečně odejít, velitelé templářů vyšli ven, kde byli spoutáni, a mameluci jim usekli hlavy. Templáři věděli, že sultánovi nemohou věřit, a tak byli více než kdy jindy odhodláni bojovat do posledního muže. 28. května, deset dni po dobytí Akkonu, se začaly bortit hradní zdi a sultán nakázal dvěma tisícům svých nejlepších mužů, aby na hrad zaútočili. Zdi nápor nevydržely a hrad se zřítil. Trosky pod sebou zabily poslední obránce Akkonu, ale i sultánovu útočící jednotku. Po pádu Akkonu nadvláda křesťanů ve svaté zemi definitivně skončila.\nŘád sv. Jana Jeruzalémského přesunul své sídlo na Maltu.\nBěhem Napoleonova blízkovýchodního tažení v roce 1799 bylo napadeno, ale francouzské armádě odolalo.\n\nZbytky podzemního křižáckého opevnění ze 13. století včetně rozsáhlé krypty johanitů, kteří vojensky obsadili město mezi lety 1191 až 1291, se dochovaly dodnes a jsou turisticky zpřístupněné.\n\nMěsto je známé také tím, že zde byl osmanskými úřady v období roků 1868 až 1877 devět let vězněn Bahá’u’lláh (z toho byl první dva roky za těžkých podmínek vězněn v bývalé křižácké pevnosti). Ve městě podle tvrzení Bahá’í věřících zjevil v domě arabského kupce ‘Údí Khammára kolem roku 1873 ústřední knihu náboženství Bahá'í – Kitáb-i-Aqdas. Také z tohoto důvodu stoupenci Bahá’í víry považují Akko za město, kde se nacházejí Bahá’í svatá místa, která navštěvují jako nedílnou součást své Bahá’í náboženské pouti. K historickému názvu \"Akko\" se město vrátilo teprve pod britskou správou roku 1948.\n\nRoku 2001 bylo staré město Akko zařazeno organizací UNESCO mezi světové historické památky. Od roku 2015 zde probíhají systematické archeologické výzkumy, při kterých byla mj. objevena česká stříbrná mince krále Přemysla Otakara II..\n\nPodle údajů z roku 2009 tvořili naprostou většinu obyvatel Židé - cca 30 300 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 32 700 osob). 13 600 osob patřilo mezi izraelské Araby. V původním historickém jádru města ve vymezení z doby mandátní Palestiny tvoří Arabové až 70 %. Jen 15 % současného arabského obyvatelstva však je potomky rodin, které zde žily před rokem 1948. Zbytek sem přesídlil z jiných vesnic a měst v Izraeli. Soužití Židů a Arabů v tomto smíšeném městě bylo poznamenáno etnickými nepokoji, které vypukly 8. října 2008 a eskalovaly do pětidenních násilností poté, co arabský obyvatel vjel autem během svátku Jom Kipur (kdy v Izraeli ustává veškerý silniční provoz) do převážně židovské čtvrti Akka.\n\nJde o středně velkou obec městského typu s dlouhodobě stagnující populací. K 31. prosinci 2015 zde žilo 47 700 lidí, z toho 29 500 Židů.\n\n\"* údaje od roku 2010 zaokrouhleny na stovky\"\n\nAkko má následující partnerská města:\n\n\n"}
{"id": "65936", "url": "https://cs.wikipedia.org/wiki?curid=65936", "title": "Seina", "text": "Seina\n\nSeina (výslovnost: [séna], ) je řeka v severní Francii, dlouhá 776 km. Plocha povodí měří 78 650 km², z čehož 40 km² leží v Belgii.\n\nNázev pochází z latinského slova \"Sequana\", které vzniklo z galského slova \"Sicauna\", zastaralé české exonymum je \"Sekvana.\"\n\nPramenná oblast řeky se nachází v jižní části náhorní planiny Langers poblíž města Dijon. Od místa pramenu teče v široké dolině severozápadním směrem přes Pařížskou pánev k Paříži, kterou protéká v délce 50 km a především pod ní je koryto členité. Nedaleko města Le Havre ústí do Seinské zátoky Lamanšského průlivu, přičemž vytváří nálevkovitý estuár, který je dlouhý 25 km a široký 2 až 10 km.\n\nZdrojem vody jsou především dešťové srážky. Nejvyšších vodních stavů dosahuje od listopadu do března. V létě nakrátko voda opadá. Průměrný průtok vody v Paříži činí přibližně 250 m³/s a poblíž ústí 450 až 500 m³/s, maximální pak až 8000 m³/s. Vliv přílivu se projevuje až do vzdálenosti 35 km nad město Rouen, kde tomu je přizpůsobena kanalizační síť. Velikost přílivu činí v Le Havre 7,5 m a v Rouenu 2 m. Během silných povodní je zaplavovaná okolní krajina, přičemž zaplavení Paříže zabraňují hydrotechnická díla na řece a jejich přítocích nad městem.\n\nŘeka je hlavní dopravní tepnou Francie. Vodní doprava je možná až do města Troyes. V horní části bočním kanálem a od ústí Aube níže už přímo po řece. Do ústí řeky lodě z důvodu vysokých přílivů vplouvají přes Tancarvilleský kanál. Námořní lodě s ponorem do 6,5 m mohou plout do vzdálenosti 120 km od moře do Rouenu, dále do Paříže s ponorem do 3,2 m a výše s ponorem do 1,3 m. Hlavní přístavy na řece jsou již jmenované Paříž, Rouen a Le Havre. Řeka je významnou vodní cestou spojující Pařížskou aglomeraci nejen s mořem ale pomocí vodních kanálů i s dalšími řekami (Somma, Šelda, Máza, Rýn, Saôna, Loira). Do roku 2025 má být vybudována velkokapacitní vodní cesta Seina-Severní Evropa, která řeku napojí na síť evropských vodních cest.\n\n\n"}
{"id": "65938", "url": "https://cs.wikipedia.org/wiki?curid=65938", "title": "Oligosacharidy", "text": "Oligosacharidy\n\nOligosacharidy jsou cukry složené z několika (3–10) monosacharidových podjednotek. Mají podobné vlastnosti jako monosacharidy. Z oligosacharidů jsou významné především disacharidy (složené ze dvou monosacharidových podjednotek). Jsou rozpustné ve vodě a mají většinou sladkou chuť.\n\nObsahují 2–10 monosacharidových jednotek.\nVznikají spojením monosacharidů glykosidovou vazbou = reakce dvou –OH, jejich spojení a odštěpení vody.\nHydrolýzou (např. kyselá nebo enzymatická, sama ve vodě neprobíhá) vznikají monosacharidy.\nNejvětší význam mají disacharidy.\n\n\nMaltóza\n\nLaktóza\n\nSacharóza\n"}
{"id": "65941", "url": "https://cs.wikipedia.org/wiki?curid=65941", "title": "Bjaroza", "text": "Bjaroza\n\nBjaroza (, \"Berjoza\", , do roku 1937 \"Bereza Kartuska\") je město v západním Bělorusku (Brestská oblast) s 30 tisíci obyvateli. V letech 1921–1939 bylo součástí Polska.\n\nSanační úřady zde zřídily od 12. července 1934 izolační tábor pro osoby, „\"jejichž činnost nebo jednání dávají důvod předpokládat, že z jejich strany hrozí narušení bezpečnosti, klidu nebo veřejného pořádku\"“. Bezprostředním impulsem, který přiměl Józefa Piłsudského přijmout rozhodnutí o vzniku tábora, bylo zavraždění ministra vnitra Bronisława Pierackého členy Organizace ukrajinských nacionalistů (OUN).\n\nMezi cca 16 tisíci lidmi, kteří prošli tímto táborem, se nacházeli členové nelegálních organizací OUN, Komunistické strany Polska (KPP), Národně radikálního tábora (Obóz Narodowo-Radykalny, ONR), ale také lidí spojených mj. s Lidovou stranou (Stronnictwo Ludowe, SL) a Polskou socialistickou stranou (PPS). Tábor fungoval do vypuknutí 2. světové války.\n"}
{"id": "65942", "url": "https://cs.wikipedia.org/wiki?curid=65942", "title": "Termochemie", "text": "Termochemie\n\nTermochemie je věda zabývající se tepelným zabarvením chemických reakcí. Ty dělí na exotermické a endotermické, při kterých se teplo uvolňuje, respektive pohlcuje.\n\nPodle prvního termochemického zákona je \"reakční teplo dané reakce a reakční teplo téže reakce, probíhající opačným směrem, až na znaménko stejné\". Druhý termochemický zákon (též označován jako Hessův) říká, že \"izobarické reakční teplo dané reakce je součtem isobarických tepel postupně prováděných reakcí, vycházejících ze stejných počátečních látek a končících stejnými produkty reakce\". \n\nExotermní - Reakce, při kterých je teplo uvolňováno. Pro exotermní děje je hodnota ΔH záporná, protože systém předal do okolí teplo a je o energii chudší. ΔH < 0\n\nEndotermní - Reakce, při které je teplo spotřebováno. Pro endotermní děje je hodnota ΔH kladná, protože systém od okolí energii přijal. ΔH > 0\n\nAtermní - Reakce, při které se teplo neuvolňuje ani nespotřebuje. Pro tento vzácný děj je hodnota ΔH nulová, ΔH = 0\n\nExtenzivní stavová veličina, která popisuje výměnu tepla s okolím. Absolutní hodnotu entalpie nelze změřit, avšak můžeme zjistit její změnu ΔH.\n\nZměnu entalpie lze změřit pouze za tzv. standardního stavu. Je to stav o teplotě 298,15 K (25 °C) a tlaku 101,325 kPa (1 atmosféra), ve kterém je daná látka nejstálejší.\n\nHodnota reakčního tepla přímé nebo protisměrné reakce je stejná, mění se však hodnota jeho znaménka (+/-).\n\nVýsledná hodnota reakčního tepla nezáleží na průběhu chemické reakce, ale pouze na jeho počátečním a konečném stavu.\n\nV termochemických rovnicích je důležité vyjadřovat skupenství všech látek, které se reakce zúčastní, protože změny skupenství jsou spojeny s výměnou tepla.\n\nSkupenství látek:\n\nTeplo, při kterém vzniká 1 mol látky přímo z prvků, reakční látky musí být ve standardním stavu. Standardní slučovací tepla prvků jsou rovna nule.\n\nVzorec výpočtu reakčního tepla:\nformula_1\n\nTeplo, při kterém se spálí 1 mol látky v nadbytku kyslíku. Spalná tepla prvků jsou nenulová.\n\nVzorec výpočtu reakčního tepla:\nformula_2\n"}
{"id": "65949", "url": "https://cs.wikipedia.org/wiki?curid=65949", "title": "Koloběh vody", "text": "Koloběh vody\n\nKoloběh vody (hydrologický cyklus) je stálý oběh povrchové a podzemní vody na Zemi, doprovázený změnami skupenství.\n\nK oběhu dochází účinkem sluneční energie, zemské gravitace a rotace Země. Voda se vypařuje z oceánů, vodních toků a nádrží, ze zemského povrchu (výpar, evaporace) a z rostlin (transpirace), dohromady se používá pojem evapotranspirace. Vodní páry a drobounké kapičky vody v oblacích se pak v ovzduší pohybem vzduchových mas způsobených nestejným zahříváním vzduchu nad pevninou a oceány i zemskou rotací neustále přemísťují (cirkulace atmosféry). Po kondenzaci páry z ovzduší dopadá voda ve formě srážek na zemský povrch, zejména ve formě deště a sněhu (viz hydrometeory). Zde se část vody hromadí a odtéká jako povrchová voda, vypařuje se zpět do ovzduší nebo se vsakuje pod zemský povrch a doplňuje zásoby podzemní vody (infiltrace). Podzemní voda po určité době znovu vystupuje na povrch ve formě pramenů nebo dotuje vodní toky (drenáž podzemní vody).\n\nUvedené procesy (výpar, odtok a infiltrace) se kvantitativně vyjadřují jako tzv. bilanční prvky v rámci hydrologické bilance. Hydrologická bilance je porovnání příjmových a ztrátových složek (bilančních prvků) hydrologického cyklu. Umožňuje určit velikost přírodních zdrojů vody a tím možnosti jejich využití v určitém území.\n\nVoda se v kapalném a plynném stavu v pozemském prostředí prakticky neustále pohybuje a mění své skupenství. Neustálý pohyb vody probíhá i v mořích a oceánech, kde jde zejména o mořské proudy. Na pohyb vody má, kromě odlišného zahřívání vody a vzduchu nad pevninou a oceánem, vliv gravitační působení Země. Voda působením gravitačních sil teče vždy dolů, tedy stéká z vyšších míst na zemském povrchu do nižších míst (vodní toky). Pohyb vody v kapalném stavu dále také ovlivňuje i rotace Země, kde působí unášivá Coriolisova síla a odstředivá síla. Na pohyb vody mají vliv i slapové síly Slunce a Měsíce, které způsobují slapové jevy zvané příliv a odliv.\n\nDo zemského pláště nyní mizí přibližně 400 miliard kg vody ročně. Ale může to být i třikrát více než se odhadovalo, takže se ani nestačí dostávat tolik vody zpět na povrch. Nicméně i sopečné erupce mohou na povrch přivádět více vody než se dříve předpokládalo. Koloběh vody v zemském plášti je tak možný.\n\n\nKoloběh vody ovlivňuje počasí respektive klima. Nejen jako déšť či oblaka, ale také proto, že vodní pára je nejvýznamnější skleníkový plyn.\n\n\n"}
{"id": "65951", "url": "https://cs.wikipedia.org/wiki?curid=65951", "title": "Sanace (Polsko)", "text": "Sanace (Polsko)\n\nSanace (polsky \"sanacja\", z latiny \"sanatio\" – uzdravení) je hovorové označení vládnoucího tábora stoupenců Józefa Piłsudského (v polštině \"piłsudczycy\", \"pilsudčíci\") v letech 1926–1939. \n\nVznikla v souvislosti s heslem hlásaným Józefem Piłsudskim „morální sanace“ veřejného života v Polsku v době přípravy a následně květnového převratu v roce 1926.\n\nHlavní politickou organizací sanace byl 'Nestranický blok spolupráce s vládou' (\"Bezpartyjny Blok Współpracy z Rządem\", \"BBWR\", 1928–1935). Sanace zavedla autoritativní režim, potlačovala komunismus, hlásala teze o krizi demokracie, nutnosti vlády silné ruky a likvidace opozičních stran (pilsudčíkovští politici v nich vytvářeli skupiny působící rozkol). Toto úsilí se částečně projevilo v Dubnové ústavě (\"Konstytucja kwietniowa\") z roku 1935.\n\nPo roce 1935 se v sanačním táboře začaly objevovat rozdíly. V letech 1935–1937 vznikla a vyvinula se tzv. \"sanační levice\" inklinující ke spolupráci s opozičními stranami. Tzv. \"hradní skupina\" okolo prezidenta I. Moścického konkurovala křídlu vrchního velitele E. Rydza-Śmigłyho a Tábora národního sjednocení (Obóz Zjednoczenia Narodowego, OZN) reprezentující nacionalistické a totalitní tendence. \n\nPorážka v září 1939 ukončila vládu sanace, ale její představitelé si během druhé světové války udrželi značný vliv v exilové vládě.\n\n\n"}
{"id": "65953", "url": "https://cs.wikipedia.org/wiki?curid=65953", "title": "Andrej Kvašňák", "text": "Andrej Kvašňák\n\nAndrej Kvašňák (19. května 1936, Košice – 18. dubna 2007, Praha) byl legendární československý fotbalista, který byl vyhlášen \"Sparťanem století\". Proslul jako výtečný záložník a nebezpečný hlavičkář.\n\nRodák z Košic se během své kariéry zařadil mezi sparťanské legendy. Hodně fanoušků chodilo v šedesátých letech na Letnou hlavně kvůli němu, protože byl nejen skvělým dirigentem hry a brilantním technikem, ale i velkým bavičem. Když na stará kolena odešel hrát do Belgie, vykazoval sparťanský pokladník rázem mnohem nižší návštěvy.\n\nByl rozvedený, měl dva syny a čtyři vnoučata.\n\nZa československou reprezentaci odehrál celkem 47 zápasů a vstřelil 13 gólů. Dvakrát hrál na mistrovství světa, v roce 1962 získal stříbro. Z mistrovství Evropy 1960 má bronz.\n\nS profesionálním fotbalem začal roku 1957 na vojně v Dukle Pardubice, poté rok působil ve slovenském VSS Košice a následoval přestup do pražské Sparty. S týmem získal dva ligové tituly (v letech 1965 a 1967). Odehrál celkem 248 ligových zápasů a vstřelil 83 gólů. V letech 1969–1972 působil v belgickém Racingu Mechelen, v sezoně 1972–1973 ve Viktorii Žižkov, v sezoně 1973–1975 v Turnově a nakonec v sezoně 1976–1977 ve Zličíně.\n\n"}
{"id": "65957", "url": "https://cs.wikipedia.org/wiki?curid=65957", "title": "David Bloor", "text": "David Bloor\n\nDavid Bloor (* 1942, Derby, Anglie) je anglický filozof a sociolog vědy a poznání, hlavní tvůrce tzv. silného programu sociologie vědy.\n\nStudoval matematiku a filozofii na University of Keele a experimentalní psychologii na Trinity College v Cambridge, kde promoval v roce 1966. Doktorát v oboru psychologie získal na University of Edinburgh v roce 1972.\nOd roku 1992 je v Edinburgu vedoucím mezioborového univerzitního programu \"Science Studies Unit\".\n\nZaměřuje se především na sociologii vědy a vědeckého poznání, filozofii a patří k hlavním osobnostem tzv. nové sociologie vědy.\n\nJe jedním z tvůrců silného programu (strong program), který vznikl v 70. letech 20. století jako reakce na myšlenky „slabého“ programu (Karl Popper, Imre Lakatos). Ten vysvětloval chybná přesvědčení (a v důsledku hypotézy, které se nepotvrdily) sociálními faktory. Silný program tuto myšlenku rozšířil: všechna přesvědčení (ve vědě hypotézy, teorie) jsou ovlivněna sociálními faktory (tedy nejen ta chybná). Na Bloorově programu je částečně založena i „konkurenční“ teorie sítí aktérů Bruno Latoura.\n\nSnaha o to, aby sociologie vědy studovala, jak se věda dělá, jak produkuje vědění, a to bez ohledu na to, zda produkuje pravdu, nebo omyl.\nSociologie vědy by měla zaměřit svou pozornost spíše na obsah a povahu vědeckého poznání než, jak tomu bylo dosud, na sociální kontexty, ve kterém poznání vzniká (vědecké týmy, organizace, společenství…). Navrhuje také přestat rozlišovat mezi vědeckým a nevědeckým, protože hranice není vždy jasná.\n\n\nMezi hlavní kritiky patří Bruno Latour a Michel Callon, kteří kritizují zejména Bloorův návrh symetričnosti - podle nich není stále dostatečně symetrický - zkoumá pouze to, jak společnost pravdivě nebo chybně poznává přírodu, resp. jak je příroda sociálně konstruovaná. Podle Latoura je ale nutné studovat také to, jak příroda kostruuje společnost. Měli bychom se snažit stát „vně“ a popisovat, jak se příroda a společnost vzájemně ovlivňují.\n\n\n"}
{"id": "65959", "url": "https://cs.wikipedia.org/wiki?curid=65959", "title": "Simargl", "text": "Simargl\n\nSimargl je východoslovanské božstvo nejasné funkce. Pověst dávných let uvádí Simargla mezi božstvy jejichž modly vztyčil v Kyjevě kníže Vladimír:\n\nV dalších písemných pramenech se vyskytuje mnoho variant jeho jména, jedná se o jména Semarъglъ, Simarъglъ Sěmarъglъ, Sejmareklъ, některé prameny jméno rozdělují, například na Sim a Rgl, Sim a Vorchgl a tak dále. Poměrně brzy z pramenů mizí, což může znamenat že jeho kult nebyl tak silný jako u ostatních božstvech.\n\nRozdělení jména v poměrně raném prameni \"Slovo někojego christoljubca\" vedlo některé badatele k hypotéze že se jednalo o dvě božstva. Aleksander Brückner vykládal Sim/Siem od ruského \"semъja\" „rodina“ a Rgiel od polského \"rżysko\" „žito“, u druhého jména hledal souvislost i s pojmenováním Rujány. Považoval tedy Sima a Rgla za bohy rodiny a úrody. Svou hypotézu o dvou jménech také podpořil poukazem na jména polských bájných knížat Siemowit a Siemomysl a místní názvy jako je Rgielsko. V případně platnosti této hypotézy můžou být chápáni jako božští blíženci, analogie řeckých Dioskúrů, a především indických Ašvinů. Podobným způsobem došel Vittore Pisani k závěru že Sim byl bohem dobytka a Rgl bohem obilí. Tento výklad však není ostatními badateli příliš přijímán.\n\nDalší hypotéza, zastávaná například Borisem Rybakovem, spojuje Simargla s bájným ptákem s perské mytologie zvaným Simurg či Simorg. Úcta k této bytosti byla na Blízkém východě živá ještě ve středověku a její jméno je skutečně podobné jménu Simargl. Bytosti podobné této se také ve středověkém ruském umění. Badatelé kteří zastávají tuto hypotézu považují Simargla za prostředníka mezi bohy a lidmi. Rybakov jej zároveň považoval za ochránce osetých polí, který byl později v lidovém prostředí znám jako Pereplut a jeho atributem byl strom života. Problémem tohoto výkladu je koncové \"-lъ\" ve slovanském jméně, které nemá v perské výrazu žádný předobraz a Simurgovi také nikdy nebyly připisovány božské atributy. Kromě toho Pověst dávných let uvádí že na kyjevském božišti stáli kumiry, čímž jsou pravděpodobně myšleny modly antropomorfní.\n\nVladimir Toporov, navazující na Louise Légera, odvodil s poukazem na polykefalismus slovanských božstev Simarglovo jméno ze staroruského \"Sedmoro-golvъ\" „Sedmihlav“. Srovnal jej tak se sedmihlavým božstvem Rujevítem, ctěným kmenem Ránů na Rujáně. V rámci perské teorie a poukázal na podobnost Simurga a východoslovanského Diva, což je démonická bytost s věšteckými schopnostmi, v lidových představách se zjevující jako letící pták nebo antropomorfizovaný vítr.\n\nExistuje ještě několik hypotéz, které nejsou badateli příliš přijímány. P. Preis považoval Simargla za zkomoleninu jmen bohyň Ašimy a Ergely zmíněných v Bibli a N. Gedeonov a Vatroslav Jagić jej vykládali zase jako zkomoleninu jména řecko-egyptského Sema-Hérakla. Lubor Niederle považoval Simargla či Sima a Rgla za božstvo původu řecko-orientálního původu nebo za pouhou literární fikci.\n"}
{"id": "65968", "url": "https://cs.wikipedia.org/wiki?curid=65968", "title": "Toxicity", "text": "Toxicity\n\nToxicity je druhé řadové album americké metalové skupiny System of a Down. Světlo světa spatřilo 4. září 2001. Debutovalo na prvním místě amerického žebříčku a prodalo se osm milionů kopií. První singl Chop Suey! byl nominován na Grammy.\n\nMuzika System of a Down na albu Toxicity není lehce zařaditelná a označit ji jako folk-alternative-metal není vůbec úplné. Jejich hudba je charakterizována přechody mezi surovými a nelítostnými riffy a nádhernými lyrickými pasážemi, inspirovanými mimo jiné i hudbou Středního východu. Texty na Toxicity rozebírají sociologické a politické problémy a nikoli osobní život Malakiana jako na Mezmerize/Hypnotize. Přesto je význam vzkazovaného textu tak neurčitý, jako hudební styl kapely. V každé skladbě je sice možné vypozorovat určité znaky, o čem by asi měla být, ale úplná pravda se skrývá v podvědomí každého posluchače a záleží jen na něm, jakou si zvolí.\n\nPři nahrávání alba vzniklo okolo 30 písní, na Toxicity se jich však dostalo jen 14. Na zbytku skupina pracovala ještě rok a vydala na následujícím počinu Steal This Album! (podobně jako Load/ReLoad od Metallicy či Reise, Reise/Rosenrot od Rammstein).\n\nObal alba byl navržen Markem Wakefieldem, který byl do nahrazení Chesterem Benningtonem zpěvákem Linkin Park.\n\nAutorem všech textů je Serj Tankian a Daron Malakian, který je i autorem hudby, pokud není uvedeno jinak.\n"}
{"id": "65972", "url": "https://cs.wikipedia.org/wiki?curid=65972", "title": "Seine", "text": "Seine\n\nSeine může znamenat:\n\n\n\n\n\n\n"}
{"id": "65974", "url": "https://cs.wikipedia.org/wiki?curid=65974", "title": "Zemina", "text": "Zemina\n\nZemina je termín, který se používá v inženýrsko-geologické klasifikaci hornin, který je založen na strukturní soudržnosti hornin a rozlišuje horniny na několik typů.\n\nObsah jednotlivých prvků v běžné půdě nebo zemině je kolísavý dle lokality. Dá se obecně říci, že významné zastoupení má v půdě prvek křemík-hliník-uhlík-vápník a další.\n\nZ inženýrského a stavebního hlediska jsou důležité mechanické vlastnosti zemin a jejich únostnost, tj. schopnost nést stavby. Únostnost zemin je možné zvyšovat hutněním.\n\n\n\nZeminy se skládají z pevných částic, vody a vzduchových mezer.\nZ hlediska stavebnictví se zeminy dělí podle velikosti pevných částic, a to na:\nKlasifikace se může mírně odlišovat v jednotlivých zemích či dle různých autorů.\n\nU jemnozrnných částic není možné spatřit jednotlivé částice pouhým okem; velikost části se určuje analýzou pomocí hydrometru (na základě rychlosti usazování části ve vodě).\n\nHrubozrnné částice je možné zatřídit na základě přesátí přes různě hrubá síta, čímž je možné určit podíl částic v jednotlivých skupinách. Takto je rovněž možné určit, jsou-li v zemině zastoupené částice stejné velikosti, či zda jsou zastoupené částice různých velikostí a v jakém poměru.\n\nMimo klasifikace podle velikosti částic se u různých zemin rovněž hodnotí další parametry, jako např.:\n\nMimo toto spíše teoretické dělení existuje prakticky orientovaná klasifikace zemin podle různých národních, oborových či firemních norem, kde jsou uváděny typické zeminy, které se vyskytují v praxi na daném území a kde jsou rovněž stanoveny jejich základní parametry z hlediska schopnosti zhutnění.\n\nPříkladem je dělení, které navrhl Dr. Forsblad a které uvažuje rovněž schopnost zhutnění:\n\nNěkteré typy zemin vůbec nelze zhutnit, pokud je obsah vody v nich obsažený příliš nízký (např. suchý písek), či příliš vysoký (vodou rozmočený jíl).\n\nVoda je přirozenou součástí zemin. Obsah vody v konkrétním typu zeminy má značný (někdy rozhodující) vliv na schopnost zhutnění.\nZávislost zhutnitelnosti zeminy na obsahu vody se určuje zkouškou \"Proctor standard\". Pro konkrétní typ zeminy se provede série hutnících pokusů při různém obsahu vody ve zkoumané zemině. Výsledné objemové hmotnosti jsou vyneseny do grafu, ze kterého je možné odečíst vlhost zeminy při které je možné dosáhnout nejvyššího stupně zhutnění.\n\nU běžných zemin (jíl, hlína, písek) se jako nejrychlejší metoda ověření vhodného obsahu vody doporučuje sevřít v dlani hrst zeminy: pokud se zemina rozpadá, je obsah vody příliš nízký. Pokud naopak ze zeminy můžeme vymačkat vodu, je obsah vody příliš vysoký. Při správném obsahu vody lze ze zeminy vytvořit hrudku.\n\n\n"}
{"id": "65975", "url": "https://cs.wikipedia.org/wiki?curid=65975", "title": "Lorentzova síla", "text": "Lorentzova síla\n\nLorentzova síla je síla pojmenována po Hendriku Antoonovi Lorentzovi, působí na náboj (příp. vodič) v elektromagnetickém poli.\n\nBěžně je jako Lorentzova síla označován pouze příspěvek magnetické síly, tzn.\n\n\nRozdělení magnetických a elektrických příspěvků je závislé na vztažné soustavě.\nMagnetickým polem způsobená Lorentzova síla mění směr pohybu nábité částice, aniž by působila změnu velikostí její rychlosti. Působení síly vyjadřuje vztah:\nformula_10,\nkde formula_8 je magnetická indukce, formula_12 elektrický náboj částice a formula_6 její rychlost.\nPolarita náboje formula_14 je zohledněna kladným nebo záporným znaménkem; například elementární náboj jednoho elektronu je formula_15.\n\nPři rozepsání vektorového součinu, kde formula_16 je úhel mezi formula_6 a formula_8 dostáváme:\n\nKdyž se náš zvolený náboj pohybuje kolmo na magnetické pole je formula_20. Dostáváme:\n\nPro určení směru působící síly používáme pravidlo pravé ruky:\n\nElektrický proud procházející vodičem sestává z pohybujících se elektrických nábojů. Nachází-li se tedy vodič v magnetickém poli, bude na něj také působit Lorentzova síla.\n\nJak je vysvětleno výše, působí na pohybující se náboj síla:\n\nRychlost částice můžeme vyjádřit jako podíl vektorově vzaté dráhy (tedy polohy průvodiče) formula_23, kterou náboj formula_14 urazí za čas formula_25:\n\nPo dosazení:\n\nProud můžeme vyjádřit jako celkový náboj formula_14, který projde daným místem za určitý čas formula_25:\n\nkdyž formula_31 je konstantní dostáváme: formula_32\n\nDosazeno do předchozí rovnice:\n\nTato síla bývá také označována jako Ampèrova síla.\n\nJe zřejmé, že síla je tedy přímo úměrná délce vodiče, který je v magnetickém poli. Zdvojnásobíme-li délku, zdvojnásobí se i působící síla.\n\nOdpovídající vztah po rozepsání vektorového součinu je:\n\nkde formula_16 je úhel, který svírá vodič s indukčními čarami magnetického pole.\n\nV případě vodiče, který vede kolmo na magnetické indukční čáry, je formula_20 a můžeme použít vztah:\n\n\"Pro snadné zapamatování se používá mnemotechnická pomůcka o \"Silném Bilovi\": formula_38\"\n\n\n"}
{"id": "65977", "url": "https://cs.wikipedia.org/wiki?curid=65977", "title": "Kliváž", "text": "Kliváž\n\nKliváž je pojem z geologie, který je definován jako systém hustě vyvinutých, vzájemně paralelních sekundárních ploch, které jsou plochami potenciální štípatelnosti horniny, ale u kterých nedochází k úplné ztrátě soudržnosti. Jedná se tedy o soubor ploch a jejich přechodů. Vlastní kliváž se skládá z úzkých zón (tzv. domén) v nichž jsou původní horniny intenzivně přepracovány. Nově vzniklé minerály jsou pak reorientovány ve směru těchto nových ploch. Každé dvě sousedící plochy jsou pak od sebe odděleny deformací, kterou nazýváme liton. Litony mají tendenci se pohybovat po plochách kliváže vzájemně vůči sobě. Termín je v mnoha případech zaměňován nesprávně za termín břidličnatost například německá literatura využívá pouze termínu pro břidličnatost \"schieferung\", v anglické a ruské terminologii se využívají oba termíny, které se zaměňují.\n\nKliváže dělíme především v závislosti na hustotě:\n\nPodle genetického hlediska (podle vzniku)\nPodle orientace vůči strukturním prvkům:\nPokud se celá hornina ve větších hloubkách nataví a proběhne celková rekrystalizace, zmizí i původní vrstevnatost a měl by se již používat termín břidličnatost, jelikož známky kliváže dokonale zaniknou. Často se s ní setkáváme u jílovitých a fylitických hornin.\n"}
{"id": "65980", "url": "https://cs.wikipedia.org/wiki?curid=65980", "title": "Ivan Hlinka", "text": "Ivan Hlinka\n\nIvan Hlinka (26. ledna 1950 Most – 16. srpna 2004 Karlovy Vary), přezdívaný „Šéf“, byl československý hokejový útočník a později trenér, jedna z největších osobností historie českého a československého hokeje.\nHokejovou kariéru začal v šesti letech, kdy se stal členem mládežnického týmu Litvínova. Do československé hokejové ligy vstoupil v 16 letech rovněž za litvínovský klub. Ve dvaceti letech se stal kapitánem litvínovského hokejového týmu a ve stejném věku také začal hrát za národní reprezentaci. S československým týmem získal celkem tři tituly mistrů světa: v roce 1972 na šampionátu v Praze, v roce 1976 v polských Katovicích a v roce 1977 v rakouské Vídni. Celkem odehrál na světových šampionátech jedenáct turnajů a zúčastnil se dvou zimních olympijských her: v roce 1972 v japonském Sapporu pomohl vybojovat bronz a v roce 1976 v rakouském Innsbrucku získal stříbro. V letech 1977–1980 byl kapitánem reprezentace, v roce 1978 získal Zlatou hokejku. Za reprezentaci se zúčastnil celkem 256 zápasů a zaznamenal 132 gólů, v československé lize odehrál 544 zápasů a vstřelil 347 gólů. Celkovým počtem gólů v lize a reprezentaci je na 5. místě v Klubu hokejových střelců deníku Sport.\n\nV roce 1981 legálně opustil Československo a odešel hrát do zámořské NHL, kde až do roku 1983 působil v týmu Vancouver Canucks. Tehdy se vrátil do Evropy a v letech 1983–1985 hrál ve švýcarském týmu EV Zug. Po návratu do Československa ukončil aktivní sportovní kariéru v roce 1987 v Litvínově.\n\n\nOd roku 1986 působil jako trenér, nejprve v domovském Litvínově, později v německém Freiburgu.\n\nKoučem československé reprezentace se stal v roce 1991 a pod jeho vedením získal národní tým v následujícím roce bronzové medaile na olympiádě i na mistrovství světa. O rok později přivedl ke stejnému úspěchu na mistrovství světa českou hokejovou reprezentaci. V roce 1994, po dvou neúspěšných turnajích, reprezentaci opustil a odešel do Itálie (národní tým v tomto roce na světovém mistrovství spadl na sedmé místo).\n\nV roce 1997 se Hlinka k české reprezentaci vrátil a pod jeho vedením získal tým na mistrovství ve Finsku bronzovou medaili. Jeho největší úspěch přišel následujícího roku, kdy na olympiádě v roce 1998 v japonském Naganu získal jím vedený národní tým historicky první zlaté olympijské medaile v hokejovém turnaji. O rok později se čeští hokejisté stali i mistry světa. V roce 1999 mu prezident Václav Havel udělil Medaili Za zásluhy III. stupně.\n\nV únoru 2000 opustil místo trenéra české reprezentace, odešel do NHL a na konci sezóny se stal hlavním koučem týmu Pittsburgh Penguins – prvním Evropanem v této funkci. Jeho angažmá zde skončilo po několika nepovedených zápasech na začátku ročníku 2001/2002. V letech 2001–2002 následně působil jako generální manažer českého národního týmu. Po olympiádě v Salt Lake City trénoval jednu sezónu ruský tým Avangard Omsk.\n\nMezinárodní federace ledního hokeje ho v roce 2002 uvedla do Síně slávy. V roce 2003 se podílel na dokumentu České televize „Hokej v srdci - Srdce v hokeji“.\n\nPotřetí se hlavním trenérem národního týmu stal v květnu 2004, kdy podepsal dvouletou smlouvu. Ještě před první reprezentační akcí následující sezóny, kterou byl Světový pohár, ale v srpnu 2004 zahynul na následky autonehody.\n\n\nNarozen v Mostě, žil s rodinou nejprve v Louce u Litvínova a od svých 10 let přímo v Litvínově. Absolvoval průmyslovku, následně vystudoval ekonomii v Praze na VŠE a současně i obor trenérství na Fakultě tělesné výchovy a sportu Univerzity Karlovy. Z prvního manželství měl syna Ivana, druhou manželku Liběnu si vzal v roce 1998.\n\nZemřel 16. srpna 2004 v karlovarské nemocnici, kam byl převezen po autonehodě s nákladním vozem na silnici I/6 mezi Karlovými Vary a Olšovými Vraty. Je pohřben na Olšanských hřbitovech v Praze. Ještě toho roku byl po něm pojmenován litvínovský zimní stadion.\n\n\n"}
{"id": "65982", "url": "https://cs.wikipedia.org/wiki?curid=65982", "title": "Zlatá hokejka", "text": "Zlatá hokejka\n\nZlatá hokejka je prestižní anketa oceňující nejlepšího československého, resp. českého hokejistu roku.\n\n"}
{"id": "65983", "url": "https://cs.wikipedia.org/wiki?curid=65983", "title": "Wernher von Braun", "text": "Wernher von Braun\n\nWernher Magnus Maximilian svobodný pán von Braun (23. března 1912 Wirsitz, Německé císařství – 16. června 1977 Alexandria, Virginie) byl německý konstruktér raket. Nejprve pracoval pro nacistické Německo, kdy zkonstruoval mimo jiné raketu V-2, kterou Německo ostřelovalo Londýn. Po druhé světové válce pracoval ve Spojených státech amerických, kde zkonstruoval raketu Saturn V, která vynesla první lidi k Měsíci.\n\nByl druhým ze tří synů německého barona Magnuse von Brauna (který byl od června 1932 do ledna 1933 ministrem výživy a zemědělství Výmarské republiky) a Emmy von Quistorpové. Již v mládí se zajímal o vesmírné cestování a objevování nových světů. To jej přivedlo k četbě sci-fi literatury. Později se začal o celý problém zajímat i z vědeckého hlediska, a seznámil se tak s prací Hermanna Obertha, který napsal v roce 1923 studii \"Raketou do vesmíru\" (). Vzhledem ke svým znalostem z oblasti matematiky a fyziky porozuměl i principu raketových nosičů.\n\nJiž jako mladík se díky svému zájmu o vesmír aktivně zapojil v letech 1929-1930 do Německé raketové společnosti (, jež byla označována ). Tento krok mu umožnil získávat podporu a finanční prostředky pro budování větší a schopnější rakety. V roce 1930 začal studovat technický institut v Berlíně a v roce 1932 získal titul bakaláře. V roce 1932 vstoupil do služeb německé armády, kde rozpracoval a navrhl myšlenku balistické rakety, kterou později úspěšně navrhl. I přes to, že byl zaneprázdněn prací, 27. července 1934 získal doktorát v oboru kosmického inženýrství. Jeho doktorandská práce na Berlínské univerzitě, kterou vypracoval ve 22 letech, se dočkala z vojenských důvodů přísného utajení.\n\nWernher von Braun byl vedoucím představitelem skupiny známé jako „\"raketový tým\"“, která stojí za vývojem balistické rakety V-2 vyvinuté pro Nacistické Německo. Ve 30. letech vstoupil do NSDAP a SS. V rámci své spolupráce s německou armádou pracoval ve vojenském středisku v Kummersdorfu u Berlína, jež však pomalu přestávalo vyhovovat požadovaným nárokům.\n\nJiž v roce 1937 vypustili Němci raketu A3, která dolétla do výše 8000 až 10000 metrů a dala podnět ke konstrukci rakety A4 známé spíše pod názvem V-2.\n\nVzhledem k tomu, že německá generalita byla fascinována vojenským potenciálem, který V-2 nabízela, a investovala do programu vývoje raketových nosičů značné úsilí a peníze, byla v roce 1937 vybudována raketová základna v Peenemünde na pobřeží Baltského moře (toto místo bylo údajně vybráno na doporučení von Braunovy matky). Zde byl prováděn výzkum i montáž.\n\nRakety V-2 byly vyráběny v podzemní továrně Mittelwerk u Nordhausenu v Durynsku, a to prostřednictví nucených prací vězňů z koncentračního tábora Mittelbau-Dora. Jeho úloha v tomto kontroverzním podniku, během něhož byli vězni za nelidských podmínek nuceni vyrábět raketové nosiče, je dodnes otázkou sporů – ač nemusel být aktivně zapojen do plánování a přípravy systému využívání vězeňské práce, je vyloučeno, aby s touto skutečností nebyl blíže obeznámen. V dopise ze dne 15. srpna 1944 adresovaném Albinu Sawatzkimu, jenž měl dohled nad montáží V-2, Wernher von Braun přiznává, že osobně vybíral pracovníky z vězňů v Buchenwaldu.\n\nRaketa V-2 byla schopna doletět přibližně 300 kilometrů, nést jednu tunu užitečného zatížení. Raketa měla délku 14 metrů a vážila 12 246 kilogramů. Pohybovala se rychlostí 5632 kilometrů za hodinu, a tudíž ji nebylo možné před dopadem a následnou explozí tehdejšími prostředky zneškodnit. Raketa byla zkušebně poprvé odpálena v říjnu 1942 a k bombardování byla poprvé použita 7. září 1944. Na evropské cíle bylo odpáleno přes 1000 raket, převážně z okupované Francie.\n\nPo dopadu první rakety na Londýn měl von Braun údajně pronést větu: \"raketa fungovala perfektně, jen přistála na špatné planetě\", ale o tomto bonmotu panují pochybnosti, protože von Braun jako člen nacistické strany musel vědět, k čemu jeho výzkum povede a jak bude využit. Na druhou stranu je pravdou, že byl v roce 1944 zatčen gestapem a obvinění vznesená proti němu byla založena i na jeho údajných projevech nespokojenosti s vojenským zaměřením jeho výzkumu. Jen jeho nenahraditelnost v projektu a přímluva Alberta Speera mu tehdy zřejmě zachránila život.\n\nAčkoli byla V-2 technicky nejvyspělejší zbraní použitou ve druhé světové válce, ze striktně vojenského hlediska byla neúspěchem – postrádala dostatečně přesné navádění na konkrétní cíle a její výroba i provoz byly velmi nákladné. Vzhledem k častým sabotážím ve výrobním procesu, jež byly v podstatě na denním pořádku, mělo také mnoho raket konstrukční vady, což se projevilo v jejich poruchovosti. Některé odhady dokonce uvádějí, že rakety V-2 zabily méně lidí, než kolik jich zemřelo při výrobě. Zásadním pozitivem těchto raket však byl psychologický efekt, neboť proti nim prakticky neexistovala žádná obrana. Jediným opatřením, jež měli Spojenci k dispozici, bylo ničení výrobních a montážních objektů a komunikací k nim.\n\nRaketa však byla nasazena příliš pozdě a v malém počtu, než aby mohla nějak zásadněji rozhodnout o průběhu druhé světové války ve prospěch nacistického Německa. To ostatně věděl i von Braun, a tak se na začátku roku 1945 začal zaměřovat na plánování využití raket v poválečném světě.\n\nJelikož byla V-2 zbraní, kterou Spojenci nedisponovali, stala se brzy předmětem jejich zájmů. Na konci války Sovětský svaz i Spojené státy americké zabavili jako válečnou kořist dokumentaci k výrobě rakety, hotové či částečně připravené rakety a pozatýkali i příslušníky raketového týmu. S těmito zajatci nebylo zacházeno jako s válečnými zajatci, ale bylo jim převážně umožněno pracovat dále na programu a na vývoji nových a silnějších raket v naprostém utajení.\n\nJeště před obsazením raketového komplexu Spojenci navrhl von Braun, že přejde do zajetí Spojených států amerických i s přední pětistovkou vědců, společně s plány a testovacími prototypy. Nevybral si Američany náhodou, ale čistě prakticky, neboť byli kromě Sovětského svazu jedinými, kdo měl dostatek kapitálu na raketový výzkum. Rozhodl se tedy v ukradeném vlaku převézt svůj tým přes válkou poničené Německo do amerického zajetí. Současně se zajetím von Brauna a jeho týmu byl Američany obsazen a prozkoumán podzemní výrobní závod Mittelwerk v Durynsku, kde se rakety vyráběly. Odtud bylo do Spojených států amerických odvezeno na 100 raket V-2 včetně dokumentace ještě předtím, než bylo Durynsko po skončení války předáno Sovětům. Těm se však též podařilo zajmout část vědců z týmu von Brauna.\n\nDne 20. června 1945 byl schválen přesun von Brauna do Spojených států amerických. Přesunut byl jako část vojenské operace s názvem . Spolu s ním byl transportován i jeho raketový tým z území poraženého Německa na americkou základnu Fort Bliss v Texasu. 14 let po druhé světové válce von Braun pracoval pro Armádu Spojených států amerických na výrobě balistických raket, které byly zpočátku testovány v Novém Mexiku. Zde bylo vypuštěno téměř 70 raket V-2. V roce 1950 se von Braunův tým přesunul do Redstone Arsenal nedaleko Huntsville v Alabamě, kde pracoval na vývoji armádní balistické střely středního dosahu, později známé jako PGM-11 Redstone. V roce 1956 byla pod von Braunovým vedením založena agentura Army Ballistic Missile Agency (ABMA), kde pokračovaly práce na raketách Redstone. Na základě střely Redstone byla postavena raketa Jupiter-C, jejíž další modifikací vznikla raketa Juno I, která vynesla první americký satelit Explorer 1. Tento úspěch jeho týmu vrátil Spojeným státům americkým sebedůvěru a podnítil další kosmický výzkum. Na úspěch Juna I navázal von Braun vývojem Juna II, která byla postavena na základě rakety PGM-19 Jupiter.\n\nV roce 1960 přešel jeho raketový výzkumný tým z Army Ballistic Missile Agency pod správu nově vzniklé civilní agentury NASA, pro kterou později sestrojil raketu Saturn V, která mimo jiné pomohla Spojeným státům americkým dobýt Měsíc (viz Program Apollo). Ve Spojených státech amerických se v 50. letech 20. století stal jedním z prominentů. Roku 1955 mu bylo uděleno americké státní občanství. V roce 1970 byl požádán agenturou NASA, aby se přestěhoval do Washingtonu, kde měl řídit práce na stavbách raket, ale na postu náměstka ředitele NASA působil jen dva roky. Poté se rozhodl odejít pracovat do v Marylandu, kde jako viceprezident firmy pracoval v letech 1972 až 1976.\n\nWernher von Braun zemřel v Alexandrii ve Virginii 16. června 1977 ve věku 65 let. Byl pohřben na místním .\n\nSe svou sestřenicí Marií von Quistorpovou, s níž se oženil 1. března 1947, měl tři děti – Iris (* 19. prosince 1948), Margrit (* 21. října 1952) a Petera (* 2. června 1960).\n"}
{"id": "65987", "url": "https://cs.wikipedia.org/wiki?curid=65987", "title": "Bitva u Nagyharsány", "text": "Bitva u Nagyharsány\n\nBitva u Nagyharsány (12. srpen 1687) byla jednou z významných bitev válek mezi Osmanskou říší a impériem rakouských Habsburků. Odehrála se severně od Drávy a křesťanské vojsko vedené Karlem V. Lotrinským a Maxmiliánem II. Emanuelem v ní rozdrtilo tureckou armádu velkovezíra Sulejmana paši. Z propagandistických důvodů byla bitva pojmenována jako (druhá) bitva u Moháče (coby odčinění bitvy u Moháče z roku 1526), byť Moháč byl od bojiště poměrně daleko, přes 40 km. Z toho důvodu dává řada historiků přednost výše zmíněnému názvu. V bitvě se jakožto velitel jízdy vyznamenal generál Evžen Savojský.\n\nCísařské pozice, které byly rovnoběžné s Drávou a silnicí Moháč - Siklós, kryly na levém křídle močálovitý tok Karasiskaly a na pravém křídle hora Harsány. Bylo zde rozestaveno 30 000 pěších a 20 000 jezdců. V první linii bylo 34 praporů a 79 švadron, 13 praporů a 63 švadron ve druhé linii. V nepřehledném terénu poslal vévoda Lotrinský pravé křídlo hlubokým úvozem po úbočí Harsány. Paša Sulejman považoval tento manévr za oslabení linie a nařídil zaútočit 8 000 jezdcům na levé křídlo a probít se do zad druhé linii obrany. Jízda byla odražena a v 15.00 hodin byla vyslána část pěchoty pro posílení jezdeckého útoku na levé křídlo. Piccolominiho brigáda o 23 švadronách pod vedením markraběte Bádenského odrazila útočící sipáhíje. Vévoda Lotrinský vedl útok císařského středu (pluky Serényiho, Steinaua, Auersperga a Starhemberga) a ten dosáhl tureckých okopů a vnikl do nich. Kolona pravého křídla postoupila z úbočí Harsány na Siklóskou rovinu, rozvinula se a vpadla Turkům do boku a zad.\n\n"}
{"id": "65993", "url": "https://cs.wikipedia.org/wiki?curid=65993", "title": "Augustin z Canterbury", "text": "Augustin z Canterbury\n\nSvatý Augustin z Canterbury (kolem roku 546, Itálie – 26. května 604? Canterbury) byl benediktinský mnich italského původu, jehož papež Řehoř Veliký poslal na misie do Anglie a roku 597 ustanovil arcibiskupem v Canterbury. V katolickém liturgickém kalendáři se slaví svátek sv. Augustina v den jeho úmrtí, 26. května. Je označován jako Apoštol Angličanů a zakladatel anglické církve.\n\nAugustin vstoupil do benediktinského kláštera svatého Ondřeje v Římě na pahorku Caelius, který byl majetkem rodiny papeže Řehoře Velikého, a později se zde stal opatem.\n\nRoku 596 vyslal Řehoř Veliký Augustina spolu se čtyřiceti dalšími mnichy do Británie s úkolem pokřtít zdejší anglosaské obyvatelstvo. Anglosaské prostředí se s křesťanstvím již setkalo, a to prostřednictvím misií iroskotských mnichů. Jejich křesťanství však mělo poněkud jiný charakter než náboženství šířené z Říma.\n\nAugustinovi se hned roku 597 podařilo pro římské křesťanství získat jednoho ze zdejších vládců, kentského krále Ethelberta, jehož manželka křesťankou již byla a začala s misionáři spolupracovat. Roku 601 jmenoval Řehoř Augustina prvním arcibiskupem v Canterbury (tedy prvním arcibiskupem na půdě Británie vůbec). Augustin poté zřídil v Kentu dvě sufragánní diecéze, které se nacházely v Rochestru a Londýně. Kromě toho založil v Canterbury benediktinský klášter, v němž měli být vzděláváni budoucí kněží.\n\nPo smrti byl Augustin pohřben v kostele sv. Petra a Pavla (později chrám sv. Augustina) v Canterbury, který vystavěl král Ethelbert. Pokřtění kentských vládců nebylo trvalé, Ethelredovi synové se po otcově smrti k pohanství vrátili.\n\nAugustin z Canterbury je zobrazen na vitrajích katedrály v Canterbury a freskách římského kostela sv. Jiří, které namaloval Viviano da Urbino.\n\n"}
{"id": "65994", "url": "https://cs.wikipedia.org/wiki?curid=65994", "title": "Aurelius z Kartága", "text": "Aurelius z Kartága\n\nSvatý Aurelius z Kartága († kolem 430) byl od roku 391 až do své smrti kartaginským biskupem. Aurelius vedl řadu koncilů, ke kterým zval ostatní biskupy celé oblasti. Obdivoval jej velmi sv. Augustin, jehož list Aureliovi se dochoval. Katolická církev jej uznává jako svatého a slaví jeho svátek 20. července.\n"}
{"id": "66000", "url": "https://cs.wikipedia.org/wiki?curid=66000", "title": "Datový typ", "text": "Datový typ\n\nDatový typ definuje v programování druh nebo význam hodnot, kterých smí nabývat proměnná (nebo konstanta). Datový typ je určen oborem hodnot a zároveň výpočetními operacemi, které lze s hodnotami tohoto typu provádět (srovnej abstraktní datový typ). Datový typ nemůže být určen pouze oborem hodnot, protože existují i datové typy, lišící se pouze v operacích, které je s nimi možné provádět.\n\nSoučástí programovacího jazyka je definice základních datových typů. Pomocí těchto základních typů může ve většině jazyků programátor tvořit nové složené typy.\n\nJak již bylo zmíněno, jednoduché (také elementární) datové typy jsou většinou přímo zabudovány do jazyka, přičemž v běžně používaných jazycích nejsou parametrizovatelné. Složitější typy pak mohou vznikat skládáním elementárních datových typů.\n\nKaždý počítačový jazyk může mít poněkud odlišnou sadu elementárních datových typů. U mnoha počítačových jazyků závisí parametry elementárních datových typů na architektuře procesoru, na kterém má běžet program. To platí zvláště u kompilátorů jazyka C a C++.\n\nNíže uvedené typy jsou \"ordinální\". Hodnoty ordinálního typu tvoří lineárně uspořádanou množinu, kde pro každý prvek je přesně definovaný předchůdce i následovník (z posledního prvku ve většině jazyků dochází k tzv. přetečení na první). Z funkčního hlediska tak můžeme k jednoduchým celočíselným datovým typům řadit i výčtový typ, i když jeho hodnoty jsou definovány programátorem. Ordinální celočíselné datové typy jsou základem současné informatiky.\n\nV Javě a Pascalu odpovídá logické hodnotě typ codice_1, který smí nabývat hodnot – \"true\" nebo \"false\". Logická hodnota je výsledkem porovnání nebo logického výrazu. Logická hodnota bývá obvykle výsledkem výrazu s relačními nebo logickými operátory. Jazyk C tento typ nedefinuje (lze dodat knihovnou stdbool.h), místo hodnoty \"false\" používá celé číslo \"0\", hodnotu \"true\" pak reprezentuje jakékoli nenulové celé číslo (i záporné).\n\nPro celé číslo se v Pascalu používá typ codice_2, v jazyce C a C++ int. Čísla 256, 1, 0, -32767, 0xA9 jsou zápisy celočíselných konstant. Poslední konstanta demonstruje možnost hexadecimálního zápisu v jazyce C. Programovací jazyky mohou (ale nemusí) rozlišovat celá čísla bez znaménka a se znaménkem.\n\nVe většině jazyků mají celá čísla omezený rozsah. Pokud je celé znaménkové číslo omezeno např. na 16 bitů, tak bude mít rozsah -32768 až +32767, což je dané kódováním ve dvojkovém doplňkovém kódu. Pokud výsledek operace překročí rozsah, dochází k tzv. přetečení (32767 + 1 dá -32768). Znaménková i bezznaménková čísla při běžném kódování vytvářejí algebraický okruh.\n\nNěkteré jazyky (např. Python) místo přetečení pro číslo vyhradí větší množství paměti. Tím je usnadněno programování, avšak snižuje se výkon programu.\n\nKromě sčítání, odčítání, násobení, celočíselného dělení a zbytku po dělení je možné provádět nad celými čísly i bitové operace, jako jsou logický součin, logický součet a logická negace. Tyto operace se provádí nad jednotlivými bity operandů ve dvojkové reprezentaci.\n\nPro znak se typicky používá označení codice_3 – např. 'a', 'A', 'g', ' ', '5', '%', atp. Ve skutečnosti je znak v počítači reprezentován pomocí celého čísla. Pro kódování znaků se většinou používá znaková sada ASCII a její národní rozšíření, nebo znaková sada Unicode. Pro reprezentaci kódového bodu unicode podle současných standardů postačí 21 bitů (jak pro kódovou mapu unicode, tak pro ekvivalentní čínskou mapu GB 18030).\n\nJazyky, které přímo nevyužívají unicode (např. Php) mohou pracovat s unicode zakódovaným po bajtech pomocí kódování utf-8. Další podrobnosti viz článek znaková sada.\n\nI když jde o programátorem definovaný typ, můžeme jej považovat za jistou variantu celočíselného typu. Jde o to, že uživatel může definovat typ např. pro barvu karet:\n\nV podstatě jde o celé číslo, které smí nabývat pouze zvolené hodnoty. Díky tomu mohou být programy přehlednější a také lépe laditelné. Při programování bychom sice pro každou barvu mohli definovat konstantu, avšak při ladění bychom měli v debuggeru v proměnné barva přímo vidět zda jde o piky, srdce, káry nebo kříže ...\n\nU neordinálních datových typů není jednoznačně určen předchůdce a následovník každé hodnoty.\n\nnebo také číslo s plovoucí řádovou čárkou (codice_4, codice_5, codice_6) – 3.14, 0.5 (podle anglosaské konvence zapsané s desetinnou tečkou). V počítači bývá většinou implementováno ve dvojkové soustavě jako \"mantisa\" * 2, kde \"mantisa\" a \"exponent\" jsou celá čísla. Je třeba si uvědomit, že mnohá desetinná čísla nelze v tomto formátu přesně reprezentovat. Např. číslo 0,1 má periodický dvojkový zápis (0,0001100). Důsledkem je, že se \"reálná\" čísla v počítači mohou chovat jinak, než bychom intuitivně čekali.\n\nZásadní výhodou reálných čísel je, že mohou ve stejné velikosti paměti reprezentovat mnohem větší rozsah hodnot, než celé číslo. Např. 32bitové celé číslo má rozsah řádově +-10 s krokem 1, zatímco 32bitové reálné číslo má typický rozsah řádově +-10 s 6 až 7 platnými číslicemi. Cenou za vyšší dynamický rozsah je horší přesnost u velkých čísel (která nám často nevadí) a vyšší nároky na architekturu procesoru. Reálná čísla v počítači mohou také nabývat speciálních hodnot, které reprezentují neplatné výsledky.\n\n\nV některých jazycích existuje rovněž \"prázdná hodnota\" ošetřující neplatný výsledek - \"null\" nebo \"nil\", která je vlastně současně zvláštním datovým typem. Výsledkem většiny operací s konstantou nil je opět nil, takže chování programu je deterministické.\n\nKonstanta codice_7 vyskytující se v C-jazyce bohužel tento význam nemá, při jejím nevhodném zpracování může snadno dojít k nepředvídatelnému chování programu, které při nedokonalém operačním systému může vést až ke zhroucení počítače.\n\nSložené datové typy obsahují více prvků: \"Homogenní\" jsou, když se skládají z prvků stejného typu.\n\nJednotlivé prvky pole jsou dostupné pod číslem, které určuje jejich pořadí (tzv. index). Nejčastější je konvence používaná v C-jazyce, kde indexy začínají číslem 0. Pro výše uvedené příklady: pole[1] = -5, retezec[0] = 'A' (resp. ' ' a 'l'), obdobně pro výčtový typ.\n\nV některých jazycích musí prvky pole obsahovat pouze položky stejného typu, jiné jazyky to nevyžadují. Hlavní výhodou pole je možnost okamžitého přístupu ke kterékoli jeho položce. Rychlý přístup umožňuje např. implementaci rychlých algoritmů pro Řadicí algoritmus položek. Čas potřebný ke vkládání nebo odebírání položek lze zmenšit použitím pomocného pole, ve kterém jsou uloženy pouze indexy položek, zvláště pokud jednotlivé položky zabírají větší množství paměti.\n\n\nzáznam může být složen z prvků různých datových typů (opak homogenního) a navenek se chová jako kompaktní celek. Např. v jazyku Pascal typ codice_11 nebo v jazyku C typ codice_12:\n\nNěkteré programovací jazyky povolují přiřazovat např. do polí položky různého datového typu. Výhodou záznamů je však právě to, že jsou pevně definovány. Když pracujeme se záznamem určitého typu, můžeme se spolehnout na to, že bude mít určité položky, jejichž typ je definován.\n\n\nJde o datový typ, který může zastupovat více datových typů. Velké možnosti, jak parametrizovat typy, poskytuje systém šablon v C++, nebo generické typy používané v jazycích Java 5, či C# 2.0.\n\nV paměti počítače jsou všechna data reprezentována posloupností 1 a 0 (dvojková soustava). Počet míst (bitů) vyhrazených pro daný datový typ omezuje rozsah hodnot, kterých může nabýt. Existuje tak např. několik datových typů pro celé číslo liší se podle jazyka. V následující tabulce jsou uvedeny obvyklé hodnoty, používané na překladačích pro 32bitové architektury procesorů:\n\nNěkteré jazyky nevyžadují deklaraci délky proměnné a dynamicky (za běhu programu) přiřazují další paměť, je-li to potřeba. Programátor např. může spojovat řetězce nebo přidávat další prvky do pole bez omezení.\n\nSignatura jednoduchého datového typu Bool a operací (funkcí) na něm by se dala symbolicky zapsat:\n\nDruhy dat:\nOperace:\n\n"}
{"id": "66007", "url": "https://cs.wikipedia.org/wiki?curid=66007", "title": "Józei", "text": "Józei\n\nJózei (869 – 949) byl v pořadí 57. japonským císařem. Jeho vlastní jméno bylo Sadaakira. Na trůn usedl v roce 876 po abdikaci svého otce, císaře Seiwy, jeho vláda skončila v roce 884, kdy byl sesazen a jeho místo zaujal strýc jeho otce, císař Kókó.\n\nPodle několika málo informací z císařského archivu spáchal Józei vraždu jednoho ze svých vazalů. To vyvolalo obrovský skandál v celém císařském dvoře. Spousta příslušníků dvoru chápala císařovu akci jako takovou, která přesahuje meze pochopitelného chování. Kvůli tomu byl nakonec sesazen a vládu převzal císař Kókó.\n"}
{"id": "66008", "url": "https://cs.wikipedia.org/wiki?curid=66008", "title": "Královské parky v Londýně", "text": "Královské parky v Londýně\n\nKrálovské parky v Londýně jsou pozemky, původně vlastněné panovníky Anglie nebo Velké Británie pro odpočinek královské rodiny. S rozrůstající se urbanizací Londýna se některé z nich uchovaly jako parky volně přístupné pro veřejnost.\n\nV současné době existuje v Londýně těchto 8 královských parků:\n\nHyde park, Kensingtonské zahrady, Green Park, Regent's Park a St James's Park vytvářejí největší pás zeleně v centrálním Londýně. Bushy Park, Greenwich Park a Richmond Park se nacházejí na předměstí.\n\nJsou spravovány společností \"Royal Parks Agency\" a policejní službu v nich vykonává Metropolitní policie. Hlavním zdrojem příjmů jsou, na rozdíl od ostatních parků, které jsou financovány jednotlivými městskými obvody, vládní granty. Dalším zdrojem financí jsou komerční služby – poskytování stravovacích služeb nebo pořádáni veřejných koncertů.\n\nhttps://web.archive.org/web/20060804081546/http://www.royalparks.gov.uk/ – WWW stránky královských parků\n"}
{"id": "66009", "url": "https://cs.wikipedia.org/wiki?curid=66009", "title": "Bushy Park", "text": "Bushy Park\n\nBushy Park je druhý největší královský park v Londýně. Nachází se na jihozápadě Londýna v obvodu Richmond. Rozprostírá se na ploše 4,5 km², bezprostředně na sever od \"Hampton Court Palace\" a jeho zahrad, jen několik minut chůze od Kingstonu.\n\nPark obsahuje rybníky pro rybaření i projížďku na lodi, cesty pro vyjížďky na koni, udržované sady, divoké oblasti zarostlé kapradím obývané jeleny a chráněné oblasti. V parku se nachází několik chat a Národní fyzikální laboratoř.\n\nOblast Bushy parku byla osídlena posledních 4000 let. Byla zde objevena mohyla z doby bronzové a bohaté známky zemědělské činnosti ve středověku.\n\nKdyž Jindřich VIII. převzal v roce 1529 od kardinála \"Tomase Wolseyho\" \"Hampton Court Palace\", převzal také i tři okolní parky (\"Hare Warren\", \"Middle park\" a \"Bushy park\"), které tvoří současný Bushy park. Jako vášnivý lovec určil tento park jako honební revír pro lov jelenů.\n\nJeho následovníci, kteří byli méně krvelační, nechali postavit v parku další malebné příslušenství. Karel I. nechal vykopat zavlažovací 19kilometrový kanál \"Longford River\" pro zásobování \"Hampton Court\" a zřídit několik rybníků. V té době byla postavena i hlavní komunikace – kaštanová ulice (\"Chesnut Avenue\"), která vede mezi \"Hampton Court Road\" v \"Hamptonu\" a \"Sandy Lane\" v \"Teddingtonu\". Od poloviny 19. století do druhé světové války zde Londýňané slavili kaštanovou neděli (\"Chestnut Sunday\"), procházejíce se rozkvetlou kaštanovou alejí (tato tradice byla obnovena v roce 1993).\n\nNa konci 19. století zde byly položeny základy nového sportu – pozemního hokeje.\n\nBěhem první světové války zde byla zřízena nemocnice, v níž byli ošetřováni kanadští vojáci a v době mezi válkami zde byl zřízen tábor pro podvyživené děti. Dwight D. Eisenhower zde plánoval během druhé světové války vylodění v Normandii.\n\nNejbližší železniční stanice National Rail – \"Hampton Court\" na jihu, \"Hampton Wick\" a \"Kingston\" na východě, \"Teddington\" na severu a \"Hampton\" na západě. Všechny jsou vzdálené asi 10–15 minut chůze.\n\nNěkteré linkové autobusy zastavují poblíž \"Hampton Court Gate\" – hlavní jižní vstupní brány do parku. Autobusy z \"Richmondu\" zastavují u \"Hampton Court Green\".\n\n"}
{"id": "66011", "url": "https://cs.wikipedia.org/wiki?curid=66011", "title": "Green Park", "text": "Green Park\n\nGreen Park je jeden z královských parků v Londýně. Rozprostírá se na ploše 0,25 km².\n\nPůvodně to byl bažinatý hřbitov pro malomocné z blízké nemocnice \"Saint James's\". Poprvé byl ohrazen jako park v 16. století Jindřichem VIII.. Karel II. Stuart ho v roce 1668 prohlásil královským parkem.\n\nPark se nachází mezi londýnským Hyde Parkem a St. James's Parkem. Spolu s Kensingtonskými zahradami a zahradami u Buckinghamského paláce vytvářejí tyto parky téměř nepřerušený pás zeleně zasahující od Whitehallu až po Notting Hill.\n\nNa rozdíl od okolních parků, nejsou v Green parku žádná jezera ani sochy nebo fontány (s výjimkou \"Canada Memorial\") ale je tvořen téměř výhradně ze zalesněných luk.\n\nHranice parku tvoří na jihu \"Constitution Hill\", na východě pěší \"Queen's Walk\" a na severu \"Piccadilly\". Na jih od parku vede ulice Mall. Budovy \"St James's Palace\" a \"Clarence House\" se nacházejí na východě.\n\nPoblíž severní části \"Queen's Walk\" na \"Piccadilly\" je stanice metra – Green Park.\n\n"}
{"id": "66017", "url": "https://cs.wikipedia.org/wiki?curid=66017", "title": "Roma", "text": "Roma\n\nRoma má několik významů:\n\n\n\n\n\n\n\n\n"}
{"id": "66018", "url": "https://cs.wikipedia.org/wiki?curid=66018", "title": "Petr Eben", "text": "Petr Eben\n\nPetr Eben (22. ledna 1929 Žamberk – 24. října 2007 Praha) byl český skladatel duchovní, moderní a soudobé vážné hudby. Jeho rozsáhlá skladatelská tvorba zasahuje do všech žánrů (opera, balet, téměř všechny druhy komorní hudby, orchestrální díla) a pronikla do repertoáru mnoha interpretů, souborů, orchestrů. Působil také coby klavírní korepetitor a varhaník.\n\nJeho rozsáhlá produkce (přes 200 skladeb) má své těžiště ve vokálních a varhanních skladbách a zahrnuje též množství velkých kantát i drobných písňových opusů či šansonů. S postupem času se skladatelova pozornost upíná především na hudbu duchovní, v níž dominuje zhudebňování biblických předloh, přičemž svébytnou kapitolou skladatelova tvůrčího usilování tvoří jeho vokálně-instrumentální díla na liturgické texty. Jeho skladby jsou prodchnuty hlubokým křesťanským cítěním a jsou umělecky a filozoficky přesvědčivým poselstvím. Jde též o autora v České republice často používaného ordinária (Kancionál: 504, Mešní zpěvy: 3)\n\nNejhranějším se stal jeho cyklus \"Nedělní hudba\" pro sólové varhany inspirovaná gregoriánským chorálem. \n\nJeho skladby jsou často prováděny jak v Evropě, tak v zámoří, především v USA, Kanadě, Japonsku a Austrálii. V roce 1991 se Petr Eben stal nositelem titulu francouzského ministerstva kultury \"Rytíř umění a písemnictví\". Od roku 1989 byl čestným předsedou Společnosti pro duchovní hudbu. Velká část jeho díla se dočkala vydání jak tiskem, tak na zvukových nosičích. Opavská Mezinárodní varhanní soutěž Petra Ebena nese od roku 2004 (75. narozeniny) v názvu jeho jméno a každý účastník soutěže musí hrát Ebenovu skladbu.\n\nJeho manželka Šárka Ebenová, rozená Hurníková, je sestra jiného českého skladatele Ilji Hurníka. Měl tři syny (Kryštofa, Marka a Davida), kteří společně utvořili hudební skupinu Bratři Ebenové. Marek Eben je současně divadelním i televizním hercem a moderátorem.\n\n\n\n\n"}
{"id": "66022", "url": "https://cs.wikipedia.org/wiki?curid=66022", "title": "Greenwich Park", "text": "Greenwich Park\n\nGreenwich Park je jeden z královských parků v Londýně a nejstarší z nich (založen v roce 1433). Původně bylo toto území jelení honitbou a největší plochou zeleně v jihovýchodním Londýně.\n\nV severní části se nachází Národní námořní muzeum a v centru parku je Královská greenvichská observatoř. Observatoř je umístěná na vrcholku kopce. Na západním okraji parku stojí \"Ranger's House\".\n\nPark se dá rozdělit na dvě výškové odlišné části.\n\nV dolní části se nacházejí oblíbená dětská hřiště a jezera pro vyjížďky na loďkách. Nachází se zde také zahrada se záhony osázenými bylinami (poblíž východu do centra \"Greenwiche\").\n\nV horní části parku se nachází rozlehlá květinová zahrada s rybníkem, růžová zahrada, kriketové hřiště, tenisový kurt, hudební pavilon, pozůstatky osídlení Římany, starověký dub (\"Queens Oak\" spojovaný s Alžbětou I.) a obora s několika divokými jeleny.\n\nKousek za observatoří se nalézá \"tajná zahrada\" – klidná oddělená plocha vhodná pro pikniky a občas používaná divadelními společnostmi pro jejich vystoupení. Naproti se nachází \"Park Cafe\".\n\nParkování v oblasti kolem hlavní komunikace vedoucí od \"Blackheath\" je povoleno. Park protínají cyklistické stezky, které jsou používány nejen cyklisty ale pro kondiční běh a vycházky se psem. Použití jiných typů dopravních prostředků (auta a motocykly) na cestách parku je možno pouze v úseku mezi \"Blackheath\" a \"Greenwich\" v době dopravní špičky o víkendu.\n\nV průběhu Letních olympijských her 2012 byl park místem jezdecké a běžecké části závodu moderních pětibojařů.\n\n"}
{"id": "66023", "url": "https://cs.wikipedia.org/wiki?curid=66023", "title": "Hyde Park (Londýn)", "text": "Hyde Park (Londýn)\n\nHyde Park je jeden z největších parků v centru Londýna v obvodu Westminster a jeden z královských parků v Londýně. Park je rozdělen Serpentinovým jezerem na dvě poloviny. Hyde Park sousedí s Kensingtonskými zahradami, které jsou často považovány za součást Hyde Parku. Hranici mezi oběma parky tvoří \"West Carriage Drive\". Plocha Hyde Parku činí 1,4 km² a Kensingtonských zahrad 1,1 km².\n\nNejstarší část parku patřila panství \"Ebury\". Plocha této části byla jeden \"hide\" (plocha 0,24–0,49 km²) a z tohoto slova pochází název parku. Pozemek získal Jindřich VIII. V roce 1536 od mnichů Westminsterského opatství. Autorem většiny vybavení parku je architekt Decimus Burton.\n\nPark byl původním místem, kde stál Křišťálový palác, navržený \"Josefem Paxtonem\" pro \"Velkou výstavu\" v roce 1851. Park se také stal dějištěm několika velkých koncertů včetně Rolling Stones (1969), Pink Floyd (1970), Queen (1976) a Red Hot Chili Peppers (2004). Později se zde konal koncert Live 8.\n\nAutorem návrhu Velké brány byl Decimus Burton. Obsahuje několik ionských sloupů se třemi oblouky pro vjezd vozidel a dvěma pro pěší. Brána je vyrobena z železa, pokryta bronzem a uchycena do pilířů kruhy z materiálů používaného pro výrobu děl. Je ozdobena řeckými zimolezovými ornamenty.\n\n\n\nhttps://web.archive.org/web/20080517023423/http://www.royalparks.gov.uk/parks/hyde_park – oficiální stránky Hyde Parku\n"}
{"id": "66024", "url": "https://cs.wikipedia.org/wiki?curid=66024", "title": "Kensingtonské zahrady", "text": "Kensingtonské zahrady\n\nKensingtonské zahrady jsou jeden z královských parků v Londýně. Rozprostírají se bezprostředně na západ od Hyde Parku. Většina parku leží v Westminsteru ale malá část patří do Kensington a Chelsea. Plocha parku činí 1,1 km².\n\nObčas bývají považovány za součást Hyde Parku, ale oba parky jsou samostatné a jsou od sebe odděleny Carriage Drive.\n\nSpolu s Green Parkem, St. James's Parkem a zahradami u Buckinghamského paláce vytvářejí tyto parky téměř nepřerušený pás otevřeného prostranství zasahující od Whitehallu až po Notting Hill.\n\nMezi zajímavosti parku patří – Albertův památník, Kensingtonský palác, socha Petra Pana, Serpentinová galerie, Spekův památník a kruhový rybník.\n\n"}
{"id": "66025", "url": "https://cs.wikipedia.org/wiki?curid=66025", "title": "Regent's Park", "text": "Regent's Park\n\nRegent's Park (oficiálně The Regent's Park) je jedním z Královských parků v Londýně. Tvoří severní část centrálního Londýna, zasahuje do městských částí Westminster a Camden.\n\nPozemky, které byly dříve označovány jako \"Marylebone Park\" byly královským majetkem po mnoha staletí a byly pronajímány vévodovi z Portlandu jako honitba.\n\nKdyž v roce 1811 nájemní smlouva vypršela, princ regent (později král Jiří IV.) pověřil architekta Johna Nashe vytvořením plánu rozvoje této oblasti. Nash navrhl výstavbu královského paláce a větší množství samostatných domků pro jeho přátele. Po zahájení výstavby v parku v roce 1818 byly tyto plány redukovány, král nechal místo toho později postavit Buckinghamský palác a park byl zpřístupněn pro veřejnost. Přesto byla většina plánovaných teras a domů postavena. Regent's Park byl začleněn do dalších Nashových projektů pro krále Jiřího IV. – \"Regent Street\" a \"Carlton House Terrace\", které měly vytvořit novou tvář města od St. James's Park až po \"Parliament Hill\".\n\nV době Letních olympijských her 2012 se měly v tomto parku konat soutěže baseballu a softballu, ale tyto druhy byly z programu olympijských her vypuštěny. Část trasy cyklistického závodu povede tímto parkem.\n\nPark je ohraničen silnicí, která je nazývána Vnějším okruhem (4,3 km) a uvnitř parku je další komunikace – Vnitřní okruh. S výjimkou cest spojujících tyto dva okruhy jsou další komunikace vyhrazeny pro pěší.\n\nJih, východ a většina západní části parku jsou lemovány bíle omítnutými terasovitými domky navrženými architektem Johnem Nashem. Severní části parku protéká \"Regent's Canal\", který spojuje Grand Union Canal s bývalými Londýnskými doky.\n\nPark, který má plochu 2,0 km², je většinou tvořen otevřenými loukami se zahradami, jezerem s volavkami, vodopádem a možností projížďky na loďce, sportovními hřišti a hřišti pro děti. Sportovní hřiště byla obnovena v letech 2002 až 2004 a od roku 2005 se staví nový sportovní pavilon.\n\nV severovýchodní části parku se nachází Londýnská zoologická zahrada.\n\nNěkolik květinových zahrad, včetně zahrady královny Marie s rozáriem obsahujícím na 40 000 růží, je přístupno pro veřejnost uvnitř Vnitřního okruhu, v jehož hranicích se nachází také amfiteátr. Sídlo velvyslanectví USA – \"Winfield House\", stojí na soukromém pozemku v západní části parku.\n\nPoblíž se nachází Hlavní mešita, jejíž silueta je viditelná z části parku.\nMimo hranice Vnitřního okruhu, v jižní části se nachází \"Regent's College\" – sdružení vysokých škol, která je mimi jiné sídlem \"Regents Business School London\", \"The European Business School\" a \"British-American College London\".\n\nBezprostředně na sever od parku se rozprostírá \"Primrose Hill\", park s nádherným výhledem na Westminster a City, který vlastní a spravuje Corporation of London.\n\n\n\n\n"}
{"id": "66026", "url": "https://cs.wikipedia.org/wiki?curid=66026", "title": "Richmond Park", "text": "Richmond Park\n\nRichmond Park je největším královským parkem v Londýně. Nachází se v obvodu Richmond.\n\nPůvodně zemědělská půda byla používána jako královská jelení honitba a k uzavření parku došlo až v roce 1637. Park byl znovu otevřen pro veřejnost v 18. století. Plocha parku je 10 km² a jde tak o největší příměstský park Evropy.\n\nV parku se nachází \"Isabelina plantáž\", důležitá a přitažlivá zalesněná zahrada a nejvýznamnější turistická atrakce parku. Z pahorku krále Jindřicha VIII. je nádherný výhled na katedrálu svatého Pavla, vzdálenou 19 km.\n\nZ \"Pembroke Lodge\", původně domova 1. hraběte z Russelu, je nyní restaurace, která stojí ve své vlastní zahradě. Poblíž \"White Lodge\" sídlila i Královská baletní škola. V parku, plném stromů a keřů, našlo domov mnoho zvěře, například volně se pohybující červení a plaví jeleni nebo roháči. Hojný je i celoroční výskyt divokých papoušků druhu aratinga zelený.\n\nParkem vede veřejná silnice, i když je průjezdná jen v době, kdy je otevřen. Maximální rychlost je omezena na 32 km/h a není povolen vjezd komerčních vozidel s výjimkou taxi.\n\nPark je ohraničen vysokou zdí s několika branami. \"Sheen Gate\", \"Richmond Gate\", \"Ham Gate\", \"Kingston Gate\" a \"Roehampton Gate\" jsou brány, kterými je možno vjet autem. Brána \"Robin Hood Gate\" byla v roce 2003 uzavřena pro vjezd motorových vozidel, aby se snížil provoz v parku.\n\nExistují zde i cesty pro projížďky na koni a cyklistické stezky.\n\n"}
{"id": "66029", "url": "https://cs.wikipedia.org/wiki?curid=66029", "title": "St. James's Park", "text": "St. James's Park\n\nSt. James's Park je jeden z královských parků v Londýně ve Westminsteru. Rozkládá se východně od Buckinghamského paláce a západně od Downing Street.\n\nPůvodně šlo o mokřiny koupené Jindřichem VIII., který z nich vytvořil jelení honební revír. Karel II. Stuart park zpřístupnil veřejnosti. Na severu je ohraničen ulicí Mall, na východě \"Horse Guards\" a na jihu \"Birdcage Walk\".\n\nV parku se nachází malé jezero, \"St James's Park Lake\", se dvěma ostrovy – \"Duck Island\" a \"West Island\". Z mostu spojujícího oba ostrovy je výhled na Buckinghamský palác lemovaný stromy a fontánami.\n\nNejbližšími stanicemi metra jsou \"St. James's Park\" a \"Westminster\".\n\nPark je nejvýchodnějším ze soustavy parků – Green Park, Hyde Park a Kensingtonské zahrady, které vytvářejí v centrálním Londýně souvislý pás zeleně.\n\n"}
{"id": "66031", "url": "https://cs.wikipedia.org/wiki?curid=66031", "title": "Královské botanické zahrady (Kew)", "text": "Královské botanické zahrady (Kew)\n\nKrálovské botanické zahrady v Kew, obvykle označované jako zahrady v Kew (\"Kew Gardens\"), jsou zahrady s botanickými skleníky mezi \"Richmondem\" a \"Kew\" na jihozápadě Londýna v obvodu Richmond.\n\nZahrady v Kew mají svůj původ v exotické zahradě u \"Kew House\" založené lordem \"Capelem z Tewkesbury\". Tato byla rozšířena a doplněna princeznou Augustou, vdovou po Frederikovi, princi Waleském, pro kterou sir \"William Chambers\" vybudoval několik zahradních zařízení, z nichž se dochovala vznešená čínská pagoda. Starý dům v Kew byl zbořen v roce 1802. Sousední Holandský dům zakoupil Jiří III. v roce 1781, dům pak sloužil jako zahradnická školka pro děti královské rodiny. Nyní je znám jako \"Kew Palace\".\n\nV roce 1840 byly zahrady ustanoveny jako národní botanická zahrada. Pod vedením ředitele \"Williama Hookera\" byly rozšířeny na 30 ha, spolu s arboretem na 109 ha a později do rozměrů, které mají v současnosti – 120 ha.\n\nPalmový dům byl postaven podle návrhů architektů Decima Burtona a Richarda Turnera v letech 1841 až 1849 a byla to první stavba, u níž byla použita tvářená ocel. Skleník \"Temperate house\", který je dvakrát větší, byl postaven na konci 19. století a je největším viktoriánským skleníkem.\n\nZahrady v Kew byly v 19. století místem úspěšného pěstování kaučukovníku mimo Jižní Ameriku.\n\nV roce 1987 byl v Kew otevřen třetí velký skleník, skleník princezny z Walesu, ve kterém je 10 různých klimatických pásem.\n\nV červenci 2003 byly zahrady zahrnuty do seznamu památek UNESCO.\n\nDne 10. srpna 2003 zde byla naměřena teplota 38,1 °C, která je mnohými považována za nejvyšší teplotu naměřenou ve Velké Británii.\n\nZahrady v Kew jsou vedoucím centrem botanického výzkumu, tréninkovým centrem pro profesionální zahradníky a populární turistickou atrakcí. Styl zahrad je většinou neformální, jen s několika oblastmi, které mají formální styl. V zahradách se nacházejí skleníky, herbáře a knihovna.\n\nNavzdory nevhodným podmínkám pro pěstování (atmosférické znečištění z Londýna, suchá půda a nízké srážky) zahrady obsahují jednu z nejrozmanitějších sbírek rostlin ve Velké Británii. Pro pěstování rostlin, kterým nevyhovují podmínky v Kew, byly zřízeny dvě externí stanice u \"Wakehurst Place\" v Sussexu a \"Bedgebury Pinetum\" v Kentu, která se specializuje na pěstování jehličnatých stromů.\n\nZa prohlídku zahrad je vybíráno vstupné.\n\nNejbližší kombinovaná stanice metra a železnice je \"Kew Gardens\" (trasa \"District Line\" a \"Silverlink\") na severu parku.\n\nV severním rohu zahrad byla v roce 1762 postavena \"Williamem Chambersem\" vysoká pagoda. Nejnižší část osmiboké stavby má průměr 15 m. Výška celé pagody od základu až po nejvyšší část je 50 m.\n\nKaždé poschodí je zakončeno střechou a po čínském vzoru je pokryta pláty různobarevných plechů a kolem každé je galerie chráněná zábradlím.\nKaždý roh střechy je ozdoben sochou draka (celkem 80), pokrytých tenkou vrstvou různobarevného skla. Stěny jsou postaveny z velmi tvrdých cihel. Schodiště je umístěno uvnitř budovy.\n\nPoblíž Palmového domu je stavba označovaná jako \"Museum No. 1\", vybudovaná Decimem Brutem v roce 1857. Jejím účelem je ukázat závislost lidstva na stromech a obsahuje botanické sbírky včetně nástrojů, ornamentů, oblečení, jídla a léků. Budova byla opravena v roce 1998. Horní dvě patra tvoří vzdělávací centrum a dolní patro obsahuje výstavu \"Plants+People\", která ukazuje rozmanitost rostlin světa a různý způsob jejich využití.\n\n\"Marianne North Gallery\" byla postavena v 80. letech 19. století pro výstavu kolekce 832 obrazů \"Marianne North\" – malířky, která procestovala Jižní Ameriku a mnoho částí Asie a na svých cestách malovala obrazy rostlin.\n\nPo festivalu o Japonsku v roce 2001 byla do zahrad zakoupen dům typu \"minka\". Původně byl postaven okolo roku 1900 na předměstí \"Okazaki\". Japonští řemeslníci složili kostru stavby a britští stavebníci, kteří pracovali na stavbě obnoveného divadla Globe hliněné panely stěn.\n\nV botanické zahradě sídlí organizace Botanic Gardens Conservation International – BGCI mezinárodní organizace sdružující botanické zahrady.\n\nZabývá se především:\n\n"}
{"id": "66032", "url": "https://cs.wikipedia.org/wiki?curid=66032", "title": "Otevřená společnost a její nepřátelé", "text": "Otevřená společnost a její nepřátelé\n\nOtevřená společnost a její nepřátelé je kniha filozofa Karla Raimunda Poppera narozeného v Rakousku.\n\nAutor v knize nastiňuje některé obtíže, které stojí před naší civilizací. Ta může podle Poppera směřovat buďto k lidskosti, svobodě a rovnosti nebo k totalitě.\n\nK rozhodnutí knihu napsat dospěl Popper v březnu 1938, v den, kdy se dozvěděl o vpádu Německa do Rakouska. Psaní se protáhlo do roku 1943, takže obsah knihy je částečně poznamenán nejistým průběhem války.\n\nČesky vyšla jeho kniha poprvé v roce 1994 (v roce jeho smrti) v nakladatelství ISE v edici OIKÚMENÉ ve dvou svazcích rozdělených tematicky na část \"I - Uhranutí Platónem\" a \"II - Vlna proroctví: Hegel, Marx a co následovalo\", v překladu Miloše Caldy a Jany Odehnalové (opravené vydání 1. dílu vyšlo v nakladatelství Oikúmené r. 2011, opravené vydání 2. dílu r. 2015). K textu autor připojil Poznámky obsahující odkazy a polemiky, které běžný čtenář nemusí číst, nicméně jsou přínosem pro odborníky. Poznámky tvoří celkově celou třetinu díla; v první části zabírají téměř polovinu svazku.\n\nCo Popper chápe pod pojmem „otevřená společnost“ lze pochopit z citátů, které vybral na úvod svého díla:\n\nVe prospěch otevřené společnosti (kolem r. 430 př. n. l.):\n\"Ačkoliv jen nemnozí mohou tvořit politiku, jsme všichni schopni ji posuzovat.\"\n--Athéňan Periklés\nProti otevřené společnosti (asi o 80 let později):\n\"Nejdůležitější jest, aby nikdo nikdy nebyl nepodroben nadvládě, ani muž ani žena, a aby ničí duše nebyla trvale zvyklá, ani při vážném jednání ani při hrách, aby člověk něco dělal samostatně sám o sobě, nýbrž aby i ve válce i v míru ustavičně hleděl na nadřízeného, poslouchal ho a tak žil, dávaje se od něho i v nejmenších podrobnostech řídit, jako je na příklad stát, kdykoli se to přikazuje, jít, cvičit, mýt se, jíst… jedním slovem je třeba zvykáním naučit duši, aby nepomýšlela, ba aby vůbec nebyla schopna dělat něco odloučeně od ostatních…\"\n\n--Athéňan Platón\nCo je autorovým cílem naznačuje předmluva k prvnímu vydání v němčině z roku 1943:\n\"Jestliže je v této knize adresováno pár ostrých slov několika největším intelektuálním vůdcům lidstva, nebylo mým motivem - alespoň doufám - přání umenšit jejich význam. Spíše to vyplynulo z mého přesvědčení, že má-li naše civilizace přežít, musíme se zbavit zvyku uctívat velké osobnosti. Velké osobnosti se mohou dopustit velkých chyb; jak se tato kniha snaží ukázat, někteří z největších vůdců minulosti podpořili odvěký útok na svobodu a rozum. Jejich vliv, kterému je příliš zřídka kladen odpor, nepřestává oklamávat a rozdělovat ty, na jejichž obraně závisí civilizace. Odpovědnost za toto tragické a možná i osudové rozdělení padá na nás, váháme-li s přímočarou kritikou toho, co je nepochybnou součástí našeho intelektuálního dědictví. Nebudeme-li kritizovat jednu jeho část, možná tím přispějeme k jeho úplnému zničení.\"\n\"Tato kniha je kritickým úvodem do politické filosofie a filosofie dějin a přezkoumáním některých zásad společenské obnovy. Cíl a přístup jsem naznačil v Úvodu. Problémy naší doby se zabývá dokonce i tam, kde se ohlíží do minulosti; velice jsem se snažil formulovat je co nejjednodušším způsobem, neboť jsem doufal, že se mi podaří vyjasnit věci, které se týkají nás všech.\"\n\"Ačkoli tato kniha nepředpokládá nic než nezaujatého čtenáře, nejde v ní ani tak o zpopularizování probíraných otázek jako o odpovědi na ně. Protože jsem se však pokusil o obojí, zařadil jsem vše, co bylo odbornějšího rázu, do Poznámek, zařazených na konci knihy.\"\n\n"}
{"id": "66035", "url": "https://cs.wikipedia.org/wiki?curid=66035", "title": "Francouzský paradox", "text": "Francouzský paradox\n\nFrancouzským paradoxem označujeme skutečnost, že lidé žijící ve Francii trpí relativně nízkým výskytem akutních srdečních příhod, navzdory jejich jídelníčku bohatého na nasycené tuky. Tento fenomén poprvé odborně popsal irský lékař Samuel Black v roce 1819.\n\nPodle údajů FAO \"(Food and Agriculture Organization)\" z roku 2002, průměrný Francouz zkonzumoval denně 108 gramů živočišných tuků, zatímco průměrný Američan zkonzumoval jen 72, tedy rozdíl je 30 procent. Francouzi jedí čtyřikrát více másla, o 60 procent více sýrů a téměř třikrát více vepřového masa. Ačkoli Francouzi konzumují celkově jen o trochu více tuku (171g/den proti 157), konzumují mnohem více nasycených tuků, protože Američané konzumují o dost větší proporce tuku ve formě rostlinných olejů a většinou je to sojový olej. Nicméně, podle údajů britské \"Heart foundation\", v roce 1999 počty úmrtí z důvodů akutních srdečních příhod mezi muži ve věku 35–74 let byly 230 na 100 000 lidí v USA, ale jen 83 na 100 000 ve Francii.\n\nJisté analýzy ale ukazují na (vysvětlující) rozdíly v kvalifikaci onemocnění a časové prodlevě (30 let) mezi konzumací a výskytem nemocí (tak jako u rakoviny plic).\n\nZdálo se, že primárním faktorem tohoto trendu je vysoká spotřeba červeného vína ve Francii. Tato teorie (jejímž autorem je Serge Renaud z Francie) zazněla v americkém rozhlasovém pořadu \"”60 minutes”\" vysílaném v roce 1992. Tento pořad tak urychlil značný nárůst poptávky po červeném vínu v USA.\n\nResveratrol a další složky hroznového vína (obecně flavonoidy) byly pozitivně spojené s bojem proti rakovině, srdečním chorobám, proti degenerativnímu nervovému onemocnění, a dalším onemocněním. Poslední výzkumy ukazují, že vliv resveratrolu byl přeceňován. Koncentrace resveratrolu jsou tak malé, že nemohou vysvětlit tento paradox. Naopak každý alkoholický nápoj je podle IARC považován za prokázaný karcinogen. I jedna sklenka vína denně zvyšuje riziko vzniku rakoviny. Velká mezinárodní studie na 11 tisících dvojčat zahrnující 43 let prokázala, že ten, kdo konzumuje sklenku vína denně, má pravděpodobnost že nastane cévní mozková příhoda o 34 % větší, než když se nepije ani polovina tohoto množství.\n\nPrvní vědecká studie vztahu mezi konzumací alkoholu a aterosklerózy byla zveřejněné v \"Journal of the American Medical Association\" v roce 1904. První epidemiologická studie oznamující, že \"mírní pijáci vykazují vyšší dlouhověkost než abstinenti, nebo těžcí pijani\" byla (v době prohibice) zveřejněna americkým biologem Raymondem Pearlem v roce 1926. \n\nDosud neexistuje lékařský konsenzus o tom, zda mírná spotřeba piva, vína, anebo destilátů má silnější vazbu k dlouhověkosti. \n\nVýznamnou příčinou úmrtí v USA jsou srdeční onemocnění a většina výzkumů udává, že mírná spotřeba alkoholu snižuje jejich zhoubnost o 40 až 60%. Mechanismy, které redukují množství srdečních onemocnění jsou stále lépe dokumentovány. Výzkumem se zjistilo, že alkohol zlepšuje profil krevních lipidů (zvyšuje HDL a redukuje LDL), snižuje se výskyt trombózy (redukuje agregaci krevních destiček, redukuje fibrogen a zvyšuje fibrinolýzu), snižuje krevní tlak, zvyšuje proudění krve ve věnčitých tepnách a redukuje hladinu krevního inzulinu.\n\nNicméně, příčiny francouzského paradoxu z lékařského hlediska nejsou ještě zcela jasné a výzkum pokračuje. Nelze také jednoznačně tvrdit, že červené víno je zdraví prospěšnější než bílé a naopak.\n\nFrancouzský paradox je často zaměňován se souvisejícím, ale odlišným konceptem o středomořské stravě, který byl také popularizován v 90. letech 20. století.\n\n\n\n"}
{"id": "66041", "url": "https://cs.wikipedia.org/wiki?curid=66041", "title": "Břicho", "text": "Břicho\n\nBřicho (lat. a odb. abdomen) je spodní část trupu (část těla mezi hrudníkem a pánví či odpovídajícími částmi těla u zvířat, která pánev nemají), která se u zvířat nachází na spodní straně těla. Na druhé straně jsou záda, mezi zády a břichem jsou boky.\n\nOznačení břicho se používá převážně u obratlovců, u jiných živočichů bývá používán spíš pojem břišní strana těla, břišní dutina a podobně. U členovců je jako abdomen označován zadeček. Spodní část břicha (pod pupkem) se nazývá podbřišek.\n\nJaponsky se břicho řekne \"hara\" (腹) a v některých východních naukách je považováno za centrum energie člověka (odtud název harakiri).\n\nV břiše je uložena většina orgánů trávicí, vylučovací a rozmnožovací soustavy. Břicho nebývá nijak zvlášť chráněno kostmi nebo jinými pevnými strukturami. Mimo jiné proto, aby byla zachována pružnost břišní stěny při zvětšení břišní dutiny po přijetí většího množství potravy či v období rozmnožování. Jedná se o velmi zranitelnou část těla a přitom ukrývá velmi důležité orgány. V podstatě je chráněno jen tím, že je na spodní části těla. Břicho bývá u většiny organismů zbarveno jinak (většinou světleji) než zbytek těla.\n\nJako břišní dutinu označujeme tu část břicha, která je vystlaná pobřišnicí (\"peritoneum\"). Některé orgány břicha jsou uložené přímo v břišní dutině, některé tzv. retroperitoneálně. To znamená, že jsou uloženy mimo dutinu vystlanou pobřišnicí (například ledviny uložené v zádové oblasti)\n\nV břiše je uloženo mnoho orgánů patřících k různým orgánovým soustavám:\n\nPojem břicho se používá i u dopravních strojů (letadlo, loď), kde je analogicky označována jako břicho spodní část trupu.\n\n"}
{"id": "66049", "url": "https://cs.wikipedia.org/wiki?curid=66049", "title": "EFIS", "text": "EFIS\n\nEFIS (Electronic Flight Information System, \"Elektronický letový informační systém\") je informační systém, který na display v pilotní kabině zobrazuje letové informace. EFIS je modernější, efektivnější a srozumitelnější než tradiční přístroje („budíky“). V angličtině je EFIS vyslovován jako [ífis].\n\nO letounech vybavených systémem EFIS se často říká, že mají skleněný kokpit, což je slangový odkaz na „skleněné“ obrazovky, které EFIS ve svých počátcích využívá. Stále se ale nechávají záložní přístroje (standby instruments)především umělý horizont(stdby horizon), indikátor vzdušné rychlosti (IAS indicator), barometrický výškoměr (barometric altimeter) a radio magnetic indicator (RMI).\n"}
{"id": "66056", "url": "https://cs.wikipedia.org/wiki?curid=66056", "title": "Integra-Signum", "text": "Integra-Signum\n\nIntegra-Signum je švýcarský bodový vlakový zabezpečovací systém. Byl zaváděn od roku 1933. Původně se nazýval Signum, později byl název doplněn jménem výrobce - Integra. Systém se vyznačuje jednoduchostí, robustností a velkou spolehlivostí i v zimních podmínkách.\n\nNa spodku vozidla se v malé výšce nad temenem kolejnice nacházejí tři elektromagnety. Jeden v ose koleje a dva po stranách vně kolejnic. Prostřední elektromagnet je buzen proudem z vozidlové baterie, postranní elektromagnety jsou snímací. Používá se vždy levý ve směru jízdy. V koleji jsou umístěny dva magnety, v ose koleje přijímací a vlevo ve směru jízdy, pro který platí příslušné návěstidlo, vysílací. Při průjezdu vozidla vysílací magnet na vozidle vybudí proudový impuls v přijímacím magnetu v koleji, ten se přenese do vysílacího magnetu a následně dojde k vybuzení přijímacího magnetu na vozidle. Pro správnou funkci musí být rychlost vozidla vyšší, než cca 6 km/h.\n\nZařízení na vozidle kontroluje bdělost strojvedoucího včetně jeho reakce na omezující návěsti návěstidel. Jestliže u předvěsti neobslouží strojvůdce příslušné tlačítko, popřípadě projede hlavní návěstidlo v poloze „stůj“, dojde k přerušení trakčního obvodu a zavedení rychločinného brzdění.\n\nPůvodně byly magnety v koleji osazeny pouze u předvěstí vjezdových návěstidel. Po neštěstí v roce 1943, ke kterému došlo následkem nerespektování odjezdového návěstidla, byly osazeny magnety i u předvěstí odjezdových návěstidel. V roce 1979 byl po delších výzkumech rozšířen přenos i o návěst „stůj“. Při této příležitosti byla změněna i vozidlová část - vysílací elektromagnet byl nahrazen permanentním magnetem a přijímací cívky byly nahrazeny snímači magnetického pole. \n\nPokud je návěstidlo v poloze výstraha, tvoří přijímací a vysílací magnet uzavřený obvod. V případě návěsti „stůj“ je vysílací magnet připojen opačně, takže magnetický impuls má opačnou polaritu. Při poloze „volno“ jsou magnety zkratovány. Ke krytí pracovních míst se používá permanentní magnet umístěný vně koleje.\n\nSe vzrůstající rychlostí a intenzitou dopravy vzniknul požadavek na zdokonalení přenosu návěstí a lepšího zabezpečení provozu. Rozšířením funkce tohoto zabezpečovače vznikl systém ZUB 121.\n\nhttps://web.archive.org/web/20070928015130/http://web.utanet.at/smiderkr/asr/desigazssignum.html\n"}
{"id": "66057", "url": "https://cs.wikipedia.org/wiki?curid=66057", "title": "Makrofotografie", "text": "Makrofotografie\n\nMakrofotografie je fotografický postup, kterým získáme snímek podávající více podrobností předmětu, než jich na něm rozezná lidské oko ze vzdálenosti 25 cm. Makrofotografický snímek je snímek zvětšený v měřítku 1:1 až 30:1. Jako měřítko zobrazení se označuje poměr velikosti předmětu a jeho obrazu na filmu nebo snímači. Například když snímek 2 cm velkého brouka bude mít při měřítku 1:1 na snímači či filmu rozměr 2 cm, takže velikost onoho předmětu na snímači či filmu odpovídá jeho skutečné velikosti. Při zvětšení nad 30:1 hovoříme o mikrofotografii.\n\nMakrofotografie lze vytvářet pomocí zrcadlovek (SLR/DSLR) s makroobjektivem, případně při použití speciálního vybavení (viz níže). Kompaktní fotoaparáty zpravidla mají schopnost ostřit na velmi blízké objekty, nejedná se ale o pravé makro, jelikož zvětšení málokdy dosahuje poměru 1:1. Kompakty nemohou využívat speciální makropříslušenství vyjma předsádkových čoček. Zrcadlovky sice nemohou bez makroobjektivu/makropříslušenství vytvářet makrofotografie, ale na rozdíl od kompaktů mají široké množství příslušenství a dokážou dosáhnout mnohonásobně větších zvětšení i podstatně lepší kresby.\n\nObjektiv speciálně konstruovaný pro makrofotografii s maximálním zvětšením obvykle 1:1. Vyznačuje se ostrou kresbou i při velkých clonách, vysokou světelností a optimalizací ostření na krátké vzdálenosti. Ohniska makroobjektivů se nejčastěji pohybují v rozmezí 90–150 mm (méně často 35–200 mm, ale existuje i 15mm širokoúhlý makroobjektiv). Tyto objektivy se dají použít i na jiné účely než jen makro (portrét, krajinný detail, apod.), protože dokáží ostřit v celém rozsahu až na nekonečno – na rozdíl od focení s jiným makropříslušenstvím. Zpravidla bývají opticky velice kvalitní.\n\nSpeciální makroobjektivy mají zvětšení větší než 1:1 – Minolta AF 3x-1x umí zvětšení až 3:1 a Canon MP-E 65 umí až 5:1. Neostří ovšem až na nekonečno.\n\nMezikroužky lze použít u přístrojů s výměnnými objektivy. Mezikroužek neobsahuje žádné optické členy, jeho jediná funkce spočívá v oddálení objektivu od těla aparátu, čímž se posune (výrazně zkrátí) zaostřovací rozsah použitého objektivu. Při použití mezikroužku/ů dochází, na rozdíl od předsádkových čoček, ke snížení světelnosti optické soustavy a objektiv taktéž není schopen zaostřit na nekonečno. Navíc se může stát, že při použití mezikroužků se zhorší kresba objektivu, jelikož objektiv je vyladěný na určitou vzdálenost od snímače a při oddálení se začne kupříkladu dříve projevovat difrakce. \n\nNení nutné (a mnohdy ani žádoucí) kombinovat mezikroužek případně mezikroužky s makroobjektivem, kvůli obvykle poměrně dlohému ohnisku makroobjektivů a tím pádem menšímu zvětšení výsledné optické sestavy. Objektivem s kratší ohniskovou vzdáleností v kombinaci s mezikroužky dosáhneme většího zvětšení, než při použití delšího objektivu a stejné délky mezikroužků.\n\nMezikroužky dělíme na manuální a automatické. Manuální mezikroužky neumožňují přenos clony mezi tělem fotoaparátu a objektivem, takže je nutné, aby na použitém objektivu byl tzv. clonový kroužek, aby byl fotograf schopen přiclonit kvůli dosažení lepší kresby objektivu a/nebo kvůli možnosti měnit hloubku ostrosti. Často se k tomuto používá levný starý širší objektiv z bazaru. Automatické mezikroužky elektronicky, případně mechanicky přenáší nastavenou clonu (v závislosti na systému), čímž umožňují měnit zaclonění objektivu i u moderních objektivů bez clonového kroužku.\n\nMakroměch je speciální zařízení, které funguje obdobně jako mezikroužek, jen s tím rozdílem, že má plynule nastavitelnou délku. Umožňuje tak plynule měnit dosažené zvětšení. Vyrábí se i konstrukce umožňující připevnit k makroměchu reverzní objektiv, kdy pak lze dosáhnout extrémních zvětšení.\n\nPředsádková čočka se upevní před objektiv a její pomocí dojde k výraznému zkrácení rozsahu zaostřitelných vzdáleností, tudíž i k většímu zvětšení. Její optická mohutnost se uvádí v dioptriích. Při jejím použití objektiv není schopen zaostřit na nekonečno, nejdelší možná vzdálenost je pak převrácená hodnota optické mohutnosti použité čočky. Při použití čočky 1D pak místo nekonečna bude maximální zaostřitelkná vzdálenost 1m, při použití čočky 2D bude místo nekonečna maximální zaostřitelná vzdálenost 50cm, apod. Levné jednočlenné předsádkové čočky se často prodávají v sadách s různou optickou mohutností (zpravidla 1D, 2D, 4D a 10D), kdy lze čočky vzájemně kombinovat a použít jich několik zároveň pro dosažení většího zvětšení. Jejich použitím se zhoršují optické vady objektivu, obzvláště barevná vada (barevné kontury na kontrastních hranách) a klesá ostrost na okrajích obrazu. \n\nExistují i kvalitní předsádkové čočky složené z několika optických členů (achromatické, apochromatické) eliminující barevnou vadu (chromatickou aberaci) a zpravidla nedeformují obraz, jako výrazně levnější jednoduché makropředsádky. Použitím achromatické nebo apochromatické makropředsádky s makroobjektivem dosáhneme zvětšení většího, než 1:1, aniž by docházelo k výraznějšímu zhoršení kresby optické sestavy. Při použití makropředsádky nedochází k poklesu světelnosti optické sestavy. Velmi dobrou volbou, bereme-li v potaz poměr cena-výkon, je makropředsádka Raynox DCR-250.\n\nPředsádkové čočky jsou jedinou speciální makropomůckou, kterou lze použít i na kompaktních fotoaparátech.\n\nPomocí reverzního kroužku lze k objektivu fotoaparátu připevnit druhý objektiv obráceně (předními členy k sobě). Zpravidla se používá vysoce světelný objektiv s kratší ohniskovou vzdáleností, nasazený na zacloněný objektiv s dlouhým ohniskem, který je na těle fotoaparátu. Reverzní objektiv umožňuje velké zvětšení (vypočítáme ho jako poměr ohniska objektivu na těle poděleného ohniskem reverzního objektivu). Proti obyčejné předsádkové čočce eliminuje optika reverzního objektivu barevnou vadu.\nPomocí jiného typu reverzního kroužku lze nasadit obrácený objektiv přímo na bajonet fotoaparátu. Je velice vhodné, aby tento reverzně použitý objektiv měl clonový kroužek, jinak nebude možno měnit clonu použitého objektivu. S výhodou se dá použít levný starý širší objektiv z bazaru. Platí opět, že čím je širší ohnisko reverzního objektivu, tím většího zvětšení dosáhneme. Tento reverzní kroužek lze kombinovat s mezikroužky, případně makroměchem. Výhodou je, že při tomto způsobu použití reverzního objektivu zůstává zaostřovací vzdálenost konstantní při jakémkoliv zvětšení – je rovna typické vzdálenosti bajonet-snímač, tzn. cca 45 mm od bajonetu reverzního objektivu (závislé na výrobci systému) a případné mezikroužky nebo makroměch na ni nemají vliv. Oddálením reverzního objektivu od smímače dosáhneme většího zvětšení za cenu zhoršení světelnosti optické soustavy.\n\nPři použití telekonvertoru s makroobjektivem dosáhneme zvětšení většího než 1:1 – to je závislé na síle telekonvertoru (1,4:1 – 1,7:1 – 2:1). Použití telekonvertoru prodlouží ohniskovou vzdálenost, ale zachová nejkratší zaostřitelnou vzdálenost. Negativní vlastností je pokles světelnosti soustavy a možný pokles ostrosti (zhoršení kresby).\n\nVýše uvedené příslušenství lze kombinovat pro dosažení většího zvětšení, kupříkladu makroobjektiv s a(po)chromatickou makropředsádkou a telekonvertorem, nebo reverzní objektiv s makroměchem.\n\nMakroblesky a kruhové blesky jsou blesky určené pro přisvětlení objektů při makrofotografii. Běžný interní nebo systémový (externí) blesk není schopen bez dalšího příslušenství osvítit objekt, který je těsně před objektivem (internímu blesku stíní objektiv, externí blesk není schopen blýsknout tak blízko dolů před objektiv), proto se používají speciální blesky připevňované na filtrový závit objektivu.\n\nExistují i konstrukce podobné makrobleskům používající k nasvícení silné LED diody s bílým světlem, nebo soustava světelných vodičů, která soustředí před objektiv světlo systémového blesku.\n\nDalším řešením je speciální \"zkosený\" softbox nasazený na externí blesk, který přivede světlo těsně před objektiv a navíc ho rozptýlí, takže je měkčí a působí přirozeně, nebo umístění systémového blesku se softboxem na stavitelného rameno.\n\n\n\n"}
{"id": "66064", "url": "https://cs.wikipedia.org/wiki?curid=66064", "title": "Experimentální metody", "text": "Experimentální metody\n\nExperimentální metody je skupina technik (obvykle fyzikální, chemické, či specializované technické povahy) používaných při vědeckém výzkumu.\n\nŘada procesů v (živé) hmotě je fyzikální, chemické povahy (přenosy a přeměny energie a informace, přenosy nábojů, absorpce a emise záření, elektrické, optické, termické, mechanické a magnetické jevy) a stále více metod a zařízení užívaných v biologii je fyzikálního charakteru (spektroskopie všeho druhu, rezonanční metody, elektrické, optické a termické metody). Studium procesů v (živé) hmotě, je možné právě prostřednictvím experimentálních metod.\n\n"}
{"id": "66072", "url": "https://cs.wikipedia.org/wiki?curid=66072", "title": "Čeněk Duba", "text": "Čeněk Duba\n\nČeněk Duba (4. února 1919 Maribor, Slovinsko – 6. února 2012, Curych) byl režisér působící v Česku, který v roce 1971 emigroval do Švýcarska.\n\nVe Filmovém studiu Barrandov natáčel dokumenty, animované filmy (Atom na rozcestí, 1947; Závodník, 1948) i hrané snímky se sportovní a dobrodružnou tematikou (\"Synové hor\", 1956; \"Brankář bydlí v naší ulici\", 1957; \"V šest ráno na letišti\", 1958; \"Vánice\", 1962). Od roku 1965 působil jako režisér v dabingu. Po celý život se také věnoval létání.\n\n"}
{"id": "66075", "url": "https://cs.wikipedia.org/wiki?curid=66075", "title": "Detektor záření", "text": "Detektor záření\n\nDetektor záření je přístroj určený k registraci vlastností elektromagnetického vlnění či částic. \n\nDetektory lze je rozdělit podle typu média:\n\nZákladní typy detektorů používaných obvykle v optické spektroskopii:\n\nDetektory používané zejména v jaderné fyzice:\n\n\n\n\n"}
{"id": "66076", "url": "https://cs.wikipedia.org/wiki?curid=66076", "title": "Zdroje optického záření", "text": "Zdroje optického záření\n\nZdroje optického záření používané v optické spektroskopii dělíme na:\n\n"}
{"id": "66079", "url": "https://cs.wikipedia.org/wiki?curid=66079", "title": "Höchstädt an der Donau", "text": "Höchstädt an der Donau\n\nHöchstädt an der Donau (úředně \"Höchstädt a.d.Donau\") je město u západních hranic Bavorska. Leží na řece Dunaj a žije zde obyvatel. 13. srpna 1704 se poblíž něj odehrála jedna z nejdůležitějších bitev válek o španělské dědictví, bitva u Höchstädtu.\n\n"}
{"id": "66082", "url": "https://cs.wikipedia.org/wiki?curid=66082", "title": "Orogeneze", "text": "Orogeneze\n\nOrogeneze, volně přeložena do češtiny jako \"horotvorba\" či \"horotvoření\" (z řeckého \"oros\" „hora“ a \"genesis\" „vznik“), správněji a v užším smyslu tektogeneze je poměrně rychlý geologický proces, při kterém většinou vlivem procesů deskové tektoniky vznikají pásemná pohoří (nazývaná též orogenní pásma). Zahrnuje v sobě jednak tektonické procesy, vnitrodeskové zkrácení, zesílení kůry jakož i výzdvih pohoří. Orogeneze vždy souvisí s deskovou tektonikou.\n\nJedná se o proces, který je dlouhodobý a který trvá milióny až desítky miliónů let. Horskou soustavu vzniklou orogenezí nazýváme orogén.\n\nNěkdy je orogeneze zaměňována s termínem vrásnění, což však je jen jeden z procesů, které orogenezi doprovázejí. Termín \"orogeneze\" by měl být spjat hlavně se stádiem vzniku pozitivního georeliéfu, tedy se závěrečným stádiem vzniku pohoří, zatímco \"tektogeneze\" by měla zahrnovat širší rámec dějů, které jí předcházely. V současnosti však převládá použití termínu orogeneze pro celý proces vzniku pohoří. Orogeneze se většinou dělí na řadu dílčích maxim neboli fází. V průběhu orogeneze dochází ke vzniku charakteristických geologických útvarů v podobě flyše a molasy.\n\nOrogeneze je spojena s pohybem tektonických desek a s jejich vzájemnými kolizemi. Při orogenezi dochází k tomu, že se dvě litosférické desky srazí a jedna se začne podsouvat pod druhou (kolize, subdukce). Během procesu dochází vlivem ohromných tlaků a teplot ke vrásnění a tavení hornin, které má za následek vyzdvihování oblastí, které se stávají pohořími.\n\nV historii rozeznáváme 4 základní orogenetické jednotky:\nJde o označení celých geologických epoch, ve kterých docházelo na různých místech planety k jednotlivým horotvorným pohybům. V užším smyslu se uvedené názvy vztahují na konkrétní orogenezi v rámci dané epochy. Například hercynské vrásnění v užším smyslu označuje vznik hercynských pohoří při srážce Eurameriky a Gondwany, ale v širším smyslu jsou \"hercynského stáří\" i mnohá další horstva (\"hercynidy\") vzniklá jinými srážkami ve stejné epoše, třeba Ural nebo Ťan-šan. Příkladem další orogeneze je například Grenvillské vrásnění.\n\nOrogenní pásma jsou obvykle dlouhá pásma výrazně deformovaných hornin, které jsou běžně zvrásněné a roztříštěné zlomy. Tyto zlomy rozdělují horniny na soustavu malých desek (nezaměňovat s tektonickými deskami). Desky jsou naskládány v rámci pásma jedna vedle druhé. Výška vytvořených štítů koresponduje s hloubkou ponoření jejich základny. Čím je dané pohoří výše, tím více klesá i masa hornin, nacházející se pod nimi (např. pohoří Himálaj je ponořeno až do hloubky 130 kilometrů).\n\nProces tvorby orogenního pásma trvá i miliony let. Nastává buď při srážce dvou kontinentálních desek, přičemž horniny jsou kolizně deformovány a často podrobeny metamorfóze nebo se vyskytuje na styku kontinentální a oceánské desky, kdy však nedochází ke kolizi (Andy).\n\nTermín orogeneze zavedl Cleveland Abbe mladší v roce 1889. Pojem orogén byl zaveden dříve.\n\nPředtím než se začali problematikou vzniku pohoří zabývat vědci, byla v evropské civilizaci vysvětlována přítomnost pohoří křesťanskými učenci jako důsledek stvoření a biblické potopy. Pohoří byla, podobně jako všechno neživé, popisována jako statická a neměnná.\n\nPojem \"orogén\" použili poprvé švýcarští geologové Amanz Gressly v roce 1840 a Jules Thurmann v roce 1854 užil slovo \"orogénní\" ve spojení se vznikem horských výšin, stejně tak používali termín \"horotvorný\", který taktéž popisoval tyto procesy. Důležitá z hlediska dalšího rozvoje výzkumu byla práce Elie de Beaumonta z roku 1852, v níž tvrdil, že všechna horská pásma nejsou stejného stáří. Vrásnění považoval za důsledek chladnutí zemské kůry. Výzkumy dalších geologů jako například Eduarda Suesse (1875) potvrdily význam horizontálních pohybů hornin. Koncept geosynklinál, nebo také počátečního poklesu zemské kůry, vytvořili američtí geologové James Hall a James Dwight Dana. Tato teorie se úspěšně rozvíjela až do konce 60. let 20. století, kdy se ukázala jako překonaná.\n\nMezi další významné objevy patřily práce Gustava Steinmanna, který rozeznal několik typů pásmových pohoří, včetně alpinského typu orogenních pásem, charakteristických flyšovými a molasovými sedimenty. Objevil také ofiolitový komplex a tholeitické bazalty. Jeho dílo spolu s pracemi M. A. Bertranda, Arnolda Eschera a Alberta Heima přispělo k objasnění příkrovů a celkovému prohloubení znalostí o tvorbě pohoří. Představa příkrovů naznačovala, že velký význam při vzniku pohoří mohou mít i horizontální pohyby. Podobně významné byly i práce Leopolda von Buch, který analyzoval orogenní činnost na základě deformací hornin, tento princip se dodnes používá i přes existující metody radiometrické analýzy věku hornin.\n\nV roce 1967 Henk Zwart obrátil pozornost na rozdílné případy přeměny hornin v orogenních pásmech a rozdělil je na tři typy (alpinské, hercynské a kordillerské). Toto rozdělení v roce 1979 upravil Wallace Spencer Pitcher.\n\nAž do začátku 60. let se tyto objevy spojovaly v teorii geosynklinál, která vysvětlovala kontrakci většinou pomocí teorie chladnoucí Země. Mezi odpůrci této teorie patřili vědci, kteří považovali za důležitější spíše vertikální pohyby kůry (tzv. tafrotektonika), nebo ti, kteří usuzovali, že příčinou orogeneze je konvexe v astenosféře nebo plášti. Teprve později ustálila pohledy na vznik pohoří teorie deskové tektoniky. Ukázalo se, že pásemná pohoří jsou v podstatě stopy po dávných srážkách litosférických desek.\n\nVznik topograficky pozitivního georeliéfu může být způsoben kolizí a deformací litosférických desek nebo vulkanickou aktivitou. Proces vzniku pásemných pohoří je dlouhodobý a probíhá v několika fázích, může trvat desítky milionů let a může způsobit vytvoření pásmových pohoří na místech, kde byla předtím rovina nebo mořské dno. Vrstvy hornin jsou během tohoto procesu výrazně deformovány, přičemž na mnoha místech dochází k jejich přeměně. Vrstvy, které původně ležely na dně moře, se často dostanou do velkých nadmořských výšek. Například vrchol nejvyšší hory na Zemi – Mount Everestu tvoří vápence, které původně vznikly v moři. Problematika studia pásmových pohoří je proto velmi obsáhlá a u každého pohoří je studium založeno na stovkách rozsáhlých prací geologů. Až na jejich základě může být představen celkový obraz pohoří a jeho historie. Každé pohoří má svá specifika a je svými vlastnostmi jedinečné, má však i mnoho rysů, které jej spojují s ostatními pásemnými pohořími.\n\nPásemná pohoří vznikají na místech, původních oceánských prostor. V takových oceánských pánvích existujících desítky milionů let se mohou nahromadit velké vrstvy usazených hornin. V určitém stádiu však v zemské kůře vzniká napětí, způsobené přibližováním tektonických desek. Kůra oceánů má přitom tendenci se podsouvat pod kontinenty nebo jinou mladší kůru sousedních oceánů (tzv. subdukce). Při tom někdy dochází i k odlepování usazených hornin a jejich násunu, např. v podobě příkrovů. Pohyby litosférických desek jsou podle dnešních představ podmíněny zejména tepelným prouděním v zemském plášti nebo astenosféře. V důsledku pohybů desek dochází na některých místech k jejich kolizi. Tento proces se nazývá konvergence desek a může mít několik podob, je to buď kolize dvou oceánských desek, kde vzniká řetězec sopečných ostrovů, které mohou mít i charakter sopečného pohoří, např. pohoří ve Střední Americe a Karibiku. Při srážce oceánské a pevninské desky nebo ostrovního oblouku neseného oceánskou deskou a kontinentu dochází ke vzniku pohoří jako jsou Andy. Při srážkách dvou pevninských desek vznikají nejvyšší pohoří jako jsou Alpy nebo Himálaj. Tyto tři typy pohoří vznikají při kolizi, existují však i pohoří, jejichž vznik není vázán na kolizi. Jsou to například pásma středooceánských hřbetů v oceánech, např. Středoatlantský hřbet nebo oceánské ostrovy nad horkými skvrnami, např. Havajské ostrovy. Jiná pohoří vznikají uprostřed kontinentů a jejich vznik je způsoben vyzvednutím okrajů riftových oblastí, např. ve Východní Africe.\n\nOceánská kůra vzniká v středooceánských hřbetech. Výlevy lávy podél její osy se rozšiřují oceány. Oceánská kůra je směrem od středooceánského hřbetu starší a těžší, protože je více prosycena vodou a zatížena silnějším sedimentárním pokryvem. V případě, že konvergence v litosféře způsobí napětí na hranici dvou oceánských desek, dochází k podsunutí starší oceánské litosféry pod mladší. Proces podsouvání desek je označován jako subdukce. Z nořící desky uniká voda, která způsobuje v nadložní desce nebo v astenosférickém klínu parciální tavení a vznik magmatu, které může pronikat na povrch a vytvářet řetězec sopečných ostrovů. V oblasti nad subdukční zónou se tvoří tzv. předoblouk, nebo předoblouková pánev, za ní vzniká ostrovní oblouk a dále mezi ostrovním obloukem a nejbližším kontinentem zaoblouková pánev nebo okrajové moře.\n\nOstrovní oblouk může projít několika stadii vývoje a výrazně vyvinuté ostrovní oblouky jako jsou například Japonské ostrovy, mohou dosahovat značné výšky.\n\nKontinentální zemská kůra je tvořena horninami převážně granitoidního charakteru, které jsou lehčí než horniny oceánské kůry, ve kterých převažují bazalty, a proto se při konvergenci takových desek ponořuje oceánská kůra téměř vždy pod pevninskou kůru. Subdukující oceánská kůra vystavená vysokému tlaku a teplotě uvolňuje vodu a fluida, jimiž je prosycena. Ta stoupají nad zónu subdukce a způsobují natavování okolních hornin. Vzniká nové magma, které má charakter přechodného členu mezi složením oceánské a kontinentální kůry, nazývá se intermediální magma a na povrchu vytváří horniny zvané andezity. V některých případech však může nad subdukční zónou dojít i ke vzniku granitického magmatu (tzv. I typ granitoidních hornin).\n\nTakový typ konvergence nevyvolává kompresi jedné desky druhou, ke kompresi dochází pouze na nadložní kontinentální desce. Takový typ orogenního pásma se nazývá nekolizní. Příkladem pohoří, které vzniklo při kolizi oceánské pevninské kůry jsou Skalnaté hory nebo Andy.\n\nNa okrajích oceánských desek se mohou nacházet oceánské ostrovní oblouky. Srážka s kontinentem, vyvolaná subdukcí zaobloukových pánví, může také vyvolat vznik pásemných pohoří, ale menšího rozsahu (např. Tchaj-wan, Nová Guinea).\n\nPro srážku dvou kontinentálních litosférických desek je typické, že nedochází k téměř žádné subdukci resp. její rozsah je nepoměrně menší než v případě subdukce oceánské kůry. Obě desky jsou totiž lehké a nemohou proto celé zanikat v zemském plášti tak jako oceánská kůra. Po zániku oceánu, který je původně odděloval, však může dojít k násunu jedné desky na druhou. Na místě, kde se překrývají, je pevninská kůra dvojnásobně silná, což musí bezpodmínečně vést k vytvoření velmi vysoké, ale i plošně rozsáhlé horské stavby jakou je náhorní plošina. Horniny, které se předtím nacházely ve zmenšujícím se sedimentačním prostoru jsou postiženy působením velkých sil, které je mohou zvrásnit, nebo vytlačit z původního prostoru v podobě příkrovů, přičemž mohou být vyneseny do velkých nadmořských výšek. Obrovský odpor, který kontinentální bloky navzájem kladou, má nakonec za následek zastavení jejich vzájemného pohybu. Horniny, které se v průběhu těchto dějů přičlenily ke kontinentu už navždy zůstanou součástí pevninské kůry. Orogeneze je proto v podstatě nejen vznikem pohoří, ale i vznikem nové kontinentální zemské kůry.\n\nPři srážce kontinentů vzniká na spodní desce i takzvaná okrajová pánev předpolí, je to ohnutá oblast, která vzniká v důsledku působení hmot nadložních desky. Tato pánev se vyplňuje hlavně usazenými horninami, které pocházejí ze zvedajícího se pohoří. Příkladem pohoří, která vznikla kolizí kontinentů jsou Himálaj, Ural, Alpy či Karpaty.\n\nUž první geology, kteří zkoumali pohoří, zaujalo, že mezi horninami vyzdviženými do velkých výšek se nachází neobyčejně velké množství mořských sedimentů. Síla těchto vrstev 8 až 10krát převyšovala tloušťky usazených hornin, které se usadily ve stejném období na stabilních platformách. Z toho se usuzuje, že na místech, kde se nyní nacházejí pohoří, v obdobích předcházejících výzdvihu, zemská kůra intenzivně poklesávala, toto poklesávání je spojeno se ztenčováním kůry, tzv. extenzí. Oblasti dnešních pásmových pohoří byly původně místem, kde vznikly často velmi komplikované pánve oceánského typu. Ty se intenzivně vyplňovaly sedimenty, které se ukládaly nejčastěji na okrajích těchto pánví (na šelfu), protože množství z nich bylo dopraveno řekami, nebo vznikalo z odumřelých organismů, kterým se nejvíce dařilo v mělčí vodě. Přibližování kontinentů má za následek ukončení extenze a začátek konvergence. Oceánské dno se podsouvá pod přibližující se kontinent, ale část sedimentů, která na něm leží, se může zachovat, přičemž vzniká tzv. akreční klín. Oceánské pánve jsou tak v důsledku konvergenčního pohybu desek stlačené a deformované.\n\nPo zániku oceánských prostor dochází ke kolizi kontinentálních bloků. Hlavní etapa této změny je nazývána orogeneze. Deformace probíhá zkracováním, vznikem násunových zlomů a vrásněním. Celé vrstvy hornin jsou stlačovány do vrás, či dalších struktur. Podél zlomů vznikajících v důsledku působení mocných sil, dochází k přesmykům a vzniku směrných pohybů či příkrovů. Při rozsáhlé kontinentální kolizi dochází k různě velkému nasunutí jedné kontinentální desky na druhou. Hlubší „pohřbené“ horniny podléhají metamorfóze, která může hraničit až s anatexí, natavováním pohlcených hornin. To může mít za následek i průniky granitoidního magmatu, které tuhne v hloubkách ve formě plutonů. Na orogenezi se tedy podílí mnoho faktorů a dějů, jejichž podíl není na všech místech stejný.\n\nPo skončení kontinentální kolize je kůra v oblasti orogénu zesílena. Tento stav je však energeticky nevýhodný a převážně křemenno-živcové horniny ve větších hloubkách se začínají roztékat. Orogén tak může přejít do stadia gravitačního kolapsu, často s tvorbou velkých extenzních zlomů. Modelem takového rozpadu je metamorfní kůrový komplex.\n\nPři výzdvihu pohoří vyčnívá nad povrch Země pouze zlomek horninových masivů, mnohem větší masy hornin tvoří kořenové části pohoří. Tyto hluboce ponořené části nadnášejí pohoří podobně jako ledovec plovoucí v moři. Výzdvih pohoří je relativně pomalý proces trvající řádově miliony let. Horniny, které se ve větší nadmořské výšce nacházejí ve ztížených podmínkách jsou rozrušovány erozí, proto jsou dnešní nejvyšší části pohoří pouze zbytky skutečného objemu hornin, který již byl odnesen. Masy hornin v kořenové zóně mají v důsledku své vyšší teploty tendenci stoupat, umožňuje to i postupná eroze, která odnáší horniny z jejich nadloží. Výzdvih pohoří se však zastaví, protože podobně jako eroze rozrušuje horniny na povrchu, teplo zemského pláště postupně způsobuje natavování kořenové zóny. Tento proces geologové nazývají izostatické vyrovnávání. Tak nakonec z vysokých pohoří zůstanou jen obnažené nejhlubší části, takzvané kratogény, většinou tvořené granity, či silně přeměněnými horninami. Příkladem kratogénů jsou nejstarší části zemské kůry, jako například Český masiv.\n\nNěmecký geolog Hans Stille porovnával stáří orogenních pohybů v různých částech světa a dospěl k závěru, že existují jisté orogenní cykly, které lze dělit na orogenní fáze. Stille předpokládal, že tyto se udály synchronně po celé Zemi. Dnes je známo, že staré orogény jsou projevy deskově tektonických pohybů, které nemusí mít globální charakter. Jeho nomenklatura orogenních cyklů se však výrazně nezměnila a dodnes se s obměnami používá.\n\n"}
{"id": "66084", "url": "https://cs.wikipedia.org/wiki?curid=66084", "title": "Denudace", "text": "Denudace\n\nDenudace je odborný termín z exogenní geologie, se kterým se ale můžeme setkat také v lékařství. Obecně se jím nazývá soubor pochodů, které vedou ke snižování (zarovnávání) zemského povrchu a zmenšování tak nadmořské výšky a výškových rozdílů v terénu. Tento soubor pochodů je složen z odnášení rozrušených hornin jako důsledek působení větru, mrazu, vody a dalšími erozními vlivy. Jinými slovy je to soubor pochodů, které obnažují podložní pevné horniny. Denudace v sobě tak obsahuje tyto tři termíny: zvětrávání, gravitační přesuny hmot (v podstatě svahové pohyby) a erozi. Termín denudace je často nesprávně zaměňován s termínem eroze.\n\nDenudaci dělíme na:\n"}
{"id": "66090", "url": "https://cs.wikipedia.org/wiki?curid=66090", "title": "Flyš", "text": "Flyš\n\nFlyš je odborný termín z geologie, kterým se obecně popisuje různě mocný soubor sedimentárních vrstev, které jsou nejčastěji tvořeny z pískovců a jílů.\nTermín flyš pochází ze švýcarské němčiny, kde \"flysch\" označuje horninu náchylnou k sesuvům, podle slovesa \"fließen\" (téct).\n\nFlyš je společný název pro sedimentární komplexy, tvořené pískovcem a jílovcem, případně v menší míře i vápencem. Flyš je sediment, který vznikl v obdobích tektonického neklidu v orogénních oblastech z přemístěných usazenin, jejichž hlavním transportním mechanismem byly gravitační toky a turbiditní proudy, tzv. turbidity. Je to synorogenní sediment. Flyši podobné horniny se často označují za \"flyšoidní\". Samotný termín flyš, který je negenetický, se dnes mnoho sedimentologů snaží nahrazovat termíny jako turbidit atd., které vyjadřují přesný způsob jeho vzniku. Původně termín flyš označoval jen pískovce, slíny, vápence a jílovce chudé na fosílie, které se usadily v předpolí Severních Alp v křídě a terciéru.\n\n\nSvým složením se flyš často blíží sedimentům z oblastí hlubokomořských delt v abyssálních (hlubokomořských) oblastech, kde se na jejich vzniku podílely turbiditní proudy. O hrubosti a složení flyše rozhoduje pozice v pánvi, jelikož lehké látky jsou schopny transportu na delší vzdálenosti.\n\nVlastnosti hornin tvořících flyš mají výrazný dopad na reliéf a vodní režim ve flyšových pohořích. Pískovce a jílovce poměrně rychle podléhají vodní erozi, což má za následek rychlé zařezávání se vodních toků a z toho vyplývající rozčleněný reliéf. Flyšové horniny mají navíc nízkou propustnost vody, což má za následek časté záplavy či sesuvy během přívalových dešťů. Úrodnost půd vznikajících na flyšovém podkladě je též poměrně nízká.\n\n\n\n"}
{"id": "66091", "url": "https://cs.wikipedia.org/wiki?curid=66091", "title": "Kodikologie", "text": "Kodikologie\n\nKodikologie je pomocná věda historická, která studuje rukopisné knihy neúřední (literární) povahy, tzv. kodexy. Zkoumá je jako jedinečné objekty a zjišťuje jejich vznik a funkci ve společnosti. Sleduje vnitřní proměny a osudy literárních rukopisů i jako součásti určitých celků, zejména skriptorií, iluminátorských dílen a knihoven. Zabývá se i problémy penetrace (putováním rukopisů), tedy obchodem s rukopisnými kodexy, dějinami středověkých knihoven a v novověku vývojem rukopisných oddělení knihoven. Kodex sloužil k uchování a předávání společensky zajímavých informací, zapsaných v určité formě.\n\nKodikologie je velkým přínosem zejména pro historiografii středověku. Kodikologii využívají i dějiny hudby. Termín kodex původně označoval svazek voskových destiček či svitek papyrusu. Název byl přenesen na mnohalistovou knihu, do 13. století pergamenovou, později papírovou (nejstarší papírna v Čechách je k roku 1490 – Zbraslav). Další formou dokumentu byl rotulus, svitek. Kodikologie vznikla až v polovině 20. století ve Francii. Za světového zakladatele je považován Alphonse (Alain) Dain, zakladatelem v Česku je Václav Vojtíšek. V Česku se rukopisy zabývá hlavně Komise pro soupis rukopisů při AV ČR (založena 1954, časopis Studie o rukopisech). Kodikologie tedy studuje rukopisy, které nebyly vedeny jako úřední knihy a jejichž původní sepsání a pozdější opisy sledovaly literární, vědecké či dokumentační cíle. Kodikologie má především antické či středověké objekty výzkumu, neboť rukopisná kniha se vyskytovala do vynálezu knihtisku (v pol. 15. století – Johannes Gutenberg). Na ni pak navazuje knihověda (zabývá se tištěnými knihami) a bibliologie (nauka o knize vůbec).\n\nFunkce rukopisu se měnila podle držby/itele kodexu. Rozlišuje se primární (původní) funkce a sekundární (druhotná) funkce – těch může být více. Podle primární funkce dělíme kodexy na 4 skupiny:\n\nSoučástí výzkumu kodikologie jsou také další osudy kodexů po jejich vzniku, tj. obchod s rukopisy a dějiny kodexových knihoven, tedy jak knihoven institucionálních (církevních a světských), tak knihoven individuálních, soukromých. Dějiny knihoven obecně tvoří součást bibliografie.\n"}
{"id": "66092", "url": "https://cs.wikipedia.org/wiki?curid=66092", "title": "Evropská liga proti revmatismu", "text": "Evropská liga proti revmatismu\n\nEuropean League Against Rheumatism, Evropská liga proti revmatismu (EULAR). Mezinárodní odborná společnost revmatologů. Vydává doporučené postupy léčby v oboru revmatologie.\n\n"}
{"id": "66093", "url": "https://cs.wikipedia.org/wiki?curid=66093", "title": "Vesta (planetka)", "text": "Vesta (planetka)\n\n(4) Vesta je planetka obíhající v hlavním pásu planetek a je co do rozměru třetím největším tělesem této kategorie, co se týče hmotnosti dokonce druhým nejhmotnějším. Jako jediná z planetek může být za mimořádně příznivých okolností viditelná na noční obloze pouhým okem. Podle charakteru oběžné dráhy patří do skupiny I v hlavním pásu. Současně je mateřským tělesem rodiny vestoidů.\n\nPlanetku objevil 29. března 1807 v Brémách německý astronom H. W. Olbers. V té době byla ještě považována za planetu a dostala dokonce i grafický symbol (viz vlevo). Ani objev další planetky (5) Astraea o 38 let později na tom nic nezměnil; teprve v 50. letech 19. století, kdy objevů planetek kvapem přibývalo, začala být spolu s ostatními podobnými tělesy považována za pouhou planetku.\n\nPlanetka Vesta patří vzhledem ke své velikosti a relativní blízkosti k Zemi k nejlépe prozkoumaným objektům pásu planetek. Na rozdíl od většiny planetek má velmi vysoké albedo (0,423), což způsobuje, že při blízké opozici, kdy se může přiblížit k Zemi až na 1,14 astronomických jednotek (AU), může dosáhnout maximální možné zdánlivé hvězdné velikosti 5,5. Díky tomu je výjimečně na hranici viditelnosti pouhým okem.\n\nCo do velikosti a hmotnosti je největší planetkou ve vnitřní části hlavního pásu planetek, mezi drahou Marsu a Kirkwoodovou mezerou ve vzdálenosti 2,50 AU od Slunce.\n\nVesta rotuje poměrně rychle kolem své osy; rotační perioda je 5 h 20 min 31 s.\n\nTvarově se díky rozměrům a hmotnosti dostala do isostáze a její tvar se blíží trojosému elipsoidu. Její rozměry a tvar byly v minulosti zjišťovány na základě zákrytů hvězd tímto tělesem. Podrobné znalosti o vzhledu, včetně rozlišení povrchových útvarů, přinesly až Hubbleův vesmírný dalekohled a nejmodernější pozemní dalekohledy, jako např. Keckův dalekohled na Havajských ostrovech.\n\nNejdéle známým útvarem na povrchu Vesty je velká tmavá oblast o velikosti přibližně 200 km, lišící se od svého okolí významně nižší albedem. Byla na počest objevitele planetky nazvána \"Olbers\". Její geometrický střed slouží jako referenční bod počátku vestografických souřadnic (0° vestografické délky).\n\nNejvýznamnějším povrchovým útvarem však je velký kráter o průměru 460 km poblíže jižního pólu planetky; jeho průměr tedy představuje asi 80 % rozměru Vesty. Jeho dno se nachází asi 13 km pod úrovní okolního terénu, zatímco jeho valy okolí převyšují o 4 až 12 , tedy maximální převýšení činí až 25 km. Středový vrcholek se tyčí do výše 18 km nad dnem kráteru. Vzhledem k tomu, že nebyl dopady meteoroidů výrazně pozměněn, odhaduje se, že není starší ne 1 miliarda let. Dopad tělesa, kterým byl kráter vytvořen, vymrštil do prostoru asi 1 % materiálu Vesty. Tyto horniny se staly materiálem, z něhož vznikla tělesa \"Vestiny rodiny\", zvané \"vestoidy\" a meteoroidy, které na Zemi známe jako \"HED meteority\". Díky jejich analýze máme dobré znalosti o chemii, mineralogii a geologii Vesty. Na povrchu planetky byla identifikována řada dalších kráterů o průměru kolem 150 km a hloubce až 7 km.\n\nPolokoule Vesty se od sebe podstatně liší. Z analýzy snímků, pořízených Hubbleovým kosmickým dalekohledem vyplývá, že východní polokoule je pokryta světlejším materiálem, regolitem a vykazuje velké množství kráterů, zasahujících do hlubších vrstev vyvřelých hornin; jistým způsobem je obdobou „horských“ oblastí na našem Měsíci. Západní polokoule má nižší albedo a připomíná měsíční „moře“; je pravděpodobně tvořena výlevnými bazalty.\n\nPředpokládá se, že Vesta má díky proběhlé diferenciaci kovové jádro ze železa a niklu, ukryté v olivínovém plášti. Nejvyšší vrstvu tvoří povrchová kůra, kterou směrem do hloubky tvoří čtyři základní vrstvy:\n\nPodle nejnovějších teorií vývoj Vesty, zahájený před 4,75 miliardami let, pravděpodobně probíhal následujícím způsobem:\n\n\nZdá se, že Vesta je jedinou planetkou, u níž proběhla tato diferenciace a která se dožila současné doby. Existence sideritů (kovových meteoritů) a achondritů však dokazuje, že musely existovat i jiné planetky, u nichž proběhla podobná diferenciace, ale ty byly následnými srážkami zničeny.\n\nDíky výjimečně vysokému albedu a přítomnosti pyroxenu na jejím povrchu je hlavním představitelem planetek chemické klasifikace třídy V.\n\n27. září 2007 k Vestě odstartovala sonda Dawn a dorazila k ní v září 2011. Výsledkem téměř ročního průzkumu tělesa z oběžné dráhy byl poznatek, že Vesta patří k tělesům z počátečního období formování sluneční soustavy a má mnohem rozmanitější povrch, než se původně předpokládalo. Vesta se podobá mnohem více terestrickým planetám či Měsíci než ostatním planetkám. \n\nSonda Dawn se v květnu 2012 začala od Vesty odpoutávat. Dalším plánovaným cílem výzkumu je trpasličí planeta Ceres.\n\nPlanetka byla pojmenována podle římské bohyně Vesty, ochránkyně ctnosti, čistoty a domácího krbu. Vesta byla také sestrou Cerery podle níž byla pojmenována první z objevených planetek, (1) Ceres. Na žádost objevitele jméno vybral významný německý matematik C. F. Gauss, který vypracoval matematickou metodu, umožňující stanovit elementy dráhy z menšího počtu pozorování, což bylo důležité právě v případě nově objevených planetek.\n\n\n\n\n\n"}
{"id": "66094", "url": "https://cs.wikipedia.org/wiki?curid=66094", "title": "Dreadnought", "text": "Dreadnought\n\nDreadnought (výslovnost [ˈdredˌnoːt]) je označení pro kategorii bitevních lodí s větším počtem těžkých děl v pancéřových věžích a vesměs s turbínovým pohonem. Název je odvozen od britské bitevní lodě \"Dreadnought\" (\"Neohrožený\"), která byla spuštěna na vodu 10. 2. 1906. Její stavbou byla završena myšlenka tzv. \"all big gun battleship\" publikovaná v roce 1903 italským konstruktérem Cunibertim v ročence \"Jane's\".\n\nV Británii představoval hlavního stoupence Cunibertiho myšlenky tehdejší první lord admirality Fisher, který navzdory konzervativnímu postoji admirality prosadil stavbu této kvalitativně nové kategorie bitevní lodě a upevnil tak prvenství Británie mezi námořními mocnostmi. Název první lodi tohoto typu byl převzat z rodového hesla lorda Fishera: \"„Fear God and dread nought“\", tedy: \"„Boj se Boha a neděs se ničeho“\".\n\nProti starším bitevním lodím (též řadové lodě nebo predreadnoughty [ˌpriː-]) měly dreadnoughty cca dvakrát silnější hlavní výzbroj (8–12 děl ráže 305 mm, nejčastěji ve dvoudělových pancéřových věžích). Díky turbínovému pohonu disponovaly vyšší rychlostí (obvykle 21–23 uzlů). Výtlak prvních dreadnoughtů se pohyboval kolem 20 000 tun. První britské lodě tohoto typu postrádaly střední dělostřelectvo.\n\nBrzy po Británii zavedly lodě tohoto typu také ostatní námořní mocnosti:\n\nV důsledku soupeření mocností o dominanci v námořním zbrojení docházelo k zesilování výzbroje, pancéřování a tím i velikosti dreadnoughtů. Pro lodě s ráží hlavních děl vyšší než 305 mm se začalo užívat názvu superdreadnought ([ˌsuːpər-]; první byly britské lodě třídy \"Orion\" v roce 1912 s výzbrojí 10 děl ráže 343 mm). Vývoj dreadnoughtů vyvrcholil za první světové války konstrukcí lodí třídy \"Queen Elisabeth\" (Velká Británie) a \"Baden\" (Německo) s děly ráže 380 mm. V souvislosti s loděmi konstruovanými po 2. světové válce se již označení dreadnought nevyskytuje. Zajímavostí je fakt, že v německém námořnictvu bylo pojmenování dreadnought odmítáno a místo něj byl pro tuto kategorii lodí užíván název \"Gross Linienshiff\" (velká řadová loď).\n\n"}
{"id": "66097", "url": "https://cs.wikipedia.org/wiki?curid=66097", "title": "Predreadnought", "text": "Predreadnought\n\nPredreadnought (používá se také termín řadová loď) je označení pro bitevní lodě zaváděné do služby přibližně mezi lety 1890 a 1906 (dokončení bitevní lodě HMS \"Dreadnought\", která znamenala zásadní přelom v lodní konstrukci). Hlavními nevýhodami oproti pozdějším dreadnoughtům se u starších lodí ukázala slabší výzbroj hlavních děl a menší rychlost. \n\nTyto lodě hrály hlavní roli ve španělsko-americké a rusko-japonské válce. Částečnou roli hrály v první světové válce a v aktivní službě posledních několik dosloužilo za druhé světové války. Posledním byl SMS Schlesien, který sloužil téměř do posledního dne druhé světové války.\n\nHlavním znakem predreadnoughtů je výzbroj složená ze 4 těžkých děl (nejčastěji ráže 305 mm), umístěných ve 2 pancéřových věžích na přídi a zádi lodě, doplněná 10–14 děly střední ráže (150 mm) v kasematách nebo menších věžích na bocích lodě a zhruba 30 děly malé ráže (37–75 mm) rozmístěnými na nástavbách.\n\nTěžká děla (střílela 350 kg střely na vzdálenost 10–12 km) měla za úkol ničit obrněná plavidla protivníka, případně ostřelovat opevněné cíle na pobřeží. Nevýhodou byla malá rychlost palby (1 výstřel za 1–3 minuty). Střední děla (střílela 45 kg střely na vzdálenost 8–10 km) měla za úkol ničit slaběji pancéřované části nepřátelských lodí, případně bojovat proti lehčím plavidlům a díky rychlejší střelbě (3–5 ran za minutu) vykrývat dobu nutnou k nabití hlavních děl. Úkolem lehkých děl bylo zajišťovat ochranu plavidla před útoky nepřátelských torpédových plavidel. Mimo dělostřelecké výzbroje byly predreadnoughty vybavovány také torpédomety, ale jejich použití nebylo vzhledem k rozměrům a rychlosti lodí nikdy úspěšné.\n\nPredreadnoughty byly poháněny nejčastěji 2 víceválcovými parními stroji, které jim umožňovaly dosáhnout rychlosti 16–18 uzlů. Plachty již tyto lodě nenesly, stěžně byly využívány pro signalizaci, pozorování a často i umístění lehkých děl.\n\nPrůměrné rozměry predreadnoughtů:\n\nJediným do dnešní doby dochovaným predreadnoughtem je japonská Mikasa zachovaná jako památník v Jokosuce.\n"}
{"id": "66099", "url": "https://cs.wikipedia.org/wiki?curid=66099", "title": "SYSADOA", "text": "SYSADOA\n\nSYSADOA jsou symptomaticky pomalu působící léky při osteoartróze (OA). Název pochází z angl. symptomatic slow acting drugs of osteoarthritis.\n\nLátky, které umějí obnovovat metabolickou rovnováhu v chondrocytech (buňkách kloubní chrupavky). Při osteoartróze mají protizánětlivé a analgetické působení srovnatelné s nesteroidními antiflogistiky (NSAID). Účinek se však dostavuje pozvolna během 4-6 týdnů. Přetrvává ještě několik týdnů po vysazení. Nemají typické nežádoucí účinky NSAID a umožňují snížit jejich spotřebu.\nSoučasně používaný název (vychází ze skutečnosti, že tyto látky mají účinky proti příznakům OA, bolesti a zánětu, které nastupují pozvolna a plně se projeví až po několika týdnech soustavného užívání. Označení SYSADOA nahradilo dřívější označení chondroprotektiva, neboť ještě v nedávné době existovaly pouze klinické studie prokazující symptomatické účinky. Několik nedávných studií s glukosamin sulfátem a později i chondroitin sulfátem a diacereinem však demonstrovalo i možný ochranný vliv na strukturu kloubní chrupavky (strukturální efekt). Tyto studie ukázaly, že tyto látky mohou při dlouhodobém užívání též zpomalit, případně i zastavit progresi OA. Proto se zatím alespoň v případě uvedených látek zkráceně hovoří o pomalu působících lécích při OA (SADOA).\n\nNěkteré tyto látky jsou registrovány resp. schváleny jako léčiva i jako potravní doplňky z důvodu, že jde většinou o látky tělu vlastní, podílející se na výstavbě mezibuněčné hmoty chrupavky nebo obsažené v synoviální tekutině. Proto jsou často označovány jako „kloubní výživa“. Nutriční význam těchto látek pro kloubní chrupavku je však diskutabilní. Organismus má schopnost si tyto látky syntetizovat z vlastních zdrojů. Jejich nedostatek v kloubu je relativní a je dán poruchou metabolismu. Podstatnější se jeví schopnost SYSADOA zasáhnout do regulace metabolismu chondrocytu. Byl u nich prokázán inhibiční vliv na tvorbu a účinek prozánětlivých cytokinů, zejména interleukinů IL-1 a IL-6. Patrně inhibují i vliv synergicky působícího tumor necrosis faktoru alfa (TNFα). Všechny tyto působky ovlivňují rovnováhu metabolismu ve prospěch katabolických dějů, zároveň stimulují tvorbu volných radikálů (NO) a prostaglandinu PGE. Jinými slovy: Uvedené látky potlačují biosyntézu proteoglykanů, kolagenu a dalších složek důležitých k výstavbě chrupavky. Na druhé straně iniciují biosyntézu enzymů sloužících k degradaci mezibuněčné hmoty.\n\nPodání SYSADOA zabrání tomuto působení interleukinů (a zřejmě i TNFα), čímž u chrupavky poškozené osteoartrózou umožní postupné navození rovnovážného stavu a obnovu struktur mezibuněčné hmoty. Samozřejmě za předpokladu, že chrupavka není dosud ve vysokém stupni destrukce, tam není její reparace již možná. Můžeme konstatovat, že léčba pomocí SYSADOA je tím účinnější, čím dříve s ní započneme. V lehčích stadiích OA lze dosáhnout i úplného vymizení obtíží, v pokročilejších stadiích aspoň jejich zmírnění. Vzhledem k tomu, že se jedná o dlouhodobou záležitost, účinek se projeví nejdříve za 6-8 týdnů podávání, přetrvává však další 2-3 měsíce po vysazení léčby. Z toho pak vychází strategie léčby SYSADOA:\n\nZ výše popsaných mechanismů vyplývají následující účinky SYSADOA:\n\nV současné době jsou k léčbě OA doporučovány tyto látky (dle doporučení EULAR):\n\nPodobné vlastnosti má i S-adenosylmethionin.\n\nObčas se setkáme s tím, že jsou mezi SYSADOA přiřazovány i další látky, např. želatina či MSM, jejichž účinek je však sporný.\n\nPoužívání těchto látek je bezpečné, nemají závažné nežádoucí účinky. Nejčastěji vyvolávají trávicí obtíže, které však nebývají důvodem k jejich vysazení.\n\nKlinicky závažné interakce těchto látek nebyly popsány. Je možné je kombinovat s jinými skupinami léčiv i potravních doplňků, včetně analgetik a protizánětlivých látek. Vzájemné kombinace jednotlivých SYSADOA jsou sice možné, otázkou však zůstává, zda jsou významným způsobem účinnější než samostatně podávané látky. Srovnávací studie (s jedinou výjimkou – viz dále) dosud nebyly zveřejněny. Zdá se však málo pravděpodobné, že by jejich vzájemné kombinování bylo signifikantním způsobem efektivnější než monoterapie. Klinický efekt při dostatečné dávce byl u jednotlivých látek prokázán, zvyšováním dávek dojde k vysycení mechanismů, na něž působí. Mechanismus účinku je prakticky shodný nebo velmi podobný. Jako racionální se může jevit pouze kombinace perorálního SYSADOA a intraartikulární viskosuplementace kyselinou hyaluronovou (náhrada chybějící gelotvorné látky), která svým mechanickým působením může urychlit ústup obtíží. Ani tato kombinace však není dosud klinicky dostatečně prověřena.\n\nVětšina volně prodejných doplňků stravy na trhu však přesto obsahuje kombinaci glukosaminu s chondroitin sulfátem v různých dávkách, případně i dalších látek, patrně proto, že více účinných složek přináší jistou marketingovou výhodu.\n\nJasno do této otázky zatím nevnesla ani studie GAIT (Glucosamine/Chondroitin Arthritis Intervention Trial), zveřejněná v roce 2006, která porovnávala účinnost glukosaminu (ve formě hydrochloridu) a chondroitin sulfátu a jejich vzájemné kombinace s placebem a standardní analgetickou terapií (celekoxib). Šlo o rozsáhlou studii (téměř 1600 pacientů), první tohoto druhu. Byl sledován algofunkční index WOMAC. Účinnost glukosaminu, chondroitin sulfátu i kombinace však v tomto případě vyšla přibližně stejná jako ve skupině placeba. Došlo ke zmírnění subjektivních obtíží o cca 60-65 % ve všech skupinách, pouze u celekoxibu o cca 70 %. Pacienti pak byli rozděleni do podskupin podle toho, zda na začátku udávali mírné (většina) nebo střední až silné bolesti. Ve skupině střední až silné bolesti pacienti (22,3  % z celkového počtu pacientů) udávali zlepšení o 79,2 %, pokud užívali kombinaci, 54,3  % ve skupině placeba, 65,7  % u glukosaminu a 61,4 % u chondroitin sulfátu. Ve skupině pacientů se střední až silnou bolestí byla tedy kombinace glukosaminu a chondroitin sulfátu vyšší než u placeba. Výsledek je však interpretován jako na hranici statistické významnosti, a nelze ho tedy brát jako jednoznačné potvrzení vyšší účinnosti kombinace. Výsledek může naznačovat potřebu vyšších dávek u pacientů se silnou bolestí, zvláště u pacientů s velkou tělesnou hmotností (ve studii byli zahrnuti převážně obézní pacienti, BMI>30).\n\nNa modelu osteoartrózy u králíků byl sledován vliv kombinovaného přípravku s obsahem glukosamin hydrochloridu, chondroitin sulfátu, manganu a kyseliny askorbové na poškození a reparaci kloubní chrupavky. Účinek kombinace byl srovnáván s účinkem jednotlivých látek. U králíků, kterým byly podávány samotné látky, bylo poškození chrupavky větší než u králíků, jimž byla podávána kombinace. Kombinace tedy prokázala vyšší ochranný vliv na chrupavku. Otázkou však je, zda je možné výsledek zjištěný u králíků automaticky přenést na člověka. Otázkou též je, jak by výsledek ovlivnily jiné dávky zkoumaných látek. Výsledek může naznačovat synergický vliv antioxidantů v použité kombinaci.\n\n"}
{"id": "66100", "url": "https://cs.wikipedia.org/wiki?curid=66100", "title": "Suomi m/1931", "text": "Suomi m/1931\n\nSuomi m/1931 (Suomi M 31) je finský samopal zkonstruovaný na počátku 20. let 20. století a vyráběný v letech 1931–1944. Šlo o jeden z nejkvalitnějších a nejdražších samopalů první poloviny 20. století, který vytrval ve výzbroji ozbrojených sil severských zemí až do 80. let 20. století. Celkem bylo vyrobeno zhruba 80 000 kusů.\n\nTento samopal zkonstruoval Aimo Johannes Lahti jako zdokonalení předchozího vzoru M 26 , v ráži 7,65 mm Parabellum. Samopal Suomi se vyznačoval vynikající kvalitou, výdrží a spolehlivostí a to i v těch nejtěžších podmínkách. Jeho dlouhá hlaveň umožňovala mnohem přesnější střelbu než ostatní soudobé samopaly (údajně se z něj dalo účinně střílet na vzdálenost 300 metrů, oproti 50–100 metrům u ostatních soudobých zbraní tohoto typu). Jeho nevýhodou byla vysoká výrobní cena: využívalo se nejkvalitnějších materiálů, všechny důležité součástky byly vyráběny strojním opracováním jednolitých kusů oceli.\n\nLicenční výroba probíhala rovněž ve švédské firmě Husqvarna jako vzor m/37-39, ve Švýcarsku u firmy Hispano-Suiza jako MP-43 a u dánské firmy Madsen pro potřeby německé a finské armády. Exportoval se mj. do Portugalska a Brazílie.\n\nSamopal má neuzamčený závěr. Napínací páka je samostatnou součástkou, používanou pouze pro natažení závěru dozadu, při střelbě je v krajní přední poloze a nepohybuje se. Pojistka umístěná před jazýčkem spouště slouží současně jako přepínač režimu střelby. Používají se schránkové nebo bubnové zásobníky munice různé kapacity od 20 do 71 nábojů. Zajímavostí byl schránkový čtyřřadý zásobník používaný za války, který se skládal ze dvou částí. Šlo tedy vlastně o dva spojené obvyklé zásobníky umístěné vedle sebe. Výstup z obou částí byl společný a měl tvar umožňující postupně podávání nábojů z levé a pravé strany. Hlaveň je chráněna pláštěm s ventilačními otvory. Čelní plocha pláště je skloněna pod určitým úhlem, čímž vytváří kompenzátor, který omezuje zdvih hlavně při střelbě. Sektorové hledí je stavitelné do 500 m. Existovalo několik modifikací například s nasazovacím bodákem nebo lehkou dvojnožkou.\n\n\nKromě Finské armády jej nakupovaly (a posléze samy vyráběly) i další státy: Dánsko, Švédsko a Švýcarsko. Do výzbroje jej těsně před rokem 1939 přijaly elitní polské policejní jednotky. Je zaznamenáno použití tohoto samopalu ve španělské občanské válce (oběma stranami) a posléze samozřejmě v zimní, pokračovací a laponské válce (na finské straně). Používal se rovněž ve válce mezi Bolívií a Paraguayí v letech 1932–1935, v Indonésii a Egyptě.\n\nV roce 1944 byl výrobně náročný samopal Suomi m/31 nahrazen ve výzbroji výrobně jednodušším samopalem m/44, kopií sovětského samopalu PPS 43 pro náboj 9 mm Luger.\nRudá armáda zkoušela Suomi m/31 ve 30. letech, ale odmítla ji jako pro vojsko nevhodnou (podle posudku komise byla vhodnou maximálně pro zvláštní policejní útvary). Trpké zkušenosti získané za zimní války ji přiměly tento postoj přehodnotit. Původně se předpokládalo, že se prostě samopal Suomi začne v SSSR vyrábět, ale ukázalo se, že sovětský průmysl není schopen složité výrobní postupy dostatečně dobře napodobit. Bylo proto rozhodnuto, že budou vyvinuty vlastní typy samopalů, a Suomi bude sloužit jen jako inspirace.\n\n Finsko Švédsko Dánsko Švýcarsko Polsko Španělsko Portugalsko Indonésie Egypt Brazílie\n\n\n\n\n"}
{"id": "66101", "url": "https://cs.wikipedia.org/wiki?curid=66101", "title": "Láva", "text": "Láva\n\nLáva je geologické označení roztavené horniny, která se dostává na povrch během sopečných erupcí, či lávových výlevů proudící sopečným komínem. Jejím podzemním ekvivalentem je magma, které vystupuje sopečným jícnem nebo v okolí litosférických zlomů a prasklin na zemský povrch, kde se následně rozlévá do okolí v závislosti na své viskozitě. Teplota lávy se pohybuje obyčejně v rozmezí mezi 750 a až 1 200 °C. Je tvořena roztavenými fázemi hornin, krystaly a plyny, které při kontaktu s okolním prostředím začínají vlivem nevyvážené teploty chladnout.\n\nLáva se většinou dostává do vzájemné interakce se dvěma nejdůležitějšími prostředími – vodou a vzduchem, které ovlivňují její výsledný vzhled (texturu, strukturu) a vlastnosti. Při kontaktu s vodou dochází k rychlému ztuhnutí lávy vlivem prudkého ochlazování, což se projevuje na vzniku sklovité struktury na povrchu. Dochází ke vzniku lávových polštářů, kterými je tvořena větší část oceánského dna na oceánské kůře. Při ochlazování vzduchem dochází k pozvolnějšímu ochlazování lávy a k tvorbě krystalických struktur v jejím nitru. V závislosti na mocnosti tuhnoucí lávy může láva tuhnout od několika minut po roky. Při dlouhodobějším tuhnutí lávy dochází často ke vzniku kamenných varhan. Relativní permitivita ε lávy je 3,1.\n\nLáva se dělí v závislosti na její viskozitě, která přímou úměrou závisí na obsahu SiO (oxidu křemičitého). Čím více SiO je obsaženo v lávovém složení, tím se láva stává kyselejší a viskóznější a obráceně.\nPro přehlednost je níže uvedeno členění lávy (respektive i magmatu) s procentuálním zastoupením:\n\n\nNázvy „aa“ (respektive \"ʻaʻa\") a „pahoehoe“ (respektive \"pāhoehoe\") pocházejí z havajského pidžinu – Havajské ostrovy jsou celosvětově známé svou vulkanickou činností a místní výrazy pro různé druhy láv proto přešly do mezinárodního úzu.\n\nJe kyselá láva, díky vysoké viskozitě málo pohyblivá a špatně soudržná, s tendencí tvrdnout již v jícnu sopky a tím zapříčiňovat její ucpání. Následný výstup dalšího magmatického materiálu zapříčiňuje narůstání tlaku v jícnu, což vede ke vzniku explozivních sopek. Explozivní sopka pak následně během exploze vyvrhuje část svého vulkánu do okolí, čímž způsobuje případné materiální škody. Společně s tím dochází ke vzniku pyroklastického mraku, jenž může zasáhnout velké okolní oblasti. Častým případem jsou tendence vytvářet vytlačené kupy, sypané kužele sopek a podobné útvary.\n\nJe zásaditá láva s velmi malým obsahem SiO, což se projevuje nízkou viskozitou (= velkou tekutostí) a špatnou přilnavostí. Láva pahoehoe je velice pohyblivá (až desítky km/h), schopná urazit několik kilometrů lávovými kanály či po povrchu než se ochladí a ztuhne. Jejím častým výlevem a pohyblivostí vznikají štítové sopky a rozsáhlé výlevné platformy, které jsou základní stavební jednotkou kontinentální kůry. Nejznámějšími štítovými sopkami jsou největší hory Sluneční soustavy na Marsu jako Olympus Mons, Ascraeus Mons, Arsia Mons.\n\nNebezpečí tohoto typu lávy je v tom, že během výlevu zasáhne velké oblasti, ve kterých dochází ke vzniku lávových jezer, či se může rychle přemístit do oblasti poměrně vzdálených od místa erupce. Tyto výlevy utvořily v minulosti nejspíše velké platformní oblasti kontinentální kůry.\n\nPolštářová láva (: \"pillow lava\") je zvláštním druhem lávy, vznikající na jejím kontaktu s chladným vodním prostředím. Voda okamžitě lávu ochlazuje na povrchu, což má za následek vytvoření „polštáře“ s typicky sklovitou povrchovou strukturou. Tlak vylévající se lávy uprostřed polštáře dále narůstá, až se na nějakém místě opětovně provalí a vznikne další polštář. V konečném výsledku tak vznikají celá pole těchto „polštářů“.\n\nTento druh lávy je nejtypičtější pro oblasti oceánských riftů, kde dochází ke vzniku nové oceánské kůry. V současnosti je na většině míst oceánské kůry vrstva tvořená polštářovou lávou. Její typické struktury jsou také velmi dobrým pomocníkem při určování historie geologických vrstev, jelikož vypovídá, že horniny v době jejího vzniku byly mořským dnem, či dnem jezera.\n\nPokud se výlev lávy zastaví o přírodní, či umělou překážku, může vzniknout útvar zvaný lávové jezero, které může dosahovat značných velikostí a který pak chladne mnohem déle než proud lávy, čímž u něj dochází k lepší krystalizaci (středně až hrubozrnná struktura).\n\nU široké veřejnosti je velmi často rozšířeno chybné zaměňování názvů \"láva\" a \"magma\", což je z geologického pohledu nevhodné mísení dvou rozdílných termínů. Láva označuje taveninu, která se dostane na povrch, kdežto magma je tavenina, která je uvnitř v zemském tělese. Geologové využívají rozdílné termíny pro snazší orientaci a striktně je dodržují.\n\n"}
{"id": "66102", "url": "https://cs.wikipedia.org/wiki?curid=66102", "title": "Banner", "text": "Banner\n\nBanner (anglicky „prapor“, „plakát“, česky se někdy označuje jako reklamní proužek) je druh reklamy používaný na WWW stránkách, či v softwarových aplikacích. Jedná se o zpravidla obdélníkový obrázek či animaci, případně interaktivní grafiku zobrazenou nejčastěji poblíž okraje obrazovky. Bannery tvoří stále jednu z nejčastějších forem reklamy na Internetu.\n\nPůvodně byly bannery tvořeny statickým obrázkem či animací (typicky ve formátu .gif (s podporou animace) nebo statický .jpeg), později se také rozšířil formát o kombinaci s HTML nebo JavaScriptovým kódem umožňujícím dynamické načítání obsahu nebo interakci s uživatelem (typicky formuláře). Těmto rozšířeným formátům kombinujícím grafiku a kód se říká \"richmedia\" a zahrnuje i specifické grafické formáty pouštěné v prohlížeči pomocí pluginů. Nejznámějším takovýmto specifickým formátem je Flash od společnosti Adobe (původně šlo o produkt Macromedie), který umožňuje jistou míru interaktivity – reakce na pohyb myší nad bannerem, použití zvuků, videa, 3D grafiky apod.\n\nPostupně se vyvinulo mnoho různých modelů platby za internetovou reklamu ve formě bannerů. Nejstarší a základní způsob prodeje a plateb je za počet \"impresí\" – zobrazení banneru ve stránce nebo stránkách. Ceny jsou uváděny v jednotkách tisíc zobrazení (načtení v prohlížeči návštěvníkem při běžném používání) a tato jednotka je označovaná jako CPT (cost per thousand – cena za tisíc). Tento způsob vyžaduje použití plánovacího reklamního systému na straně obsahového serveru, který zajišťuje optimální rozložení zobrazení v zadaném množství a naproti tomu nabízí nejefektivnější využití dostupného počtu zobrazování na stránkách obsahového serveru.\n\nJinou možností je platba za určité konkrétní umístění ve stránce nebo části webu na určitou fixní dobu; obchodně označované jako sponzorství (\"sponsorship\"). Tento způsob je vhodný v případech, kdy není k dispozici plánovací reklamní systém na straně obsahového serveru. Obchodně se používá i na obsah, který není a nebude jiným způsobem využíván (takto placené zobrazování je v daném čase exkluzivní).\n\nDalší možností je platba za uskutečněné kliknutí, kdy k platbě dochází až po vyhodnocení za určité období. Tento způsob má blízko obchodnímu modelu kontextové reklamy. Variací tohoto způsobu je provizní platba z uskutečněných objednávek (přesměrovaný návštěvník po kliknutí na banner provede objednávku, případně provede objednávku do určitého času, například měsíc) nebo kombinací s provizní platbou a platbou za kliknutí případně kombinací platbou za kliknutí a fixním paušálem za počet zobrazení.\n\nBannery jakožto jedna z prvních a nejznámějších forem internetové reklamy byly již od svého vzniku terčem nesouhlasu internetových uživatelů. Sama reklama na webu byla zvláště v počátcích WWW chápána jako nepřijatelná komercializace „čistého“ projektu, zvláště animované bannery pak byly kritizovány za to, že rozptylují a zhoršují pohodlí uživatelů. Dnešní interaktivní formy reklamy pak dokonce mohou překážet při čtení stránek (a někdy je uživatel např. nucen je zavřít kliknutím na správné místo).\n\nU klasických bannerů byl posléze objeven jev známý jako \"banner blindness\" („bannerová slepota“), kdy se zjistilo, že uživatelé prakticky ignorují informace poskytované ve formě grafických bannerových rozměrů na standardních místech. Tento jev měl vysvětlit pokles úspěšnosti bannerů měřených poměrem kliků k počtu zobrazení. Takto měřená úspěšnost je přímo úměrná vyspělosti a zkušenosti návštěvníků internetu, kdy zpočátku na vysoké úspěšnosti měl podíl raketový nástup nových uživatelů a rostoucí obsah internetových stránek s ne zcela komerčním zaměřením, v současnosti je v dlouhodobém měření úspěšnost měřená v rozsáhlých reklamních systémech konstantní. I z důvodu tohoto jevu se postupně objevily různé velikosti a formy internetové reklamy. Některé směřovaly ke změnám umístění v pozici stránky (kontextová reklama pod textem nebo mezi odstavci textu) nebo chování (reklama „rolující“ z podkladového rozměru a krátkodobě překrývající obsah). Jiné ke zvyšování rozměrů reklamy nebo naopak k redukci formy (textová reklama).\n\nPostupně se také objevily různé nástroje, které umožňují reklamu filtrovat – uživatele od ní zcela izolovat. Tyto nástroje mají nejčastěji podobu proxy serverů či pluginů do prohlížečů. Zvláště někteří provozovatelé internetových serverů však používání takových nástrojů považují za neférové a neprozíravé, neboť poskytovatelé služeb a tvůrci obsahu (redaktoři) jsou financováni právě pomocí příjmů z reklamy a bez této reklamy jim hrozí zánik.\n\nPoužívání reklamy na standardním obsahu je regulováno profesními a oborovými sdruženími a svazy, které definují technické parametry a přijatelné používání a chování reklam. V České republice je tímto profesním sdružením Sdružení pro internetovou reklamu.\n\nAčkoli bannery mohou mít teoreticky libovolné rozměry, v praxi se používá většinou několik specifických velikostí, které se masivně rozšířily. Původní bannery měly velikost 468×60 pixelů (označovaný jako \"fullbanner\"), dnes jsou často používány také velikosti 250×250, 88×31, 120×600, 125×125 a další. Řadu takových rozměrů (označovaných jako \"interactive marketing units\", \"imu\") standardizovalo například sdružení Interactive Advertising Bureau, v Česku vydalo doporučené standardy reklamních formátů Sdružení pro internetovou reklamu.\n\n\n"}
{"id": "66105", "url": "https://cs.wikipedia.org/wiki?curid=66105", "title": "Macromedia Fireworks", "text": "Macromedia Fireworks\n\nFireworks je počítačový program od společnosti Macromedia. Slouží k úpravě a tvorbě digitálních obrázků. V současnosti je k dispozici ve verzi CS6. Jeho možnosti většinou využijí profesionální designéři nebo programátoři pracující v aplikaci Flash, neboť je s programem Fireworks plně kompatibilní.\n\nSpolečnost Macromedia byla odkoupena společností Adobe Systems.\n\n6. května 2013 společnost Adobe oznámila ukončení dalšího vývoje programu.\n\nweb produktu\n"}
{"id": "66106", "url": "https://cs.wikipedia.org/wiki?curid=66106", "title": "Macromedia Studio", "text": "Macromedia Studio\n\nMacromedia Studio je produkt společnosti Macromedia. Jedná se však o pouhý balík programů od této společnosti.\n\nObsahuje následující programy:\n\nNejnovější verzí je prozatím verze s číslem 8.\n\nSpolečnost Macromedia však byla odkoupena společností Adobe Systems a veškeré produkty společnosti Macromedia jsou tedy uváděny pod štítkem nového vlastníka.\n\n"}
{"id": "66108", "url": "https://cs.wikipedia.org/wiki?curid=66108", "title": "Technokracie", "text": "Technokracie\n\nPojem technokracie (z řec. \"techné\" – umění/řemeslo a \"kratein\" – vládnout) a znamená „vládu techniků“. Klíčovou roli zde hraje vrstva vysoce postavených specialistů (vědců, technologů a inženýrů). Vznik tohoto způsobu vlády se přikládá reakcím na rozpory kapitalistické ekonomiky, tedy že kapitalistické hospodářství nebylo způsobilé zvládnout hospodářské krize a tomu, že po druhé světové válce nastal prudký technický rozmach. Cílem systému v politickém smyslu je co nejefektivnější forma státní správy.\n\nNejvýznamnějším představitelem technokracie byl americký ekonom Thorstein Veblen.\n"}
{"id": "66109", "url": "https://cs.wikipedia.org/wiki?curid=66109", "title": "Psychiatrická nemocnice Bohnice", "text": "Psychiatrická nemocnice Bohnice\n\nPsychiatrická nemocnice Bohnice (do 30. června 2013 Psychiatrická léčebna Bohnice) se nachází v Praze-Bohnicích (městská část a městský obvod Praha 8).\n\nÚstav byl založen počátkem 20. století (na průčelí vchodové budovy je uveden rok 1909) a byl tehdy společně s vídeňským ústavem nejmodernějším a největším obdobným ústavem v Rakousku-Uhersku. Oba ústavy měly dokonce stejného architekta Václava Roštlapila (mj. tvůrce monumentální Strakovy akademie v Praze-Klárově a Akademie výtvarných umění v Praze-Letné).\n\nJako samostatný právní subjekt byla Psychiatrická nemocnice Bohnice založena roku 1990. V centru její pozornosti je psychiatrická léčba a ošetření nebo vyšetření jedinců, kteří jsou v rámci duševní choroby nebezpeční sobě nebo okolí.\n\nV lidové řeči je slovo „Bohnice“ užíváno jako symbolické obecné označení blázince nebo psychiatrického ústavu.\n\nÚstav má mnoho oddělení, mimo jiné tzv. centrum krizové intervence (včetně linky důvěry s poradenskou službou), několik oddělení pro léčbu klasických duševních chorob, oddělení gerontopsychiatrie, odd. léčby závislostí (alkohol, drogy, gamblerství) a také terapeutické dílny (keramika, pletení košíků, výroba svíček, knihvazačství, dřevařská dílna aj.). Pro hospitalizované pacienty je také možnost účastnit se muzikoterapie, hipoterapie atd. V areálu nemocnice se nachází divadlo Za plotem, otevřené po rekonstrukci v roce 1991, sloužící pacientům i veřejnosti. Pravidelně se v nemocnici konají nejen hudební festival \"Babí léto\" a divadelní festival \"Mezi ploty\", ale i koncerty v klubu \"V. kolona\".\n\nRehabilitační a resocializační projekty ústavu jsou částečně financovány z prostředků EU. Na hospitalizaci některých pacientů může navazovat v rámci resocializačního programu i možnost chráněného či komunitního bydlení.\n\nV areálu nemocnice sídlí a působí i další instituce, například Psychiatrické centrum Praha (bývalý Výzkumný ústav psychiatrický) a Linka bezpečí pro děti.\n\n\nCelý areál je chráněn jako kulturní památka. V roce 1964 byly jako památky zapsány kostel a zámeček, později byla ochrana rozšířena na celý areál nemocnice s výjimkou některých novějších staveb.\n\nChráněné budovy a parcely:\n\nLéčebna měla vlastní hřbitov, založený roku 1909 přibližně 700 metrů západním směrem od hospodářského dvora. Hřbitov je zpustlý, veřejně nepřístupný a není součástí kulturní památky - areálu nemocnice.\n\n\n\n"}
{"id": "66110", "url": "https://cs.wikipedia.org/wiki?curid=66110", "title": "2004 FU162", "text": "2004 FU162\n\n2004 FU je planetka patřící do Atenovy skupiny. Spadá současně mezi objekty pravidelně se přibližující k Zemi (NEO). Její dráha však prozatím není definitivně stanovena, proto jí nebylo dosud přiděleno katalogové číslo.\n\nVzhledem k tomu, že byla pozorována pouze 44 minut během mimořádného přiblížení k Zemi, nestihli astronomové provést spektroskopický výzkum. Proto o jejím chemickém složení není nic známo. Její průměr je odhadován na základě hvězdné velikosti a protože není známo ani albedo jejího povrchu, je proto značně nejistý.\n\nVýjimečnost tohoto nepatrného objektu spočívá v tom, že je to planetka, která dosud (únor 2006) byla pozorována během průletu v rekordně malé vzdálenosti 6500 kilometrů nad povrchem naší Země.\n\nPlanetku objevili 31. března 2004 kolem 06:40 světového času (UTC) jednometrovým dalekohledem s CCD kamerou na Lincoln Laboratory Observatory v rámci programu LINEAR astronomové M. Blythe, F. Shelly, M. Bezpalko, R. Huber, L. Manguso, D. Torres, R. Kracke, M. McCleary, H. Stange a A. Milner. V dobé objevu se nacházela ve vzdálenosti přibližně 13 tisíc km od středu Země a byla zpozorována jako objekt hvězdné velikosti 16,7. \n\nV době, kdy byl tento objekt zpozorován a jeho objev byl okamžitě nahlášen do Střediska pro malé planety (Minor Planet Center, MPC) se pohyboval velmi rychle po obloze a krátce nato zmizel ve sluneční záři, takže jeho další sledování již nebylo možné. Přestože byl pozorován velice krátce, bylo možno stanovit právě díky rychlému pohybu jeho dráhu velice přesně a proto mu MPC přidělilo alespoň předběžné označení, i když to v takovémto případě nebývá obvyklé. Pokusy nalézt toto těleso na archivních snímcích byly tentokrát neúspěšné. \n\nParametry dráhy, uvedené v připojené tabulce, platí pro jeho současnou dráhu Sluneční soustavou po setkání se Zemí. Předtím se těleso pohybovalo po dráze s velkou poloosou 1,0045 AU, excentricitou 0,3416, sklonem k ekliptice 2,400° a dobou oběhu kolem Slunce 1,007 roku. Je tedy vidět, že vlivem velkého přiblížení k Zemi se tato planetka rázem dostala z Apollonovy skupiny do skupiny Atenovy. Zpětný výpočet dráhy do minulosti také odhalil, že se v letech 1976, 1987 a 2001 třikrát přiblížila k Venuši a to na 6,2 resp. 6,7 resp. 5,8 mil.  km. \n\nZe znalosti současných elementů dráhy planetky vyplývá, že minimální vypočítaná vzdálenost mezi její drahou a dráhou Země činí 45 tis. km. Nejbližší přiblížení k Zemi na vzdálenost 5,38 mil. km se očekává 31. března 2007, ale vzhledem k odhadované velikosti je málo pravděpodobné, že bude znovu zpozorována. V tomto století dojde ještě mnohokrát k dalším přiblížením tohoto tělesa k Zemi. Nejmenší vzdálenosti během těchto průletů se budou zpočátku stále zvětšovat, minima opět dosáhnou kolem roku 2040, kdy se minimální vzdálenost bude pohybovat kolem 10 mil. km a potom opět porostou a zmenší se až počátkem 22. století. \n\nPřestože patří k blízkozemním planetkám, nemůže tedy Zemi v dohledné budoucnosti ohrozit.\n\n"}
{"id": "66113", "url": "https://cs.wikipedia.org/wiki?curid=66113", "title": "Makro", "text": "Makro\n\nMakro může znamenat:\n"}
{"id": "66115", "url": "https://cs.wikipedia.org/wiki?curid=66115", "title": "Vrbno pod Pradědem", "text": "Vrbno pod Pradědem\n\nVrbno pod Pradědem (1869–1890 pouze \"Vrbno\", německy \"Würbenthal\", polsky \"Wrbno pod Pradziadem\") je podhorské město v Moravskoslezském kraji v okrese Bruntál. Žije zde obyvatel.\n\nMěsto se nachází na soutoku Bílé, Střední a Černé Opavy v podhůří nejvyššího pohoří Jeseníků, v nadmořské výšce přibližně 520–590 metrů nad mořem. V jeho blízkosti se nacházejí lázně Karlova Studánka a nejvyšší hora Jeseníků Praděd.\n\nV oblasti Vrbenska se již o odedávna těžilo zlato. První historická zmínka o těžbě pochází z roku 1097. Původní osada, z níž se později konstituovalo město Vrbno, byla zřejmě založena již ve 13. století na obchodní stezce z Bruntálu do Zlatých Hor a dále do Slezska. Na ochranu této obchodní cesty byl na Zámecké hoře (854 m. n. m.) nad Vrbnem postaven hrad Fürstenwalde. Ten je prvně připomínán roku 1348, kdy kníže Mikuláš II. Opavský dal povolení k obnově městečka Gesenek pod hradem. O knížecím založení hradu vypovídá i jeho název (česky „knížecí les“). Obnovená osada v průběhu času opět zanikla. Stalo se tak zřejmě za tažení uherského krále Matyáše Korvína proti krnovskému knížeti, kterým byl v té době Jan IV. Krnovský. V té době byl zřejmě poničen i hrad Fürstenwalde. V polovině 15. století si bruntálský hrad a okolní panství i s územím dnešního města Vrbna pronajal slezský rod pánů z Vrbna. V roce 1579 stály dle mapy Bruntálského panství ve Vrbně dvě pily a most a místo bylo nazýváno německy Gesenke (česky „sníženina“).\n\nV roce 1608 zde pak Hynek Bruntálský z Vrbna (ves v dnešním Polsku) založil hornickou osadu, kterou roku 1611 povýšil na svobodné horní město a pojmenoval je po svém rodu. Stalo se tak dne 24. června 1611. Slibný rozvoj města a okolí trval jen do třicetileté války. Páni z Vrbna byli horlivými protestanty a zúčastnili se povstání proti Ferdinandovi II. Stavovský odboj zde byl připravován, ale nakonec slezští stavové uzavřeli roce 1621 tzv. akord saský, jímž se poddali císaři. Ten se však vztahoval jen na ty šlechtice, kteří neemigrovali. Jan Mladší Bruntálský z Vrbna (syn Hynka) emigroval, a tak byl majetek pánů z Vrbna konfiskován a Vrbno bylo prodáno s celým bruntálským panstvím Řádu německých rytířů, kteří je vlastnili až do roku 1938, kdy bylo panství konfiskováno nacisty.\n\nV roce 1628 se ve Vrbně připomíná hamr, v němž se kovaly kosy. Roku 1633 vypukl ve městě mor, při němž zemřelo mnoho lidí a musel být založen nový hřbitov. Roku pak 1635 byl vystavěn nový kostel.\n\nRoku 1641 přitáhli do Vrbna a okolí Švédové (velitel generál Lennart Torstenson) a vybudovali zde vojenský tábor (na svahu Vysoké hory). 29. června 1641 byl pak sveden boj mezi císařským vojskem a Švédy. K boji došlo zhruba dva kilometry od města, po pravé straně řeky Opavy a Švédové v něm byli poraženi, následně pak císařští dobyli i švédský tábor. V téže době zřejmě zanikl hrad Fürstenwalde na Zámeckém vrchu.\n\nAni Vrbnu se nevyhnula inkvizice a roku 1669 zde byla upálena žena a v roce 1771 další. Roku 1750 zde byl zřízen poštovní úřad a dostavník spojoval Vrbno s Bruntálem, Olomoucí, Šternberkem, Opavou – dopravoval osoby. Poštovní zásilky přepravoval do Jeseníku a Bruntálu.\n\nV roce 1770 dva františkánští mniši Anton a Makarius vybudovali za městem na staré cestě do Andělské hory špitál s kaplí (tzv. Andělský dům). V témže roce vznikly v sousední Železné biskupské železárny a o sedm let později zanikl ve Vrbně hamr, v němž se kovaly kosy.\n\nV roce 1800 založil vrbenský měšťan a obchodník s nitěmi J. A. Weiss (1762–1830) a ze severních Čech přistěhovalý F. Rössler (1774–1838) továrnu na přízi a nitě. Nitě prodávali ve Vídni. F. Rössler si nechal přestavět i vrbenský zámeček nedaleko továrny. V roce 1812 do Vrbna rovněž ze severních Čech přišel a roku 1817 vstoupil do této továrny J. J. Grohmann (1792–1873). Rodina Grohmannů od té doby až do konce druhé světové války významně ovlivňovala dění ve městě a okolí. Roku 1816 vyhořel špitál za městem a musel být znovu postaven. V roce 1819 byl založen nad městem nový hřbitov a 1826 pak byl zrušen starý hřbitov.\n\nV roce 1837 byl zbourán starý farní kostel. Položen byl základní kámen nového farního kostela. Ceremoniálu byl přítomen arcivévoda Maxmilián Josef Rakouský-Este, velmistr Řádu německých rytířů. Kostel se podařilo dokončit a vysvětit až v roce 1844, když se uvažovalo i o stržení nedokončené stavby.\nRoku 1840 byla založena huť a továrna na kovové zboží, vyráběly se zde zejména zbraně (pušky, pistole, střelivo atd.). V roce 1858 pak byla tato továrna přeměněna na přádelnu lnu jejímž majitelem se stal Eduard Grohmann (jeden ze synů J. J. Grohmanna). Grohmannové pak přádelnu vlastnili až do roku 1945. V roce 1844 byla vybudována říšská silnice spojující města Bruntál a Andělská Hora s Vrbnem, silnice pak dále pokračovala na Heřmanovice a Zlaté Hory. Roku 1855 založil Moritz Richter továrnu na výrobu kyseliny sírové, kterou jeho syn rozšířil o sklárnu. Továrna vyráběla kyselinu a Glauberovu sůl – až pětinu výroby v Rakousku. Roku 1894 se kyselina sírová přestala vyrábět a továrna se orientovala již jen na výrobu skla. Naopak roku 1866 zanikla sklárna A. Heidera z roku 1740.\nV roce 1858 přišly do Vrbna opavské milosrdné sestry P. Marie Jeruzalemské, pro něž byl vystavěn řeholní dům s kaplí sv. Alžběty na náměstí vedle kostela. Řád zde zůstal až do roku 1945. Od roku 1858 zde měl nemocnici. Další ze synů J. J. Grohmanna Adolf založil roku 1867 ve Vrbně výrobu drátu, hřebíků a řetězů. Později do továrny (tzv. Kovovky) vstoupil i jeho syn Robert, který pak přeložil výrobu do nově založených drátoven v Bohumíně (Moravskoslezská společnost drátoven v Bohumíně). Ve Vrbně se však drobné kovové zboží vyrábělo ještě po druhé světové válce. Ve stejné době (1867) byla ve Vrbně založena i další přádelna lnu, která z důvodu nedostatku odbytu přešla v 80. letech 19. století na zpracování juty (tzv. Jutovka – umístěna byla naproti dnešnímu fotbalovému hřišti). V roce 1869 byl ve Vrbně zřízen okrskový soud, četnická stanice a daňový úřad. Ve stejném roce zde vznikla v místech dnešního Dřevokombinátu i vodní pila. Karel Grohmann (nejmladší ze synů J. J. Grohmanna) ve Vrbně založil malou válcovnu železa na jemno s pobočkou v nedalekých Markvarticích. Později se i on podílel na založení drátoven v Bohumíně. 27. března 1873 zemřel J. J. Grohmann a továrnu na nitě přebral jeho syn Quido, který však zemřel již o rok později. Firma i nadále pokračovala pod názvem Weiss-Grohmann. Teprve v roce 1883 se rozdělila a ve Vrbně nadále působila pod názvem Grohmann a spol. V tomto roce vstoupil do firmy i Emil Grohmann, syn Quida. Roku 1878 byla založena císařsko-královská odborná škola dřevařská, která však byla uzavřena již v roce 1902. 5. listopadu 1880 pak byl tehdejším vrbenským starostou A. Grohmannem slavnostně zahájen provoz na železnici z Milotic do Vrbna. Mezi jinými významnou měrou na stavbu této železnice přispěla právě početná rodina Grohmannů.\n\nZ dalšího podnikání tady byla cihelna, kamenolomy, výroba cementu, výroba kartonáže a papírových pytlů. Od roku 1857 lihovar E. Grohmanna. Od roku 1860 koželužna, dále výroba sodovky, klavírů apod. Významný byl dřevařský průmysl. Parní pila J. Nitsche zde vznikla roku 1869 a od roku 1911 měla elektrárnu. Výrobou zátek se zde zabývala od roku 1888 firma F. König und Söhne, výrobou nábytku, dřev a kreslířských potřeb od roku 1891 A. Hackenberg.\n\nK roku 1848 zde byla obecná smíšená škola. Roku 1858 byla otevřena obecná chlapecká škola a obecná dívčí klášterní škola, každá měla na začátku 20. století pět tříd. Od roku 1910 zde byla měšťanská chlapecká škola a od roku 1913 dívčí klášterní škola. Od roku 1876 zde byla Modelářská dřevořezbářská škola, později odborná škola dřevařská, která zanikla roku 1902. Od roku 1876 zde byla živnostenská pokračovací škola. Knihovna zde byla zřízena k roku 1900. Od roku 1872 byla ve Vrbně městská spořitelna, k roku 1878 záložna, později i bytová a stavební družstva a konzumy. Početné byly i spolky: k roku 1866 pěvecký, k roku 1900 hasičský, dále živnostenský, dělnické spolky, spolek sklářů, železničních zaměstnanců, katolický, hudební atp. \n\nV roce 1901 byl uveden do provozu vrbenský vodovod a v roce 1910 zřídil v prostoru pily její majitel J. Nitsche elektrárnu. Ve stejném roce pak byla provedena elektrifikace města.\n\nPrvní světová válka postihla zdejší kraj nepřímo, například v roce 1916 se konal hladový pochod žen do lázní Karlova Studánka. Po válce se Vrbno stalo nakrátko součástí německé provincie Sudetenland a poté bylo připojeno k Československu. Většinu obyvatel však tvořili i nadále Němci. Po rozpadu monarchie a jejího trhu si musely továrny získat nová odbytiště. Po válce si nechal Friedrich Grohmann (1890–1945) majitel textilní firmy Grohmann a spol. (GROKO) postavit u továrny vilu podle návrhu známého vídeňského architekta Josefa Hoffmanna. Tentýž dodal i návrhy tří typů dvojdomků pro plánovanou dělnickou kolonii. Z nich se však realizovaly jen tři dvojdomky (dva na Husově ulici a jeden na Kopečné ulici).\n\nNa začátku třicátých let propukla i ve Vrbně hospodářská krize. Továrny pracovaly jen 3 – 4 dny v týdnu. V roce 1930 bylo ve Vrbně zaregistrováno 300 nezaměstnaných. Roku 1931 byla zastavena práce v Jutovce a její majitel Primavesi vyhlásil krach. O práci přišlo 456 zaměstnanců. V roce 1934 byla otevřena česká menšinová škola. V druhé polovině třicátých let se v okolních lesích stavěly železobetonové pevnůstky vzor 1937 na obranu hranice před německým útokem. 7. října 1938 bylo Vrbno připojeno k Třetí říši. Většina německého obyvatelstva přijala tuto událost s nadšením. Vrbnem projel i německý vůdce Adolf Hitler. Krátce po Mnichovu pak museli z Vrbna a okolí odejít někteří česky hovořící obyvatelé.\n\nZa druhé světové války v bývalé Jutovce vznikl zajatecký tábor. V roce 1943 pak ve Vrbně vznikla nemocnice. Zmizeli někteří obyvatelé židovského původu, odpůrci režimu byli pronásledováni. Mezi jinými spáchal sebevraždu i účastník odboje Kuno Grohmann (1897–1940), spolumajitel textilky GROKO. Dne 8. května 1945 bylo Vrbno prakticky bez boje obsazeno Rudou armádou. Ve válce padlo na 266 vrbenských mužů.\n\nPo válce se mohli vrátit vysídlení obyvatelé z roku 1938 a naopak většina německého obyvatelstva musela odejít. Po nich přicházeli nový osadníci, zejména ze Slovenska. Všechny továrny ve Vrbně byly zestátněny. V československých věznicích po válce zahynulo 17 občanů Vrbna německé národnosti. Mezi nimi i Friedrich Grohmann (zastřelen za nejasných okolností 23. července 1945 v Olomouci), majitel textilky Groko (dnes Odetka). Po druhé světové válce byly k Vrbnu připojeny i sousední dříve samostatné obce jako je Železná, Mnichov atd. Od roku 1961 do 23. listopadu 1990 byla i obec Ludvíkov částí Vrbna.\n\nPočet obyvatel celého města Vrbno pod Pradědem podle sčítání nebo jiných úředních záznamů:\nV celém městě Vrbno pod Pradědem je evidováno 1 018 adres: 973 čísel popisných (trvalé objekty) a 45 čísel evidenčních (dočasné či rekreační objekty). Při sčítání lidu roku 2001 zde bylo napočteno 832 domů, z toho 735 trvale obydlených.\n\nPočet obyvatel samotného Vrbna pod Pradědem podle sčítání nebo jiných úředních záznamů:\nV samotném Vrbně pod Pradědem je evidováno 552 adres: 542 čísel popisných a 10 čísel evidenčních. Při sčítání lidu roku 2001 zde bylo napočteno 447 domů, z toho 422 trvale obydlených.\n\n\n\nMezi nejvýznamnější patří:\n\nKe sportu lze využít lyžařskou sjezdovku a vlek s osvětlením, upravené běžecké tratě, sauny nebo tenisové kurty. Z Vrbna také vede spousta turistických a cyklistických tras do blízkého i vzdáleného okolí.\n\nStředisko kultury a vzdělávání Vrbno pod Pradědem – vzniklo jako nově zřízená příspěvková organizace v roce 2007. Zabezpečuje ve městě kulturní a vzdělávací činnost, pořádá koncerty, představení pro širokou veřejnost, organizuje Univerzity volného času apod.\n\nMěstská knihovna Vrbno pod Pradědem – nachází se od roku 1964 ve vilce na Sadové ulici. Po mnoha úpravách působí z venku jako důstojný kulturní stánek.\n\n\n\n\n"}
{"id": "66119", "url": "https://cs.wikipedia.org/wiki?curid=66119", "title": "Magor", "text": "Magor\n\nMagor může být:\n\n"}
{"id": "66120", "url": "https://cs.wikipedia.org/wiki?curid=66120", "title": "Galaktický epicykl", "text": "Galaktický epicykl\n\nGalaktický epicykl je zjednodušený matematický model, který popisuje pohyb těles v komplikovaném gravitačním poli galaxií. Tato metoda rozkládá složitý pohyb objektu do dvou jednodušších, ležících v rovině galaxie. Základním pohybem je přibližně rovnoměrný kruhový pohyb základního vztažného (referenčního) bodu (\"středu epicyklu\") v konstantní vzdálenosti od těžiště galaxie, tedy po kružnici, která se nazývá \"deferent\". Druhým pohybem je oběh vlastního tělesa kolem tohoto referenčního bodu, který se děje po více či méně excentrické elipse, nazývané \"epicykl\". Složením těchto obou pohybů a případně oscilací ve směru kolmém k rovině galaxie (tzv. \"z-oscilace\") dostáváme aproximaci skutečné trajektorie tělesa uvnitř galaxie. Periody obou, respektive všech tří pohybů se mohou navzájem lišit a nemusí být ani soudělné Proto výsledná dráha tělesa prakticky nikdy není uzavřená křivka.\n\nTento model může být aplikován i na oběh Slunce i se sluneční soustavou kolem středu Galaxie.\n\nStřed epicyklu popisujícího pohyb Slunce a hvězd v jeho okolí obíhá okolo středu Galaxie jednou za 225 až 250 miliónů let (tzv. \"galaktický rok\") průměrnou oběžnou rychlostí asi 217 km·s po deferentu s poloměrem 8,0 ± 0,5 kpc. Pohyb po eliptickém epicyklu trvá kratší dobu, asi 170 miliónů let. Elipsa epicyklu je orientována velkou poloosou o délce 300 pc ve směru tečny k deferentu; malá poloosa dlouhá asi 200 pc směřuje do středu Galaxie. Při pohledu od severního galaktického pólu je oběh po epicyklu proti směru pohybu hodinových ručiček, oběh po deferentu je v opačném smyslu. Důsledkem toho je skutečnost, že v době, kdy se Sluneční soustava nachází nejdále od středu Galaxie, její celková dopředná rychlost je nejmenší; je-li ke středu Galaxie nejblíže, její rychlost je největší.\n\nV průběhu svojí existence oběhlo Slunce střed Galaxie asi dvacetkrát až jedenadvacetkrát. V současné době se pohybuje celkovou rychlostí přibližně 230 km·s směrem do souhvězdí Labutě.\n\nRelativní pohyb Slunce vůči okolním hvězdám je podstatně pomalejší a činí přibližně 19,5 km·s. Bod na obloze, k němuž Slunce vzhledem k okolním hvězdám směřuje, se nazývá sluneční apex a nachází se v souhvězdí Herkula. Důsledkem toho pohybu je sekulární paralaxa.\n\nSkládání pohybů po kruhovém deferentu a kruhovém epicyklu se používalo v předkoperníkovské éře k vysvětlení pohybu planet v geocentrickém systému popisu Sluneční soustavy.\n\n"}
{"id": "66121", "url": "https://cs.wikipedia.org/wiki?curid=66121", "title": "Pertoltice (okres Liberec)", "text": "Pertoltice (okres Liberec)\n\nPertoltice ( \"Berzdorf b. Friedland\") jsou vesnice na severu Česka, v okrese Liberec, v Libereckém kraji. Leží ve Frýdlantském výběžku asi 5 kilometrů severně od města Frýdlantu na Pertoltickém potoce, do něhož v dolní části vsi vtéká Panenský potok. Žije zde  obyvatel. Vlastní obec má dvě části, Horní Pertoltice a Dolní Pertoltice.\n\nObcí prochází silnice I/13 z Frýdlantu na hraniční přechod Habartice–Závidov.\n\nPojmenování obce se vykládá jako vesnice lidí patřících Pertoltovi. K roku 1381 je obec pojmenovávána Bertilsdorf a její pojmenování postupně přechází od Bertolsdorf (1398), Bertelsdorff (1432), Bertolsdurff (1441), Berthelsdorff (1454), Bertelsdorff (1490), Bertelszdorff či Bertsdorff (1567), Berttelsdorff (1606), Bettlsdorff nebo Betlsdorf (1615), Bertelsdorff či Bertzdorf (1616), Bertelsdorff (1617), Partzdorf (1626), Bertolszdorff (1649), Bärtelszdorff (1651), Berzdorf (1665), Bätzdorff (1674), Betzdorff (1690) až po Berzdorf (1834).\n\nPo celý středověk zaujímaly Pertoltice mezi ostatními obcemi Frýdlantska mimořádné postavení. Nebyly totiž lénem podléhajícím majiteli frýdlanského panství, ale přímo koruně. Není však jasné, jak a kdy tohoto postavení dosáhly. Je však jisté, že na přelomu 14. a 15. století patřily ke Zhořelecku: tehdejší majitelka obce Margareta se svou dcerou a krčmářem se měli zodpovídat za podporu poskytovanou silničním lapkům, panovník je však povinnosti zodpovídat se před soudem Šestiměstí zprostil. To nasvědčuje tomu, že tehdejší majitelé Pertoltic – páni z Tschirnhaus (Černous) – podléhali královskému soudu. Na obec po tuto dobu uplatňovali (patrně neprávem) nárok jak frýdlantští Biberštejnové, tak i grabštejnští Donínové. Ani Biberštejnové, ani pozdější Redernové se však překvapivě tento kousek královské země uprostřed svého panství nepokoušeli získat nijak aktivně.\n\nTo se změnilo, když se majitelem Frýdlantska stal Albrecht z Valdštejna. Pertoltice se v té době dělily na tři části: Horní vlastněné Jeronýmem z Nostitzů, Střední v majetku Barbory z Pentzigů a Dolní Wilricha z Holbergu. Jejich majitelé je Albrechtovi prodali za 6990, 6275 a 5100 tolarů. Vévoda jim jejich díly udělil v léno, finanční částku však nedostali, protože byl Albrecht 25. února 1634 v Chebu zavražděn. Během třicetileté války změnily statky mnohokrát majitele, ekonomicky upadaly a protože je nikdo jiný nechtěl vykoupit, stal se jejich majitelem v letech 1662–65 hrabě Gallas, který je definitivně připojil k frýdlantskému panství.\n\nV 17. století byly Pertoltice rozděleny mezi dvě obce: \"Horní Pertoltice\" a \"Dolní Pertoltice\". Pod Dolní spadala také osada \"Nové Pertoltice\" (někdy zvaná též Prostřední) založená roku 1782. Obce sice ležely u důležité silnice, zachovávaly si však zemědělský charakter. Měly také společnou školu, která od roku 1892 sídlila v nové školní budově postavené v Dolních Pertolticích. Ve třicátých letech 20. století měly Pertoltice 469 německých a 11 českých obyvatel. Po skončení druhé světové války a odsunu německých obyvatel přišli do Pertoltic osídlenci z okolí Jičína, Mladé Boleslavi a Turnova. Horní a Dolní Pertoltice byly spojeny na konci roku 1949. 1. května 1980 se Pertoltice staly součástí Habartic. Správní samostatnost znovu získaly 1. ledna 1991.\n\n\n"}
{"id": "66122", "url": "https://cs.wikipedia.org/wiki?curid=66122", "title": "Orlík nad Vltavou", "text": "Orlík nad Vltavou\n\nOrlík nad Vltavou (lidově pouze „Orlík\") je obec ležící v jižních Čechách na severu okresu Písek na levém břehu řeky Vltavy. Jméno Orlík obec převzala od zámku, který je dnes součástí obce a stojí na skalním útesu nad jezerem orlické přehrady.\n\nObec tvoří dvě části, původní Orlík nad Vltavou okolo zámku a Staré Sedlo (včetně osady Višňovka, která je od Starého Sedla oddělena křižovatkou). Celkem v nich žije obyvatel. Vesnice Staré Sedlo je zmiňována již koncem 13. století jako farní obec s kostelem. V současné době je Orlík nad Vltavou důležitým střediskem letní turistické sezóny.\n\nHlavním lákadlem pro turisty je zámek Orlík. Do roku 1961 se tyčil na vysoké skále nad řekou Vltavou, ovšem po vybudování orlické přehrady se dostal téměř na stejnou úroveň jako hladina přehradního jezera. První zmínky o tomto původně raně gotickém hradu pocházejí ze 13. století. Na zámek byl přestavěn v 18. století. Za dobu své existence vystřídal více majitelů, posledními byli Schwarzenbergové až do znárodnění v roce 1948. V roce 1992 byl zámek v restituci Schwarzenbergům vrácen. Současným majitelem je Jan Schwarzenberg, kterému ho předal jeho otec Karel. V sezóně (duben až říjen) je přístupný veřejnosti, mimo sezónu je možné se dohodnout se správou zámku.\n\nRozlehlý park v anglickém stylu byl založen na začátku 19. století, jeho budování trvalo zhruba 100 let a na jeho území byla vysázena spousta vzácných dřevin. Až do roku 1948 byla péči o park věnována velká pozornost, ale po znárodnění došlo k velkému zanedbání celé plochy a po zatopení údolí orlickým jezerem došlo i k zatopení části území parku. Od počátku roku 1993 je park opět v péči rodiny Schwarzenbergů a každoročně je možné pozorovat nové a nové úpravy. Na rekonstrukci bylo využito i fondů EU. V parku je možno absolvovat několik vyhlídkových tras nebo naučnou stezku.\nNedaleko zámku v severní části parku stojí novogotická rodinná hrobka, která byla postavena v polovině 19. stol. Není tak honosná jako Schwarzenberská hrobka u Třeboně, ale přesto stojí za vidění.\nNa náměstí stojí původně gotický kostel svatého Prokopa postavený ve 14. století. Byl dvakrát přestavován, do dnešní zbarokizované podoby byl převeden v polovině 18. stol. V současné době je uzavřen, mše probíhají v kapli na faře.\n\nBudova fary se nachází v těsném sousedství kostela na náměstí a je vedená v Seznamu kulturních památek v okrese Písek. Mezi farou a kostelem svatého Prokopa se nachází dřevěný kříž s Kristem malovaným na plechu.\n\nPřed farou, na severovýchodním rohu budovy, je k vidění i historický kamenný pranýř. Pranýř je také vedený v Seznamu kulturních památek v okrese Písek.\n\nPrvní výklenková kaple svatého Vojtěcha se nachází vpravo u staré cesty ze vsi do zámku.\n\nDalší kaple je zasvěcená svatého Jana Nepomuckého a nachází se přímo u parkoviště k zámku, poblíž domu čp. 125. Jde také o výklenkovou kapli, která je vedená v Seznamu kulturních památek v okrese Písek. Kaple Nanebevzetí Panny Marie se nachází u komunikace z obce ve směru na Kožlí.\n\nZděná boží muka zasvěcená svatému Divišovi jsou u komunikace z Orlíka na Probulov. Ve výklenku je nápis: „S radostí vzhůru se sv. Divišem“. Tato boží muka jsou také vedená v Seznamu kulturních památek v okrese Písek.\n\nZděná čtverhranná boží muka jsou poblíž křižovatky na Orlík – Lety – Kožlí.\n\nSocha svatého Prokopa se nalézá před budovou fary a kostelem svatého Prokopa na náměstí. Socha je vedená v Seznamu kulturních památek v okrese Písek.\n\nProti budově fary se v parčíku nachází pomník padlého Jana Ramajzla. Pomník byl na toto místo přesunutý ze zatopené vesnice Žďákov.\n\nPomník padlým spoluobčanům v první světové válce se nachází na místním hřbitově. Veliký kamenný památník tvoří dominantu místního hřbitova.\n\nVedle drobné sakrální stavby božích muk zasvěcených svatému Divišovi, která jsou u komunikace z Orlíka na Probulov, se nachází pomník padlým v druhé světové válce.\n\nV seznamu kulturních památek v okrese Písek je vedená usedlost čp. 21, která se nachází na náměstí.\n\nOcelový most na silnici Plzeň-Tábor je jeden z nejdelších jednoobloukových mostů v Evropě. Výška středu mostu nad orlickým jezerem je přibližně 50 m, délka mostu je 541 m. Roku 2016 byl znovu uveden po rekonstrukci do provozu pro automobily.\n\nObec Orlík nad Vltavou se skládá ze dvou částí, které leží v katastrálním území \"Orlík nad Vltavou\":\n\n"}
{"id": "66123", "url": "https://cs.wikipedia.org/wiki?curid=66123", "title": "Olešná", "text": "Olešná\n\nNázev Olešná má více obcí: \n\n… nebo částí obcí:\n\n… nebo osad:\n\nSlovo Olešná se objevuje také v názvu obce:\n\n… nebo částí obcí:\n\nOlešná může být také název vodního toku či díla:\n\n\n"}
{"id": "66125", "url": "https://cs.wikipedia.org/wiki?curid=66125", "title": "Metro ve Washingtonu", "text": "Metro ve Washingtonu\n\nHlavní město USA Washington, D.C. a okolní města ve státech Virginia a Maryland jsou spolu propojena sítí podzemní dráhy, čítající 5 linek. Provozuje jej společnost Washington Metropolitan Area Transit Authority (WMATA). Jedná se od druhé nejvytíženější metro v USA po metru v New Yorku.\n\nBěhem 60. let 20. století vznikl projekt vybudování rozsáhlé sítě magistrál, vedoucích hlavním městem. Ten však určitá část veřejnosti odmítala, kritikové, jako například Harland Bartholomew, poukazovali na nízkou hustotu osídlení v oblasti, kde by byl nový systém budován. Jako kompromisní řešení byl tedy vybudován dálniční okruh Capital Beltway kolem celého distriktu Columbia. Peníze, předem již vyhrazené na nové čtyřproudé silniční komunikace, byly naopak nově určeny na budování podzemní dráhy.\n\nRealizace washingtonského metra započala v roce 1967, kdy byl založen dnešní dopravce. Jeho úkolem bylo tehdy naplánovat systém budoucího metra a později jej postavit; roku 1968 předložil návrh etapizované výstavby 158 km dlouhé sítě.\n\n9. prosince 1969 se začal stavět první úsek dlouhý 7,4 km s pěti stanicemi a o dalších sedm let později, roku 1976 byl otevřen pro veřejnost. Jednalo se o červenou linku; později přibyla i modrá, zelená, oranžová a žlutá. Na svoji dobu byl systém velmi moderní, náklady na jeho výstavbu se však vyšplhaly až na enormních 9,3 miliardy USD. V roce 2001 překročila délka sítě 100 mil (165 km). I přesto však rozvoj podzemní dráhy ukončen nebyl; plánuje se realizace již páté (stříbrné) linky. 9. června 2004 při státním pohřbu prezidenta Ronalda Regana metro využilo nejvíce lidí za den v historii – 850 636.\n\n22. června 2009 došlo mezi stanicemi Fort Totten a Takoma, kde trať vede nad zemí, ke srážce dvou souprav. Při havárii zemřelo 9 lidí a 70 jich bylo zraněno. Příčinou bylo selhání zabezpečovacího zařízení, konkrétně kolejových obvodů, s pomocí kterých se zjišťuje obsazenost koleje.\n\nSystém washingtonského metra se liší od toho, co je v ostatních amerických městech již celá léta v provozu. Při stavbě všech úseků byla dodržena určitá hierarchie, díky čemuž má celá síť jednotnou identitu. Stanice jsou většinou podpovrchové jednolodní, s ostrovními nástupišti a s kazetovými stropy. Veškeré osvětlení stanice směřuje nahoru na strop. Stanice navrhoval architekt Harry Weese.\n\nVozový park sítě se skládá z 952 vozů, v provozu je několik typů. Nejstarší vozy jsou americké, modernější italské a španělské výroby. Mnoho vozů dnes prochází modernizací.\n\nNa kraji nástupiště každé stanice jsou umístěna blikající světla, která svítí pouze v okamžiku, kdy vlak přijíždí do stanice. Přesto, že jsou praktická a zvyšují bezpečnost, návštěvníkům města může jejich efekt připadat teatrální.\n\n\n\"David Bennet: metro - příběh podzemní dráhy\"\n"}
{"id": "66128", "url": "https://cs.wikipedia.org/wiki?curid=66128", "title": "Putim", "text": "Putim\n\nPutim je obec v jižních Čechách na pravém břehu řeky Blanice asi 6 km od města Písku. Žije v ní obyvatel Ve vesnici se nachází raně gotický kostel svatého Vavřince, pozdně gotická fara, Podkostelní rybník známý svými výlovy ryb. Putimí vede železnice a je zde železniční nádraží vybudované v roce 1875. Vesnice se proslavila v literatuře – v Putimi se odehrává část příběhu vojáka Švejka z románu českého spisovatele Jaroslava Haška. Dále se v obci odehrává děj románu Jan Cimbura od Jindřicha Šimona Baara.\n\nPodle Augusta Sedláčka je Putim nejstarší sídlo v okolí, které je údajně staršího data než město Písek. Prvním písemným pramenem dokládající existenci Putimi je listina z roku 1205, na základě archeologického průzkumu provedeného na tamní faře v letech 1996–1998 lze však usuzovat na osídlení mnohem starší. Bylo zde doloženo osídlení keltské (2. století před naším letopočtem), římské (první století), dále staroslovanské z osmého století a od jedenáctého století pak již nepřetržité důkazy života. Řád benediktinů založil v Putimi farní kostel, následně i vesnici a posléze vznikl v Putimi dvorec. Písek vlastnil tuto největší obec v okolí od husitských válek až do roku 1848, kromě zhruba sedmdesáti let v šestnáctém století.\n\nPutim byla vyhlášena vesnickou památkovou zónou roku 1995.\n\nPověst se vztahuje ke kapli svaté Anny. Pravost pověsti, která se vztahuje k této kapli, potvrzuje záznam v místní kronice. Dcera místního sedláka Hály měla známost s nápadníkem, který se rodině nelíbil. Rozepře se týkaly víry, každý vyznával jinou. Oba se tajně scházeli v místech současné kaple. Rodiče je tajně sledovali, oni se před nimi ukrývali. Nakonec byly oddavky a dcera Anna nechala na místě jejich tajných schůzek postavit dřevěnou kapli, která nesla jméno světice Anny. Na kapli byl tento nápis: Svatá Anno, naše ochrano, oroduj za nás. O kapli a její okolí se oba rody pečlivě staraly.\n\n"}
{"id": "66130", "url": "https://cs.wikipedia.org/wiki?curid=66130", "title": "Urban Trad", "text": "Urban Trad\n\nUrban Trad je belgická folková kapela, jejíž projev je směsí moderně pojatých keltských rytmů a rocku. V roce 2000 ji založil Yves Barbieux a od té doby neustále roste její popularita jak v Belgii, tak i mimo ni. V Lotyšsku, roku 2003, kapela obsadila v soutěži Eurovize 2. místo (pouze 2 body za tureckou Sertab Erener) s písní „\"Sanomi\"“, zpívanou imaginárním jazykem. \nPo vydání alba „\"Kerua\"“ odešeli ze skupiny Dider Laloy a Marie-Sophie Talbot, naopak sestavu obohatila charismatická harmonikářka Sophie Cavez.\n\n\n\n"}
{"id": "66141", "url": "https://cs.wikipedia.org/wiki?curid=66141", "title": "Deadlock", "text": "Deadlock\n\nDeadlock (česky také uváznutí, vzájemné čekání) je odborný výraz pro situaci, kdy úspěšné dokončení první akce je podmíněno předchozím dokončením druhé akce, přičemž druhá akce může být dokončena až po dokončení první akce. Vzniká paradox, často označovaný jako ‚Co bylo dříve? Slepice nebo vejce?‘. V reálném životě se uváznutí řeší např. couváním (v dopravě).\n\nV počítači se jedná o zablokování procesů (případně vláken) způsobené křížovým čekáním na synchronizačních primitivech. K uváznutí dochází v důsledku chyby programu nebo není uváznutí v programu úmyslně řešeno, protože řešení by bylo příliš náročné. Pokud v takovém případě dojde k uváznutí, je nutný zásah uživatele, který může násilně ukončit jeden z procesů nebo v případě práce s databází může jednu transakci zrušit (příkazem rollback).\n\nPři práci s databázemi procesy A a B provádějí složitější operace nad tabulkami X a Y. Kvůli vyloučení souběhu jsou tabulky během transakce uzamčeny. Proces A bude aktualizovat tabulku X, a proto si ji zamkne. Proces B bude aktualizovat tabulku Y a proto si ji také zamkne. Proces A čeká se zamčenou tabulkou X na uvolnění zámku na tabulce Y, aby mohl operaci dokončit. Zároveň proces B čeká na uvolnění zámku na tabulce X, aby mohl dokončit svoji operaci. Oba procesy uvíznou v nekonečném čekání (první čeká na dokončení operace druhého, která nemůže proběhnout, protože se čeká na dokončení operace prvního).\n\nK uváznutí dojde jen při splnění všech následujících podmínek, které se označují jako \"Coffmanovy podmínky\" (protože je v článku z roku 1971 poprvé popsal Edward G. Coffman, Jr.):\n\n\nOdstranění deadlocku napadením jedné z Coffmanových podmínek je naprosto spolehlivé, ale obvykle obtížné a někdy nemožné.\n\nBankéřův algoritmus se používá hlavně u prostředků, kterých se přiděluje určité množství (jednotky s výměnnými médii, jako jsou magnetopáskové jednotky, diskové jednotky u sálových počítačů, paměť, odkládací prostor). Bankéř (operační systém) má klienty (procesy) a těm slíbil jistou výšku úvěru (maximální množství prostředků). Bankéř ví, že ne všichni klienti potřebují plnou výši úvěru najednou. Klienti občas navštíví banku a žádají postupně o prostředky až do maximální výše úvěru. Klient v konečném čase obchod dokončí a bance vypůjčené prostředky vrátí. Bankéř peníze půjčí pouze tehdy, zůstane-li banka v bezpečném stavu. To znamená, že existuje cesta, jak v každém okamžiku přidělit alespoň jednomu z klientů předem uvedené maximální množství prostředků, a poté, co všechny své prostředky vrátí, postupně uspokojovat další klienty.\nObecně je předvídání deadlocku nemožné (je ekvivalentní s problémem zastavení) – nemůžeme zjistit, na jaký prostředek bude proces čekat, ani jestli ho proces, který ho zrovna drží, bude ochoten včas uvolnit. Pokud se ovšem omezíme na detekci uváznutí mezi procesy čekajícími na určité typy událostí – např. operační systém sleduje alokované prostředky – jedná se o algoritmus hledání cyklu v grafu.\n\nDeadlock může být distribuovaný, tedy obsahovat proces čekající na událost nebo prostředek na jiném počítači. Detekce distribuovaného deadlocku je ještě složitější než detekce deadlocku na jednom počítači.\n\n"}
{"id": "66146", "url": "https://cs.wikipedia.org/wiki?curid=66146", "title": "Archiv", "text": "Archiv\n\nArchiv (z řeckého výrazu αρχείο(ν), \"archeío(n)\" původně označující vládní, nebo úřední budovu) je instituce určená k uchovávání, ochraňování, evidování a zpřístupňování historicky cenných písemných pramenů, vzniklých v rámci činnosti státních, městských a obecních orgánů či jiných právnických a fyzických osob – archiválií. Další možné užití termínu archiv je pak přímo pro budovu (depozitář), kde se dané archiválie shromažďují, případně pro soubor archiválii, tj. archivní fond nebo archivní sbírku.\n\nArchivy jsou běžně regulovány státem, spadají obvykle pod rezort kultury (např. Německo) nebo vnitra (např. Česko) a jejich činnost je upravena archivním zákonem. Archivy se dělí na archivy veřejné a soukromé, veřejné jsou zakládány státem nebo územní samosprávou a soukromé může založit jakákoliv právnická či fyzická osoba po splnění některých náležitostí.\n\nVěda a obor lidské činnosti zabývající se archivy se nazývá archivnictví, člověk, který pracuje nebo spravuje archiv, je archivář.\n\nSoustavu archivů v České republice tvoří\n\nMimo soustavu stojí archivy (přísně z pohledu zákona se o archviy nejedná), které nemají oficiální rozeznání (akreditaci) od ministerstva vnitra, přesto splňují některé z definic archivu. Jendak se může jednat o instituce spravující archiválie podle zákona, které však nejsou archivy a ani je nezřizují (např. nesmírně důležitý fond Janáčkovi Leoš a Zdeňka, tj. tzv. archiv Leoše Janáčka je pojat do Národního archivního dědictví, ovšem spravuje ho Moravském zemském muzeu). Dále např. funguje Archiv Národního divadla a je významným českým teatrologickým archivem, ovšem nesplňuje podmínky akreditace a stojí mimo soustavu archivů.\n\nKonvenční zkratky pro označení archivů:\n\nZkratky užívané pro označení některých archivních fondů:\n\nMezi české archivní časopisy patří zejména \"Archivní časopis\" vydávaný Ministerstvem vnitra, \"Sborník archivních prací\" a \"Archivní zprávy\" vydávaný Akademií věd ČR. Z dnes již neexistujících to byl \"Sborník archivu ministerstva vnitra\" (do roku 1940) a na něho navazující \"Sborník archivních prací Ústředního archivu Ministerstva vnitra\" (do roku 1954). Na Slovensku vychází časopis \"Slovenská archivistika\".\n\nZe světových to jsou německý \"Archivalische Zeitschrift\" a \"Archivar\", dále nizozemský \"Nederlands Archievenblad\" a francouzský \"Revue internationale des archives, des bibliothèques et des musées\".\n\nPro usnadnění orientace v rozsáhlých archivech slouží archivní pomůcky:\n\n\n\n"}
{"id": "66148", "url": "https://cs.wikipedia.org/wiki?curid=66148", "title": "Kim Stanley Robinson", "text": "Kim Stanley Robinson\n\nKim Stanley Robinson (* 23. března 1952, Waukegan, USA) je americký spisovatel sci-fi, který není v Česku příliš znám. Nositel mnoha cen, například Nebula, Ceny Hugo a World Fantasy Award. Mnoho jeho prací má ekologický, kulturní a sociální podtext, hrdiny jsou často vědci. I když se narodil v Waukeganu, brzy po narození se jeho rodina přestěhovala do Kalifornie, kde strávil začátek svého života. Oženil se s \"Lisou Howlandovou Nowellovou\" a má dva syny. V roce 1982 obdržel za svou disertační práci zabývající se dílem spisovatele sci-fi Philipa K. Dicka titul Ph.D.\n\n\n\n\n\nAutorovy povídky vycházejí v českých časopisech Ikarie a XB-1.\n"}
{"id": "66149", "url": "https://cs.wikipedia.org/wiki?curid=66149", "title": "Kyselina olejová", "text": "Kyselina olejová\n\nKyselina olejová je karboxylová kyselina patřící do skupiny mastných kyselin. Její funkční vzorec je CHCOOH, racionální vzorec CH(CH)CH=CH(CH)COOH. Je to vyšší mononenasycená (ve své molekule obsahuje násobnou vazbu) mastná kyselina obsažená v různých živočišných a rostlinných tucích. Její soli a estery se nazývají oleáty.\n\nVzhledem to je bledě žlutá až hnědá kapalina charakteristického zápachu. Je nerozpustná ve vodě. Tato kyselina tvoří 55-80 % olivového, 15-20 % hroznového a 14 % makového oleje.\n"}
{"id": "66150", "url": "https://cs.wikipedia.org/wiki?curid=66150", "title": "Vlákno", "text": "Vlákno\n\nVlákno může být:\n\n\n"}
{"id": "66151", "url": "https://cs.wikipedia.org/wiki?curid=66151", "title": "Populismus", "text": "Populismus\n\nPopulismus v politice (z latinského výrazu \"populus\" – lid) je politický přístup spočívající ve snaze oslovit běžného člověka, který se domnívá, že vládnoucí skupiny nehájí či přehlíží jeho zájmy. Populismus využívá dva základní termíny - lid a elitu. Pomocí těchto označení dělí společnost na dvě stejnorodé části. Lid je charakterizován jako zcela dobrý a politika by měla být vyjádřením jeho obecné vůle. Elita je naopak inherentně zlá a zkorumpovaná. Elita sleduje jen své vlastní zájmy, nenaslouchá lidu a naopak jej připravuje o jeho práva. Pojem lid má v sobě zahrnovat obyčejné lidi, elita na druhou stranu představuje dosud vládnoucí vrstvu, kterou se populisté snaží zdiskreditovat, svrhnout a nastoupit na její místo, ale podle svého názoru v lepší podobě a na rozdíl od elity naslouchající lidu a jeho vůli. Přestože lid i elita mají stejné zájmy a hodnoty, liší se ve svých morálních zásadách. Lid i elita tak stojí proti sobě.\n\nMezi první zaznamenaná populistická hnutí patří starořímská skupina populárů, kteří se stavěli na stranu plebejců proti patricijům. Mezi jejich nejznámější představitele patří bratři Tiberius Gracchus a Gaius Gracchus, Gaius Marius, Julius Caesar nebo první římský císař Gaius Octavius.\n\nTermíny populistický či populista se v češtině používá také v pejorativním významu, ve kterém se termínem populista míní člověk prosazující rychlá a líbivá, ale těžko uskutečnitelná a často až škodlivá řešení na složité socio-ekonomické problémy.\n\nPopulismus není dosud zcela jasně definovaný. Existuje několik způsobů, jak je možné k němu přistupovat. Populismus může být vnímán jako ideologie. Pro úplné naplnění definice ideologie mu ale chybí určitý celkový pohled na společnost. Proto je populismus lépe představován pojmem thin ideology (thin-centered ideology) = “úzká” ideologie, která představuje jen soubor idejí a soustředí se jen na určité prvky politiky i společnosti (nezabývá se například nejlepším politickým systémem nebo ekonomickým modelem). Díky této neujasněnosti tak může populismus ve smyslu ideologie nabývat mnoha podob. Využívá k tomu i konceptů klasických “plných” ideologií a vytváří tak několik typů populismu. Dále může být na populismus nahlíženo také jako na politický styl či strategii a jako na způsob politické komunikace. \n\nPopulistické strany jsou dnes definovány tak, že svým programem a projevy svých politiků využívají populistické prvky. Tyto prvky blíže určil politolog Francisco Panizza. Ten určil tzv. analytické jádro populismu, které bylo přijato odbornou obcí. Toto populistické jádro má tři charakteristiky:\n\n\nPopulisté tedy chápou lid jako jeden celek, který odmítají dále štěpit (např. podle náboženství). Častými jsou výrazy jako „lid“, „občané“ nebo „obyčejní lidé“. Zároveň je základní myšlenkou populismus anti-establishment. Lid staví do opozice k elitám, které jsou prezentovány jako nepřítel lidu, zvolené elity tak lid nereprezentují a jen sledují své vlastní zájmy. Populistické strany poté samy sebe stylizují do role nestranické, téměř nepolitické a neelitní organizace, která má za cíl odstranit vládnoucí elity a začít reprezentovat zájmy lidu. Populisté tak nekritizují demokracii jako takovou, ale pouze stávající vládnoucí elitu a stranický systém. I proto populistické strany často zdůrazňují a prosazují prvky přímé demokracie. Politická polarizace na populismus, pluralismus a elitismus se v posledních letech rozvíjí podobně. Mezi populismem a elitismem, jako u protikladů, panuje antagonie. Populismus také bývá nazýván anti-pluralismem.\n\nPolitickou komunikaci populismu lze rozdělit na dva hlavní proudy: \"thin\" a \"thick\". Toto rozdělení především závisí na použitých prvcích v rétorice řečníka. Jedná se o referenci k lidu, anti-elitářství a vylučování specifické sociální skupiny z celku. Jedním z dalších, ale ne nezbytných ukazatelů, může být charismatický vůdce či neustálý narativ o blížící se krizi. \n\n\nŘečník či politická strana využívá pouze oslovování lidu. Apeluje přímo na svrchovanost lidu. Často využívá slova jako: lid, veřejnost, občané, voliči, plátci daní, obyvatelé, populace. Populista může využívat národnostní, etnické nebo náboženské příslušnosti při oslovování lidu. Díky promlouvání k lidu, řečník ukazuje lidem, že se o ně zajímá, že je jedním z nich a ví, co si přejí. Populista tedy víceméně říká svým voličům: “Naslouchám vám, protože o vás mluvím.” \"Thin\" populismus je tedy velmi široký pojem, který ztrácí pejorativní i autoritářské označení. Je normálním a téměř nezbytným prostředkem politika, jež se snaží mobilizovat voličskou základnu. Někdy také označovaný za tzv. prázdný populismus (empty populism) nebo populismus mainstreamový.\n\nV populistických projevech se objevují i další prvky, nejen promlouvání k Lidu, ale i to je zde chápáno jako základní ukazatel. Anti-elitářství či obdobný pojem antisystémovost využívá tzv. vertikální diferenciace společnosti. Řečníkovi jde především o prohloubení pocitu odcizení mezi lidem a elitami. Pro „Lid“ jsou elity zobrazeny jako vnější nepřítel, který se vyskytuje kdesi vysoko nad normálním občanem. Dochází tak ke vzniku anti-elitářského populismu.\n\nDalším prostředkem je tzv. \"horizontální\" rozdělení společnosti. Jedná se o politiku vylučování. Populista se snaží o vyobrazení lidu jako homogenní skupiny, ale současně poukazuje na oddělené společnosti, které nesdíli “dobré” vlastnosti lidu. Na rozdíl od anti-elitářství se tedy jedná o vnitřního nepřítele. Tím pádem dochází k vyloučení určitého segmentu populace z Lidu. Stávají se hrozbou pro vnitřní integritu „Lidu“. Takto klasifikujeme populismus vyloučení. \n\nPosledním typem populismu je tzv. kompletní, ten propuje rétoriku populismu vyloučení i anti-elitářského populismu. \n\nZ nedávných studíí, které se zabývají tematikou populistické politické komunikace lze zmíňit studii „Start Spreading the News: A Comparative Experiment on the Effects of Populist Communication on Political Engagement in Sixteen European Countries“ (Experiment porovnávající efekty populistické komunikace na politickou angažovanost v šestnácti evropských zemích), která zkoumá efekty různých typů populismu na ochotu občanů se politicky angažovat.\n\nStudie naznačuje, že ‘thick populism’ má větší efekt na politickou angažovanost než ‘thin populism’, resp. pouhý apel k ‘Lidu’ nemá výrazný mobilizační potenciál, zatímco anti-elitářský a populismus vyloučení zvyšují ochotu občanů se politicky angažovat. \n\nDále tvrdí, že ani pravicový, ani levicový populismus (pravicový zaměřený proti migrantům, levicový zaměřený proti bohatším vrstvám společnosti) nemají větší mobilizační efekt než anti-elitářský populismus. \n\nStudie zároveň zkoumá, zda hraje roli v politické angažovanosti úroveň nezaměstnanosti a aktuální politická situace (úspěšnost pravicových a levicových politických stran). Úroveň nezaměstnanosti zvyšuje efekt pouze anti-elitářského populismu a naopak snižuje efekt anti-imigrantského populismu. Anti-imigrantský populismu má větší úspěch v zemích se silnou pravicovou populistickou stranou, anti-elitářský naopak v zemích se silnou levicovou populistickou stranou.\n\nKvůli nevymezenosti definice populismu existuje řada typologií.\n\nPolitologové Kevin Deegan-Krause a Tim Haughton popsali, že všechny politické strany využívají populistické prvky a jde jen o to v jaké míře. Politolog Cas Mudde popsaný přístup rozšiřuje, když tvrdí, že populismus je thin-centered ideologie, která se v praxi smíchává s ostatními klasickými ideologiemi. Populismus poté danou ideologii radikalizuje. Dále zjistil, že v praxi se populismus nabaluje na levicové ideologie v rozvojových zemích a naopak na pravicové ideologie v industriálně rozvinutých zemích.\n\nPolitolog Grigor Pop-Eleches v roce 2009 rozdělil stany na mainstreamové a neortodoxní. Mainstreamové jsou tradiční strany s umírněnou ideologií, neortodoxní strany buď upozadí klasickou ideologii ve prospěch svého lídra, nebo využívají extremistické rétoriky či prosazují radikální politiku. Mezi neortodoxní strany zařadil i strany populistické. O dalším dělení rozhodují ekonomické názory a etnonacionalistický apel strany. Populistické strany poté rozdělil na dva typy: 1) nacionalistické populistické strany a 2) nové/centristické populistické strany. První typ zdůrazňuje nacionální akcent, ale ten nemá extrémní charakter a tyto strany nabízí i další nenacionální témata. Druhý typ stran o sobě prohlašuje, že jsou neideologickými a antipolitickými formacemi. Typičtí jsou pro ně medializovaní lídři, kteří řídí stranu ve svůj prospěch. Tyto strany klasicky kritizují tradiční politické strany, které viní z korupce.\n\n\n\n\"T\"echnokratický populismus spojuje ideu odbornosti s populistickým politickým přístupem. V jeho středu stojí experti, s jejichž pomocí se snaží zapůsobit na lid vědeckostí a odborností a nabízí mu vedení státu jako firmy. To znamená, že nevrací lidu moc, ale naopak se lid již nemusí o politiku nijak zajímat, zabývat se jí a účastnit se občanského života, neboť nyní se jí věnují experti, kteří se o vše postarají za ně. Cílem technokratických populistů je vyvolat v lidu otupělost a netečnost vůči politice.\n\nPolitika je tak v podstatě odmítnuta a technokratický populismus se staví i proti stranickému systému a reprezentativní demokracii. Technokratický populismus se vymyká označení pravicový nebo levicový a místo toho nabízí určité apolitické řešení a zároveň nabízí východisko i pro střet mezi dobrem a zlem, který je vyřešen příchodem třetí strany - technokratického populismu.\n\nVětšina politologů má tendenci neklasifikovat populismus jakožto čistě negativní či pozitivní projev politické komunikace. Sám o sobě může populismus sloužit jednak jako hrozba pro demokracii i jako korektivní prostředek pro demokratickou politiku.\n\nK jeho pozitivním vlastnostem řadíme následující:\n\n-      Populismus může vyslyšet občany, kteří se cítí být opomíjeni současnou politickou elitou\n\n-      Populismus může rozšířit pozornost na záležitosti, které nejsou v běžném povědomí\n\n-      Populismus může zmobilizovat skupiny lidí, kteří se cítí být na kraji politického systému\n\n-      Populismus může zlepšit schopnost politického systému reagovat, tím že by jednotlivý političtí aktéři a politické strany více sladili svoji politiku s vůlí lidu\n\n-      Populismus podněcuje u úvahy o vlastním chování a elitářství, u těch co drží moc\n\nMezi jeho negativní vlastnosti řadíme:\n\n-      Populismus může ohrožovat práva menšin\n\n-      Populisté často využívají svůj získaný mandát k účelné erozi nezávislých institucí (např. soudy a nezávislá média), které jsou považovány za pilíře liberální demokracie\n\n-      Populismus může vést k tzv. politickému tribalismu, který brání občanskému diskurzu a odrazuje od politického kompromisu\n---- Mudde, Cas, and Cristóbal R. Kaltwasser. 2017. Populism: A Very Short Introduction. New York: Oxford University Press.\n\nPolitolog Cas Mudde v roce 2004 mezi populistické strany řadil:\n\nPolitologové Vlastimil Havlík a Aneta Pinková roku 2012 mezi populistické strany řadili:\n\n1) identitárně populistické politické strany:\n2) parciálně populistické politické strany:\n\nPolitolog Štěpán Drahokoupil řadí mezi populistické strany i nové české strany vzniklé po roce 2012 – ANO a Úsvit přímé demokracie Tomia Okamury. K tomuto názoru se kloní i agentura Reuters či německý deník Die Welt.\n\nDalší příklady:\n\n\n"}
{"id": "66152", "url": "https://cs.wikipedia.org/wiki?curid=66152", "title": "Oddenek", "text": "Oddenek\n\nOddenek \"(rhizoma)\" je zásobní část rostliny vzniklá přeměnou stonku – tzv. \"podzemní stonek\", často jako výběžek kořene u některých vytrvalých bylin. Rostlina v něm přezimuje. Pro využití se sbírá na jaře nebo na podzim, kdy jsou v něm stažené veškeré zásobní látky rostliny. Pokud se – např. při pletí – utrhne pouze nadzemní část rostliny bez oddenku, začne rostlina znovu růst.\n\nOddenek má například zázvor, přeslička nebo kapraď samec.\n\n"}
{"id": "66153", "url": "https://cs.wikipedia.org/wiki?curid=66153", "title": "Fronta (datová struktura)", "text": "Fronta (datová struktura)\n\nFronta je v programování abstraktní datový typ typu FIFO (z anglického \"First In, First Out\", česky První dovnitř, první ven). Fronta používaná v operačních systémech pro meziprocesovou komunikaci je také nazývána roura (angl. \"pipe\"). Opakem fronty FIFO je zásobník (LIFO).\n\n\nFronta zpráv je synchronizační primitivum. Skládá se z fronty, do které se ukládají zprávy, funkce pro odeslání zprávy (která může blokovat při zaplnění fronty) a funkce pro přijetí zprávy, která blokuje proces, pokud zpráva není přítomna. Fronta může být pojmenovaná nebo může patřit konkrétnímu programu (a nikdo jiný z ní nesmí zprávy číst).\n\nV praxi existuje obvykle i funkce zjišťující, zda je přítomna zpráva (bez čekání), ale pro funkci synchronizačního primitiva není potřebná.\n\nFrontu lze implementovat (nejen) pomocí paměťového pole, kruhového pole a jednosměrného spojového seznamu. V těchto implementacích je pro všechny operace asymptotická složitost operací konstantní - mimo výběru položky v paměťovém poli. V tomto případě je asymptotická složitost O(n). Je totiž nutné všechny předchozí prvky posunout o jednu pozici doleva.\n\n"}
{"id": "66155", "url": "https://cs.wikipedia.org/wiki?curid=66155", "title": "Semafor (synchronizace)", "text": "Semafor (synchronizace)\n\nSemafor je v informatice široce používané synchronizační primitivum, které obsahuje celočíselný čítač. Semafor se využívá zejména jako ochrana proti souběhu tím, že chrání přístup do kritické sekce, k čemuž používá dvojici operací V (\"up\") a P (\"down\"). Je tak zobecněním instrukce TSL, která používá proměnnou typu boolean. Semafory poprvé popsal nizozemský informatik Edsger Dijkstra v roce 1965.\n\nImplementace semaforu je založena na atomických operacích V (\"verhogen\", též označováno jako \"up\") a P (\"proberen\", též označováno jako \"down\"). Operace \"down\" otestuje stav čítače a v případě že je nulový, zahájí čekání. Je-li nenulový, je čítač snížen o jedničku a vstup do kritické sekce je povolen. Při výstupu z kritické sekce je vyvolána operace \"up\", která odblokuje vstup do kritické sekce pro další (čekající) proces. Čítač je možné si představit jako omezení počtu procesů, které mohou zároveň vstoupit do kritické sekce nebo například jako počitadlo volných prostředků. Tato implementace neodstraňuje problém aktivního čekání.\n\nV případě, že je při vyvolání operace \"down\" čítač nulový, je nutné volající proces zablokovat. Čekání je implementováno jako nekonečná smyčka (tzv. aktivní čekání), která může být přerušena pouze vnějším zásahem jiného procesu do počitadla pomocí volání operace \"up\". Neustálé testování stavu proměnné je možné nahradit pomocí fronty čekajících procesů. Proces je místo aktivního čekání (tj. neustálého kontrolování stavu proměnné) zařazen do fronty, ve které je uspán. Funkce \"up\" je rozšířena o průchod touto frontou, kdy je kromě zvýšení počitadla aktivován pouze proces, který je ve frontě první. Tento proces sníží počitadlo a vstoupí do kritické sekce. Ostatní procesy dále čekají v uspaném stavu.\n\nPříklad implementace v pseudokódu:\n\n"}
{"id": "66156", "url": "https://cs.wikipedia.org/wiki?curid=66156", "title": "Monitor (synchronizace)", "text": "Monitor (synchronizace)\n\nMonitor je synchronizační primitivum, které se používá pro řízení přístupu ke sdíleným prostředkům. Jeho zvláštností je, že jde o speciální konstrukci programovacího jazyka (musí ho tedy implementovat překladač), typicky implementovanou pomocí jiného synchronizačního primitiva. Výhodou monitoru oproti jiným primitivům je jeho vysokoúrovňovost – snadněji se používá a je bezpečnější. Při jeho použití je méně pravděpodobné, že programátor udělá chybu.\n\nMonitor se skládá z dat, ke kterým je potřeba řídit přístup, a množiny funkcí, které nad těmito daty operují.\n\nMonitor se podobá třídě z OOP. Odlišností je to, že překladač doplní monitor o zámek, díky němuž se dosáhne vzájemného vyloučení – v jednu chvíli může být uvnitř monitoru jen jeden proces.\n\nKdyž chce proces vstoupit do monitoru (tj. zavolat jeho funkci), musí nejdříve získat zámek. Pokud zámek v tu chvíli drží někdo jiný, tak se proces zablokuje a čeká, dokud se zámek neuvolní (tj. dokud jiný proces neopustí monitor nebo nezačne čekat na podmíněnou proměnnou).\n\nCelý proces zamykání je pro programátora transparentní. V programu se funkce monitoru volají stejně jako ostatní funkce. Kód, který provádí zamykání a odemykání, vygeneruje překladač.\n\nMonitor většinou splňuje dodatečné podmínky:\n\nPokud jsou tyto podmínky splněny, platí, že žádný proces nenajde data v nekonzistentním stavu, což je přesně důvod pro zavedení synchronizačního primitiva.\n\nJako jednoduchý příklad poslouží monitor pro bankovní účet:\n\nPokud by bankovní účet nebyl v monitoru, mohlo by dojít k souběhu (race condition): Řekněme, že na účtu je 200 Kč a dva procesy chtějí najednou každý vybrat 150 Kč. Bez synchronizace může dojít k tomu, že ověření zůstatku proběhne u obou procesů dříve, než jsou peníze odečteny. Každý proces tak vidí na účtu 200 Kč a povolí odečtení částky. Po skončení obou operací je ale účet v nekonzistentním stavu – obsahuje −100 Kč.\n\nDíky monitoru ale jeden proces získá zámek dřív a druhý proces zatím musí čekat. První proces ověří zůstatek, odečte 150 Kč a vyskočí z monitoru. Až poté se do monitoru dostane druhý proces, který ohlásí nedostatek zůstatku na účtu.\n\nObčas je potřeba, aby proces, který je právě v monitoru, počkal na nějakou událost. Monitor poskytuje tuto funkcionalitu pomocí tzv. \"podmíněných proměnných\".\n\nKdyž funkce monitoru potřebuje počkat na splnění podmínky, vyvolá operaci \"wait\" na podmíněné proměnné, která je s touto podmínkou svázána. Tato operace proces zablokuje, zámek držený tímto procesem je uvolněn a proces je odstraněn ze seznamu běžících procesů a čeká, dokud není podmínka splněna. Jiné procesy zatím mohou vstoupit do monitoru (zámek byl uvolněn). Pokud je jiným procesem podmínka splněna, může funkce monitoru „signalizovat“, tj. probudit čekající proces pomocí operace \"notify\".\n\n„Zajímavých událostí“ může být více, každá může být spojená s vlastní podmíněnou proměnnou. Operace \"notify\" budí jen ty procesy, které provedly \"wait\" na stejné proměnné.\n\nNásledující monitor používá podmíněné proměnné k implementaci komunikačního kanálu, který v jednom okamžiku obsahuje jen jedno číslo.\n\nV dřívějších implementacích signalizování způsobilo, že čekající proces se okamžitě rozběhl a získal zámek (signalizující proces se zablokoval, dokud se vzbuzený proces zámku zase nevzdal), čímž bylo zaručeno, že podmínka je stále ještě splněna. Implementace tohoto chování je komplikovaná a má velkou režii. Je také nekompatibilní s plánovači, které mohou proces kdykoliv přeplánovat. Z těchto důvodů existuje několik různých sémantik podmíněných proměnných, co se týče signalizování. Ve většině moderních implementací signalizace neblokuje signalizující proces, pouze způsobí, že proces čekající na podmíněnou proměnou bude čekat na získání zámku (prakticky je proces přeřazen z jedné fronty do druhé).\n\nTento přístup má dva vedlejší efekty. Signalizující proces nemusí před signalizací uvést monitor do konzistentního stavu, protože stále drží zámek. Na druhou stranu nelze zaručit, že důvod signalizace stále platí ve chvíli, kdy se probuzený proces rozběhne. Mezitím totiž mohl jiný proces podmínku opět zneplatnit. Čekání na podmínku tedy musí být nezbytně implementováno pomocí \"dvojí kontroly\" – podmínka se testuje před i po volání \"wait\" a pokud není splněna, opět se volá \"wait\". To se řeší použitím smyčky namísto jednoduchého podmíněného příkazu.\n\nVětšina implementací také poskytuje operaci \"notifyAll\", která probudí všechny procesy čekající na danou podmíněnou proměnnou.\n\nNavzdory svému názvu nenabývají podmíněné proměnné hodnot \"true\" a \"false\". Vlastně nemají žádnou přístupnou hodnotu. Bývají to fronty procesů, které čekají na splnění podmínky, ale tato fronta je zvenčí nepřístupná, jediné, co lze s podmíněnými proměnnými provést, je volat na nich operace \"wait\" a \"notify\". Samotná podmínka (např. zda sdílená datová struktura je plná/prázdná) musí být uchovávána v běžné proměnné.\n\nV některých objektově-orientovaných programovacích jazycích jsou monitory hlavním synchronizačním primitivem kvůli své vysokoúrovňovosti: objekty mohou být přímo svázány s monitory, každý objekt automaticky vlastní svůj unikátní monitor.\n\nV programovacím jazyku Java jsou monitory hlavním synchronizačním primitivem. Každý objekt má automaticky přiřazen svůj monitor. Metody (funkce), které patří do monitoru, jsou označeny pomocí klíčového slova codice_1. Do monitoru libovolného objektu však lze obalit libovolný blok kódu pomocí konstrukce codice_2 (ve skutečnosti je označení celé metody tímto klíčovým slovem jen syntaktická zkratka pro tuto konstrukci použitou na aktuální objekt – codice_3).\n\nJava nepodporuje (alespoň ne přímo v jazyce) podmíněné proměnné. Operace \"wait\", \"notify\" a \"notifyAll\" jsou implementovány jako metody třídy codice_4, která je společným předkem všech tříd. V podstatě tak každý objekt obsahuje právě jednu podmíněnou proměnnou, která udržuje seznam čekajících vláken.\n\nStejně jako zámek, který zajišťuje vzájemné vyloučení, je tato podmíněná proměnná pro programátora transparentní a nepřístupná.\n\nPůvodně byly monitory jediným v Javě dostupným synchronizačním primitivem (ostatní primitiva ale bylo možné simulovat). Ve verzi 1.5 byl do jazyka přidán balíček codice_5, který obsahuje i jiná synchronizační primitiva.\n\nImplementace příkladu s komunikačním kanálem uvedeného výše v programovacím jazyce Java:\n\nV prostředí .NET (a tedy např. programovací jazyk C#) se používá prakticky stejný princip: každý objekt má svůj monitor, obdobou klíčového slova codice_1 je v C# klíčové slovo codice_7. Navíc však .NET poskytuje i nízkoúrovňovější přístup k monitorům pomocí třídy codice_8 a jejích metod (např. codice_9 a codice_10), které dovolují o něco flexibilnější (ale „nebezpečnější“) řízení vzájemného vyloučení. Operace \"wait\", \"notify\" a \"notifyAll\" jsou v .NETu podporovány taktéž prostřednictvím metod třídy codice_8 (konkrétně codice_12, codice_13, codice_14).\n\n.NET již od počátku podporuje i další synchronizační primitiva a další nástroje pro synchronizaci a paralelní programování.\n\nJako první popsal a implementoval monitory dánsko-americký počítačový vědec Per Brinch Hansen, přičemž vycházel z myšlenek C. A. R. Hoara. Ten pak následně vyvinul teoretický rámec a dokázal jejich ekvivalenci se semafory.\n\n\n"}
{"id": "66158", "url": "https://cs.wikipedia.org/wiki?curid=66158", "title": "Atomicita", "text": "Atomicita\n\nAtomicita neboli nedělitelnost je důležitá vlastnost v programování. Znamená, že daná činnost (operace) se provede najednou, nemůže být přerušena něčím jiným a později dokončena.\n\nNa hardwarové úrovni je atomicita zajišťována nedělitelností strojových instrukcí. Strojové instrukce jsou obvykle atomické ve vztahu k procesoru, protože jejich vykonávání nelze přerušit – přijde-li v průběhu zpracování atomické instrukce externí signál (interrupt), je proveden až po dokončení instrukce. Výjimkou mohou být například instrukce, které obsahují vnitřní cyklus (instrukce pro práci s řetězci; na procesorech s instrukční sadou x86 se jedná o instrukce s prefixem REP). U moderních procesorů (s instrukční sadou x86 se jedná o procesory od Pentia výš) je zachování atomicity i jednoduchých instrukcí netriviální, protože ve skutečnosti provádí několik instrukcí najednou, mimo pořadí dané programem, a jejich atomicitu musí emulovat.\n\nU víceprocesorových systémů je zajištění atomicity instrukcí ještě komplikovanější; procesor musí obsahovat instrukce, které jsou atomické vzhledem k paměti – tedy pomocí zamknutí sběrnice a správným nastavením mezipamětí je zajištěno, že žádné jiné zařízení (především jiný procesor) nepřistoupí ke stejné adrese paměti dokud tato instrukce není dokončena. Pomocí takových instrukcí lze implementovat synchronizační primitiva, tedy zámky a semafory. Samozřejmě ne každou instrukci lze takto použít – musí to být instrukce, která paměť zároveň čte a modifikuje. Na architektuře x86 se jedná o xchg, cmpxchg8b s prefixem lock a bts s prefixem lock.\n\nAtomicitu diskových operací vybrané souborové systémy mohou garantovat různými způsoby. Například:\n\nNa úrovni programu se atomicita zajišťuje pomocí synchronizačních primitiv, přestože někdy je tento fakt skryt. Například pro bezpečnost je důležité, že funkce pro otevření souboru dokáže otestovat existenci souboru a vytvořit ho atomicky, tedy bez rizika že mezi testem a otevřením soubor vytvoří nebo smaže někdo jiný. Uvnitř operačního systému je tato vlastnost zajištěna pomocí zámku na příslušné položce adresáře.\n\nSkriptovací jazyky a jednodušší programovací jazyky většinou nemají k dispozici funkce na zasahování do delikátnějších částí chodu operačního systému nebo procesoru, tak si jejich autoři u citlivějších operací musejí pomoci nějak jinak. Vznikají tak různé ad hoc konstrukce, které co do funkčnosti emulují různé prostředky synchronizace, např. semafory nebo ve složitějších případech emulace transakcí pomocí logování prováděných operací pro jejich případné navrácení do původního v případě selhání. Při řešení atomicity manipulace v databázi lze v některých případech využít chybových návratových kódů. Atomicitu diskových operací (často je to zápis do souboru) lze řešit vytvářením dočasných souborů a jejich přejmenování/přesunutí do cílového souboru ve finále. Existují i pro to určené objektové třídy.\n\nPro databázi platí, že transakce by měla být atomická ve vztahu k ostatním transakcím. Tedy transakce A nastala buď před transakcí B, nebo po ní, ale nemohla probíhat současně. Přesněji, ve skutečnosti současně probíhala, ale synchronizace provedená databázovým serverem zajišťuje, že databáze bude vypadat jako kdyby všechny transakce proběhly popořadě. Pokud to nebude možné (dojde k deadlocku), provede ROLLBACK některé transakce a zkusí ji provést znovu na novém stavu databáze.\n\nAtomicita transakce zároveň znamená, že pokud transakce selže, selže jako celek, tedy všechny zápisy které provedla budou při rollbacku vráceny a žádná jiná transakce žádný z těchto zápisů neuvidí.\n\n\n"}
{"id": "66160", "url": "https://cs.wikipedia.org/wiki?curid=66160", "title": "Knihovna (instituce)", "text": "Knihovna (instituce)\n\nKnihovna (řidčeji též \"bibliotéka\" nebo moderně jako \"mediatéka\") je instituce sloužící primárně ke zpřístupnění knihovních jednotek (tj. jakýchkoli samostatně evidovaných jednotek, nejen knih) veřejnosti.\n\nPočátky knihoven lze vysledovat už ve starověku. Za první knihovny lze považovat archívy, úložiště tehdejších písemností. Nejstarší nálezy jsou z oblastí chrámů ve starém Sumeru, kde byly uloženy hliněné destičky s klínovým písmem. Mezi nejznámější starověké knihovny patří knihovna v Alexandrii, založená na sklonku antiky ve 4. století. Ve středověku knihovnickou funkci nejdříve převzaly křesťanské kláštery.\n\nPrvní klášterní knihovna na území českých zemí vznikla v břevnovském klášteře na konci 10. století., od 12. století byla proslulá Knihovna Metropolitní kapituly pražské V období vrcholného středověku vznikají v klášterech skriptoria, písařské dílny sloužící k rozmnožování literárních děl. V roce 1348 v souvislosti se vznikem Univerzity Karlovy je založena též první světská knihovna v českých zemích. Je pravděpodobné, že svou knihovnu měly různé univerzitní koleje. Brzy je následovaly knihovny městském a farní, jako první je doložen \"Librář obecní\", městská knihovna se sídlem na Staroměstské radnici v Praze. Knihy byly, zejména ve středověku, v knihovnách řazeny pomocí pultovního systému, drahocenné knihy ve zvláštním regálu či výklenku přivázané řetězem za dřevěnou knižní desku k polici.\n\nPo vynálezu knihtisku dochází na přelomu 15. a 16. století k rozšíření privátních světských knihoven, patřících šlechtickým či měšťanským rodinám nebo jednotlivcům z řad humanistů (např. Bohuslav Hasištejnský z Lobkovic. Na konci 18. století nastává období rušení významného množství klášterů a jejich knihoven, místo toho vznikají knihovny veřejné, v období národního obrození také knihovny muzejní (Knihovna Národního muzea v Praze brzy po roce 1818) a čtenářské spolky (např. Čtenářsko-pěvecký spolek Rastislav v Blansku).\n\nModerní knihovny přitom svému návštěvníkovi (čtenáři) neposkytují pouze služby spojené s knihami či periodiky (novinami a časopisy neboli seriály), ale nabízejí také další datové nosiče (MC kazety, CD disky, nejnověji i čtečky elektronických knih) a přístup na internet, někdy včetně přístupu do některých placených databází (např. Městská knihovna v Praze, MKP). Tatáž knihovna (MKP) disponuje i mobilními pobočkami (bibliobusy). Na ulici stojící volně přístupné knihovničky se někdy označují jako \"knihobudky\" (na ulici stojící skříně s knihami, ptačí budka-like skříňky, na nádraží v rámci projektu Kniha do vlaku, nebo bývalé telefonní budky), v současnosti (říjen 2018) je jich v Praze okolo patnácti v rámci projektu \"KnihoBudka\" a další nezávisle na tomto projektu, další jsou např. v Kaplici a Chrášťanech v jižních Čechách. Knihovny mohou být umístěny v různých netradičních prostorech, jako např. v ochozu bývalé bankovní dvorany (MFF UK v Praze na Malé Straně), bývalé zbrojnici (UP Olomouc), synagoze (Uherské Hradiště) nebo kině (Knihovna Kroměřížska). Moderní (novodobé) knihovny už většinou neslouží pouze jako půjčovny knih, ale jako zprostředkovatelské instituce médií a děl různého druhu a typu, pro jejich označování (ať už instituce jako celku nebo jejich dílčích částí) se proto kromě termínu knihovna užívá také dalších termínů s širším či užším významem jako např. mediatéka (zprostředkovává obrazové, zvukové a audiovizuální dokumenty), artotéka (zprostředkovává díla výtvarného umění), fonotéka (zprostředkovává zvukové dokumenty), lekotéka (zprostředkovává hry a hračky) aj.\n\nSystém knihoven se v České republice řídí podle knihovního zákona č. 257/2001 Sb., který nahradil dřívější knihovní zákon z roku 1959. Skenováním a zpřístupňováním knih, u nichž už vypršela autorskoprávní ochrana, na internetu, se knihovny zabývají v rámci projektu Kramerius. Vyhledávání a orientaci v knihovnách usnadňuje \"knihovní katalog\", který může mít formu jmennou, předmětovou, systematickou, digitalizovanou či digitální. \"Veřejné knihovnické a informační služby\" (VKIS) je standard vymezený metodickým pokynem Ministerstva kultury, který určuje, které veřejné knihovnické a informační služby mají být poskytovány knihovnami zřizovanými nebo provozovanými obcemi a kraji na území České republiky. K 1. červnu 2016 se v České republice nacházelo 6 104 knihoven.\n\n\n\n\nJedna knihovna může být zařazena ve více kategoriích (například Městská knihovna v Praze je jak knihovnou krajskou, tak knihovnou základní).\n\n\n\n"}
{"id": "66161", "url": "https://cs.wikipedia.org/wiki?curid=66161", "title": "Damietta", "text": "Damietta\n\nDamietta, nebo také Dimját, (arabsky: مدينة دمياط, medīnat dimyāt) je přístavem v Egyptě, leží na pobřeží Středozemního moře. Je hlavním městem guvernorátu Dimját. V samotném městě žije 71 429 obyvatel (2005) a v celé aglomeraci více než 1 milion obyvatel.\n\nMěsto Damietta je dnes velmi staré. Existovalo už v období starověku, kdy bylo známo pod jménem Tamiat. Jeho význam poklesl v hélenistickém období poté, kdy byl vybudován nový a větší přístav na pobřeží Středozemního moře, Alexandrie.\n\nMěsto mělo velký význam ve 12. a 13. století v období křížových výprav. V roce 1169 zde přistálo loďstvo Jeruzalémského království podporované byzantským císařem a následně zaútočilo na tento přístav. Nakonec ale bylo poraženo Saladinem. Během páté křížové výpravy se věřilo, že Damietta je strategickým bodem, věřilo se totiž, že Damietta je klíčem k Nilu, tím pádem možností obsadit celý Egypt a že z Egypta se potom dá ovládnout celá Palestina a Jeruzalém. V roce 1219 byl přístav opravdu obléhán a dobyt křižáky. Ti byli ale v roce 1221 poraženi před Káhirou a následně vypuzeni z celého Egypta.\n\nDamietta se zároveň stala v podstatě jediným úspěchem křižáků během sedmé křížové výpravy, když ji v roce 1249 se svým loďstvem napadl a rychle obsadil francouzský král Ludvík IX. Svatý. Avšak brzy byl poražen a město se vrátilo do rukou muslimů.\n\nKvůli velkému významu pro křižáky během křížových výprav Bajbars, mamelucký sultán, rozbořil město a znovu je vybudoval se silnějším opevněním pár kilometrů od Nilu. V současnosti je Damietta opět s tímto veletokem spojena kanálem, to jí vrátilo status významného přístavu.\n"}
{"id": "66166", "url": "https://cs.wikipedia.org/wiki?curid=66166", "title": "Addison Road-Seat Pleasant (stanice metra ve Washingtonu)", "text": "Addison Road-Seat Pleasant (stanice metra ve Washingtonu)\n\nAddison Road-Seat Pleasant (dříve Addison Road) je stanice washingtonského metra.\n\nStanice se nachází na modré lince, v rezidenční oblasti Seat Pleasant ve státu Maryland, nedaleko od hlavního města. Dnes je třetí stanicí od západního konce, ale do roku 2004 měla charakter konečné. Byla otevřena 22. listopadu 1980. Je povrchová s ostrovním nástupištěm.\n"}
{"id": "66169", "url": "https://cs.wikipedia.org/wiki?curid=66169", "title": "Krkonošský národní park", "text": "Krkonošský národní park\n\nKrkonošský národní park, též KRNAP, je chráněné území nalézající se na geomorfologickém celku Krkonoše v severní části České republiky. Z velké části leží na severozápadu okresu Trutnov, ale zasahuje také do okresu Semily a Jablonec nad Nisou. Severní hranice parku je vedena po státní hranici, která ho současně odděluje od polského Krkonošského národního parku (). Hranice ochranného pásma dále pokračuje od Žacléře a pak po ose silnice I/14 k Mladým Bukům, Rudníku, Vrchlabí, Jilemnici, Vysokému nad Jizerou a ke Kořenovu.\n\nVývoj loga\n\nKrkonošský národní park byl vyhlášen 17. května 1963 vládním nařízením č. 41/1963, čtyři roky po polském Krkonošském národním parku (Karkonoski Park Narodowy), který byl založen 16. ledna 1959. Roku 1986 byl národní park rozšířen o ochranné pásmo nařízením vlády č. 58/1986 Sb. Nařízením vlády č. 164/1991 Sb. byl znovu vyhlášen statut Krkonošského národního parku: „\"Posláním národního parku je uchování a zlepšení jeho přírodního prostředí, zejména ochrana či obnova samořídících funkcí přírodních systémů, přísná ochrana volně žijících živočichů a planě rostoucích rostlin, zachování typického vzhledu krajiny, naplňování vědeckých a výchovných cílů, jakož i využití území národního parku k ekologicky únosné turistice a rekreaci nezhoršující životní prostředí.\"“ Posledním legislativním znovuvyhlášením Krkonošského národního parku byl zákon č. 123/2017 Sb., kterým se mění zákon č. 114/1992 Sb., o ochraně přírody a krajiny (KRNAP se vyhlašuje § 15b).\n\nSoučasně s tím bylo rozhodnuto o rozdělení parku do tří zón – přísná přírodní, řízená přírodní a okrajová. V první zóně národního parku platí zákaz vstupu mimo značené cesty. Ve druhé a třetí zóně se mohou návštěvníci pohybovat pěšky volně i po loukách a lesích (V lesích však platí zákaz pohybu na lyžích mimo cesty podle lesního zákona.). Původní území národního parku bylo v roce 1991 zmenšeno z 385 km na současných 363,27 km. Hranice KRNAP se posunuly více do hor a z KRNAP byla vyjmuta zastavěná území většiny obcí, která byla přeřazena do ochranného pásma, v němž je ochrana na podobné úrovni jako v chráněné krajinné oblasti. Roku 1992 byly oba národní parky na české i polské straně společně zařazeny do sítě biosférických rezervací UNESCO. Na území KRNAP se nacházejí rašeliniště, zařazená do seznamu světově významných mokřadů podle Ramsarské úmluvy. KRNAP i jeho polský protějšek, Krkonošský národní park (Karkonoski Park Narodowy), jsou certifikovaným \"přeshraničním parkem\" v programu celoevropské asociace Federace EUROPARC. Správa KRNAP je rovněž členem Mezinárodního svazu ochrany přírody a další mezinárodní organizace EuroSite.\n\nPéči o park a administrativní zajištění činností obstarává Správa Krkonošského národního parku sídlící ve Vrchlabí.\n\nPříroda Krkonoš je velmi rozmanitá – geologické podloží, jeho dynamický vývoj v minulosti, ovlivnění chladným klimatem a následné oteplení mělo za následek vznik rozmanitých biotopů a zachování pro naši přírodu vzácných druhů jak rostlin, tak živočichů. Vyskytuje se zde asi 300 druhů obratlovců a přes 1200 druhů cévnatých rostlin a několikanásobně více výtrusných rostlin (jako mechy, hlenky, kapradiny, lišejníky). V krkonošské přírodě se vyskytuje několik endemitů.\n\nKrkonošský národní park leží převážně v geomorfologickém celku Krkonoše v Krkonošsko-jesenické soustavě. Nejvyšším bodem parku (a zároveň i České republiky) je Sněžka s 1603 metry nad mořem. Dělí se na Vrchlabskou vrchovinu a Krkonošské rozsochy na jihu, a Krkonošské hřbety při severní hranici. Jsou zde patrny vlivy posledního zalednění – kary, nivační kary, morény, tory, kamenná moře a další relikty. Ve východní části parku v okolí Albeřic se vyskytují také krasové jevy – Albeřické lomy.\n\nGeologické podloží krkonošské oblasti je velmi pestré, většina území spadá do oblasti tzv. krkonošsko-jizerského krystalinika, jehož významná část krkonošsko-jizerský pluton, který je taky tvořený granitoidy, zasahuje na území národního parku. Tvoří hlavní hřbet od Mrtvého vrchu (1060 m) až k západnímu úpatí Sněžky (1603 ). V kontaktním dvoře, který se táhne od Hvězdy (959 m), přes Čertovu horu (1210 m) ke Svorové hoře (1411 m), jsou šedé svory až fylity. Východní část je pak tvořena krkonošskými rulami a fylity, západní část je tvořena fylity ponikelské skupiny. Okrajově do oblasti Krkonošského národního parku zasahuje podkrkonošská pánev, kde jsou uloženy sedimentární horniny stáří karbonu až permu.\n\nPro horské oblasti ve střední Evropě je typické výrazné střídání ročních období a vliv Atlantského oceánu, což má za následek velmi proměnlivé počasí. Pro mikroklimatické podmínky je zásadní orientace svahů vůči slunečnímu svitu a proudění větrů – to jsou faktory, které ovlivňují rostliny, které na těchto místech rostou. V horských oblastech Krkonoš je v zimních a podzimních měsících častá teplotní inverze, která může trvat i několik týdnů. Průměrná roční teplota se pohybuje mezi 0,2 °C na Sněžce, v nižších polohách jsou průměrné roční teploty vyšší (např. Dolní Malá Úpa 3,9 °C, Bedřichov 4,7 °C) a nejteplejším měsícem je červenec a nejstudenějším leden. Sněhová pokrývka na vrcholcích hor se udrží až 180 dní.\n\nHranice alpínského lesa se pohybuje v nadmořské výšce 1250 až 1350 m. Ve vysokých polohách se nachází několik druhů, které jsou glaciálními relikty (tzn. rostliny, které tu přežily od posledního zalednění). Jsou to např. všivec krkonošský, lomikámen sněžný, ostružiník moruška, rašeliník Lindbergův aj.\n\nVegetační stupně Krkonoš:\n\nNa bohatá rostlinná společenstva jsou vázány i rozmanité druhy živočichů. Živočišná společenstva se zformovala během poslední doby ledové a následujícího příznivějšího období (zvaného holocén). V nižších polohách jsou zastoupeny druhy eurosibiřské fauny a s rostoucí nadmořskou výškou přibývají horské druhy. Je zde několik druhů bezobratlých, kteří zde zastupují glaciální relikty – je to např. slíďák ostnonohý, vrkoč severní, jepice horská, střevlík \"Nebria gyllenhali\", vážky \"Somatochlora alpestris\" a \"Aeschna coerulea\". Z obratlovců byly v Krkonoších pozorovány druhy jako kos horský severoevropský, slavík modráček tundrový, kulík hnědý, čečetka zimní a nejrozšířenějším hlodavcem je hraboš mokřadní. Za endemický druh Krkonoš lze považovat pouze jepici krkonošskou (\"Rhithrogena corcontica\") a dva poddruhy i jinde se vyskytujících živočichů – motýla huňatce žlutopásého (\"Torula quadriaria sudetica\") a plže vřetenovku krkonošskou (\"Cochlodina dubiosa corcontica\").\n\nDle měření mobilních operátorů do národního parku v roce 2017 zavítalo 1 027 628 návštěvníků, kteří tu strávili 4 658 248 „osobodní“. Včetně ochranného pásma navštívilo prostor 3 657 254 lidí a strávili zde 11 324 528 „osobodní“.\n\nKrkonošský národní park (Polsko)\n\n"}
{"id": "66175", "url": "https://cs.wikipedia.org/wiki?curid=66175", "title": "Šrapnel", "text": "Šrapnel\n\nŠrapnel je starší druh dělostřeleckého střeliva, užívaného pro boj proti nekryté živé síle nepřítele. Mylně se jako „šrapnel“ někdy označují i granáty nebo jejich střepiny.\n\nŠrapnel je kovový, skládá se z železné, měděné či mosazné nábojnice s výmetnou náloží a z projektilu (střely). Projektil šrapnelu je kovová trubice, naplněná olověnými kuličkami nebo úlomky (podle mezinárodního humanitárního práva musí být zjistitelné rentgenem nebo podobnými zařízeními) a opatřená buď nárazníkem, nebo časovanou náloží, která je před cílem vystřelí podobně jako z brokovnice. Kuličky nejsou v projektilu uloženy volně, protože tak by se těžiště a tím i dráha rotujícího náboje měnila, nýbrž jsou zality například sírou nebo kalafunou. Tato náplň vytvoří při explozi viditelný obláček, který usnadňuje sledování střelby.\n\nNázev je odvozen od jména britského důstojníka dělostřelectva Henryho Shrapnela (1761–1842), jehož pokusy vedly k prakticky použitelným kulovým dělostřeleckým granátům, naplněným kulkami. Poprvé byly použity roku 1795. Šrapnely nahradily do té doby používané „kartáče“, pytlíky nebo pouzdra s kulkami nebo i kamínky, které měly příliš velký rozptyl a hodily se tedy jen ke střelbě na malé vzdálenosti. V průběhu 19. století byl šrapnel několikrát zdokonalen a na začátku 1. světové války představoval nejběžnější dělostřeleckou munici. Ve výzbroji armád se udržel od začátku 19. století až do konce první světové války. Protože proti vojsku v zákopech nebyly šrapnely dostatečně účinné, nahradily je tříštivé granáty. \nZ použitých šrapnelů vojáci v zákopech zhotovovali šperky, nejčastěji prsteny nebo náramky. \n\nNapříklad za války ve Vietnamu používaly vrtulníky AH-1 Cobra tzv. flešetové rakety, ve kterých bylo větší množství (cca 1 500) zubatých ocelových tyček dlouhých 37 mm, které byly odpalované ve výšce a jejich účinek proti živé síle byl devastující. Na podobném principu fungují i některé protiraketové rakety (ABM).\n\n\n\n"}
{"id": "66177", "url": "https://cs.wikipedia.org/wiki?curid=66177", "title": "Fiat 124", "text": "Fiat 124\n\nFiat 124 byl vozem nižší střední třídy turínské automobilky Fiat, který byl představen v březnu roku 1966 a ihned po zahájení prodeje získal titul \"Vůz roku 1967\" díky výborně využitému obestavěnému prostoru, moderním pohonným jednotkám, velkému zavazadlovému prostoru a pokrokovým konstrukčním prvkům. Výroba v Itálii skončila v roce 1974. Nahradil starší typy Fiat 1300/1500, nahrazen byl typem 131. Designérem byl Dante Giacosa. V našich zeměpisných šířkách je známa zejména jeho licenční varianta vyráběná v Togliatti v někdejším SSSR nejprve pod názvem Žiguli, později pod označením Lada.\n\nFiat 124 byl koncipován jako rodinný vůz nižší střední třídy a klasické koncepce uspořádání s motorem vpředu podélně nad přední nápravou a pohonem zadních kol. Samonosná ocelová karoserie byla navržena jako čtyřdveřový sedan s velkými dveřmi a výraznou prosklenou plochou. Poháněn byl čtyřválcem OHV s litinovým blokem a hlavou válců z lehkých slitin o zdvihovém objemu 1197 cm³, který poskytoval maximální výkon 60 koní. Spojka byla jednokotoučová, suchá, převodovka plně synchronizovaná, čtyřstupňová. Přední kola byla nezávisle zavěšena na lichoběžníkové nápravě se spodními kovanými a horními lisovanými rameny z ocelového plechu, vzadu byla tuhá náprava s podélnými vodícími rameny příčně ustavená Panhardskou tyčí. Odpružení tvořily vinuté pružiny s vně uloženými teleskopickými tlumiči kmitů. Brzdová soustava byla diagonální, dvouokruhová (u motorizací nad 80 koní s podtlakovým posilovačem), hydraulická s kotoučovými brzdami na všech kolech a ruční mechanickou brzdou působící na zadní kola. \n\nV říjnu 1968 došlo k první obměně modelu 124, jímž byla verze Special se \"čtyřokou\" maskou a silnějším motorem 1438 cm³ o výkonu 70 koní. Odpružení zadní nápravy bylo mírně modifikováno, aby nedocházelo na nezpevněném povrchu k \"odskakování\" kol. Zhruba o rok později Fiat představil model 124 Special T s motorem Lampredi TwinCam 1438 cm³ DOHC ze Spideru a max. výkonem 80 koní. Vrcholnou verzí Fiatu 124 Special byl tentýž agregát upravený na 1592 cm³ s rozvodem DOHC a maximálním výkonem 95 koní, který se dostal pod kapotu koncem roku 1971. Tento motor bylo možno kombinovat na přání i s pětistupňovou převodovkou, což představovalo ve své době a třídě velmi dynamický vůz. Motory s rozvodem DOHC neměly vačkové hřídele poháněny řetězem jako OHC verze, ale ozubeným řemenem.\n\nNedlouho po představení sedanu přišla na trh i varianta kombi (SW) prakticky paralelně s modelem Sport Spider. Sport Spider byl navržen Pininfarinou, měl zkrácený rozvor proti sedannu a byl vybaven výkonnějším motorem DOHC o objemu 1438 cm³/90 koní. Tentýž motor pak byl k dispozici i pro model Fiat 124 Coupé, který spatřila veřejnost poprvé na ženevském autosalonu v roce 1967. Oba tyto modely se však zásadně lišily od sedanu 124 konstrukcí zadní nápravy. Fiat 124 Sport Spider i Coupé měly nezávisle zavěšena všechna kola, vzadu s příčnými a podélnými rameny a teleskopickými tlumiči uvnitř vinutých pružin. Tím se jízdní vlastnosti radikálně posunuly směrem k lepší ovladatelnosti. \nVerze Sport Spider a Coupé byly představeny ve 3 generacích, označených AS, BS a CS (Spider) a AC, BC a CC (Coupé). Generace \"A\" (AS/AC, 1967–1969) byly vybavovány motorem 1438 cm³, avšak oproti sedanům a SW s dvojitými spádovými karburátory Weber a maximálním výkonem 90 koní. Generace značené \"B\" (BS/BC: 1969–1971) disponovaly motory 1592 cm³ s maximálním výkonem 104 koní a později 1608 cm³ s max. výkonem 110 koní. Generace \"C\" (CS/CC: 1972–1974) byly teoreticky vybavovány motory 1756 cm³/118 koní, avšak vzhledem k tomu, že drtivá většina produkce byla exportována do zámoří, byl vlivem přísných exhalačních předpisů v USA výkon tohoto agregátu snížen na 93 a později dokonce pouze na 86 koní. \nV roce 1974 byl Fiat 124 nahrazen typem Fiat 131 stejné koncepce, avšak zcela nové konstrukce. Verze Coupé zcela zmizela ze světa. Provedení Sport Spider však vyráběla dál továrna Pininfarina až do roku 1985 převážně pro severoamerický trh (známý i pod názvem Pininfarina SpiderEuropa). Světlo světa spatřily i velmi odvážné modely s přeplňováním, vstřikováním paliva a mnoha dalšími finesami. Z celkového počtu cca 198 000 prodaných Spiderů zamířilo do Ameriky rovných 172 000 kusů. \n\nSouběžně s výrobou v Itálii byl model 124 vyráběn i ve Španělsku pod názvem Seat 124. Jednalo se výhradně o provedení sedan a SW, většinou s motory 1198 a 1438 cm³. Proti svému italskému originálu se španělská produkce lišila jen v detailech. Seat 124, stejně jako ostatní výrobky Seat nesměly být exportovány mimo území Španělska, což však bylo velmi často porušováno. Zároveň byl typ 124 vyráběn v Brazílii a montován v Indii a Turecku. Část produkce pocházela i z Německa, Jižní Afriky, Maroka, Bulharska, Irska, Portugalska a dalších zemí. \n\nNa základě mezivládních smluv byl automobilkou Fiat v rámci surovinového barteru postaven zcela nový výrobní závod v Togliatti v někdejším SSSR. Zde v roce 1970 odstartovala výroba pozměněného typu Fiat 124 pod označením Žiguli. V roce 1971 započal export ze SSSR nejen do zemí tehdejšího socialistického bloku, ale i mimo tuto zónu. Žiguli však nebyl identickým vozem s Fiatem 124. Byl vybaven novějším motorem OHC s rozvodem dvojitým řetězem, ale s odlišným karburátorem, zajišťujícím startování i za velmi nízkých teplot. V této souvislosti doznalo značnou změnu i topení vozu s větším výměníkem. Po zkušenostech z Polska s typem 125 byla brzdová soustava žigulíků přepracována na provedení se zadními brzdovými bubny a předními klasickými pevnými třmeny místo původních plovoucích. Naopak úpravy na spojce a převodovce zajistily nesrovnatelně vyšší spolehlivost proti mateřskému modelu. Zadní náprava však pocházela z první generace Fiatu 124 a podlaha i celý podvozek byly ještě dodatečně zesíleny a zvětšena byla i světlá výška vozu, což se negativně podepsalo na jízdních vlastnostech, ale podstatně zvýšilo odolnost zejména na rozbitých a nezpevněných cestách. Změny se dočkala i elektroinstalace a mnohé prvky výbavy byly odstraněny (zejména ty na přání) pro snížení výrobní ceny a zároveň zvýšení spolehlivosti vozu. Naopak přibyla benzinová ruční pumpa a možnost startování vozu klikou. Od roku 1973 pak byly do nabídky vřazovány specifické prvky a vzhledem k faktu, že s výrobní technologií bylo sovětské straně poskytnuto i kompletní know-how, započal i vývoj vlastních modifikací původních motorů (nejprve model 2103 s motorem 1452 cm³/75 koní a podtlakovým posilovačem brzd, poté další). Do počátku 80. let dohlíželi na kvalitu výroby - zejména vozů pro export - italští kontroloři, jejich odchodem kvalita výroby citelně poklesla. Sovětská ekonomika pak nedokázala využít potenciál know-how, který od italské strany získala, a ve skutečném vývoji vozu v podstatě nepokračovala. Automobily Lada se dočkaly jen principiálně kosmetických změn exteriéru a interiéru, u motorů se sice měnily poměry vrtání a zdvihu, avšak konstrukčně zůstaly bez výrazných změn až do přesunu výroby v roce 1998 z Togliatti do Továrny Iž. S nadsázkou se dá říci, že nejpodstatnější změnou za celou dobu výroby byla náhrada čtyřstupňové převodovky za pětistupňovou koncem 80. let a náhrada karburátorů za jednobodové vstřikování GM v polovině 90. let.\n\nVýroba populární Lady koncepčně vycházející z Fiatu 124, probíhá v Rusku doposud. Ukončení výroby je plánováno na prosinec 2012. Do ČR se 1700 cm³ modely 21074 (sedan s označením Lada 2107) a 21044 (kombi) přestaly dovážet v roce 1999. Terénní verze NIVA se dováží stále (stav z podzimu 2010). V Rusku se poslední vyráběné typy 2105 / 2107 s motorem 1.6 8V, splňujícím pouze emisní normu Euro III, prodávají v přepočtu asi za 110 000 Kč (listopad 2010).\n\n"}
{"id": "66178", "url": "https://cs.wikipedia.org/wiki?curid=66178", "title": "Cornelius Nepos", "text": "Cornelius Nepos\n\nCornelius Nepos (kolem 100 př. n. l. – 24 př. n. l.) byl římský spisovatel.\n\nPůvodem byl Gal. Je autorem rozsáhlé sbírky životopisů římských i neřímských významných mužů. Jeho líčení bylo málo srozumitelné, byl však ve starověku hojně čten, hlavně jako školní četba. Jelikož byl poměrně zámožný, nemusel se zabývat politickým životem, žil v ústraní a věnoval se prakticky pouze psaní.\n\n\n"}
{"id": "66181", "url": "https://cs.wikipedia.org/wiki?curid=66181", "title": "Spravedlivá válka", "text": "Spravedlivá válka\n\nTeorie spravedlivé války (latinsky \"bellum iustum\") je etická doktrína římského filosofického a katolického původu, která je studována morálními teology a etiky, přičemž doktrína stanoví, že válka musí splňovat určitá filosofická, teologická nebo politická kritéria.\n\nIndický epos Mahábhárata nabízí jednu z prvně napsaných debat o spravedlivé válce. V Mahabarátě se jeden z pěti vládnoucích bratrů ptá, zda utrpení způsobené válkou může být ospravedlněno a následně je vedena diskuse mezi sourozenci zavádející kritéria proporcionality, spravedlivých prostředků, spravedlivého důvodu a zacházení se zajatci a zraněnými.\n\nTeorie spravedlivé války předpokládá dva druhy kritérií pro posouzení spravedlnosti války. První spadají pod ius ad bellum (právo na válku - oprávněnost vedení války tou kterou stranou), druhé ius in bello (právo ve válce - přiměřenost způsobu, kterým je válka vedena).\n\n\n"}
{"id": "66187", "url": "https://cs.wikipedia.org/wiki?curid=66187", "title": "Aktinolit", "text": "Aktinolit\n\nAktinolit (Kirwan, 1794), chemický vzorec Ca(Mg,Fe){(OH)|SiO}, je jednoklonný minerál ze skupiny klinoamfibolů.\n\nTvoří dlouze sloupcovité až jehlicovité krystaly. Dvojčatí jednoduše nebo polysynteticky podle {100}; někdy uváděno dvojčatění i podle {010} a podle {-1.0.1}. Morfologie viz Amfibol\n\nKrystaly, zrnité masy, porfyoblasty, hedvábné a jehlicovité agregáty, paralelně vláknité masy (azbesty) a vláknitě snopkovité útvary (\"byssolit\")\n\na=9,779 - 9,803, b=18,021 - 18,083, c=5,285 - 5,292, β=104°18’ - 104°21’ (pro aktinolity s nižším obsahem Ca), Z=2\n\nC2/m\n\nIzostrukturní s tremolitem. Mg v oktaedrických pozicích je částečně nahrazován Fe.\n\nhttp://database.iem.ac.ru/mincryst/rus/s_carta.php?ACTINOLITE+6208\nhttp://database.iem.ac.ru/mincryst/rus/s_carta.php?ACTINOLITE+6209\nhttp://database.iem.ac.ru/mincryst/rus/s_carta.php?ACTINOLITE+6210\nhttp://database.iem.ac.ru/mincryst/rus/s_carta.php?ACTINOLITE+6211\n\n(PDF 41-1366, 25-157): 8,47(70,110); 4,91(70,1.1.-1); 3,401(80,131); 3,143(70,310); 2,959(70,3.3.-1); 2,719(100,151); 2,543(100,2.0.-2);\n\nhttp://www.webmineral.com/data/Actinolite.shtml\n\nT=5-6, h=3,03-3,24, h=3,07, štěpnost dobrá podle {110} s úhly štěpných trhlin 56° a 124°; odučnost podle {100}, křehký, ve vláknitých agregátech houževnatý. Před dmuchavkou se obtížně taví, tvoří šedozelené nebo zelenočerné sklo.\n\nBarvu má jasně zelenou až šedozelenou, vryp bílý, lesk skelný, hedvábný\n\nV tenkých vrstvách a výbrusech je bezbarvý, světle až tmavě zelený. Opticky dvojosý (-), pleochroismus má slabý s X - světle žlutý, žlutozelený, Y - světle žlutozelený, zelený, Z - světle zelený, tmavě zelenomodrý, optická orientace Y=b, Z/c = 14°-18,5°, disperze r < v slabá. Np=1,613 - 1,646, Nm= 1,624 - 1,656, Ng=1,636 - 1,666\n\nS kyselinami téměř nereaguje\n\nαχτις (aktis) – paprsek a λιθος (litos) – kámen\n\nneuvedeno\n\n\n66.1.3a. Ca-amfiboly (Dana); VIII.F.10. Skupina amfibolů, série tremolit – sadanagaitu (Strunz)\n\nactynolin, actinote, Strahlstein, pilite, silbőlite, glassy actinolite (jasně zelené, dlouze sloupcovité krystaly), strahlite, strellite, zillerthite\n\nHorninotvorný minerál metamorfovaných bazických hornin facie zelených břidlic, vyskytuje se v hydrotermálně přeměněných magmatických a metamorfovaných horninách, někdy je jeho vznik spojen se vznikem magnetitových nebo Cu-Ni rud. Vyhlášené jsou jeho ukázky z Zermattu ve Švýcarsku a z Rakouských lokalit (Mt. Greiner, Zillertal a Untersulzbachtal).\n\nV Česku jsou známé překrásné agregáty jehlicovitého až sloupcovitého aktinolitu z vrchu Smrčina (u Sobotína na Šumpersku). V první polovině 20. byl nalezen též v katastru obce Barovice v Železných horách.\n\nPři progresivní metamorfóze bývá zatlačován \"hornblendem\"; některé aktinolity bývají chloritizovány\n\n\nDříve využívány vláknité odrůdy - aktinolitové azbesty\n\nakmit, epidot, turmalín\n\n\n"}
{"id": "66188", "url": "https://cs.wikipedia.org/wiki?curid=66188", "title": "Alexander von Humboldt", "text": "Alexander von Humboldt\n\nFriedrich Heinrich Alexander svobodný pán von Humboldt (14. září 1769 Berlín – 6. května 1859 tamtéž) byl německý přírodovědec světového významu a spoluzakladatel geografie jako empirické vědy.\n\nJeho výzkumné cesty vedly přes Evropu až do Střední Ameriky a Jižní Ameriky, jakož i do Střední Asie. Zabýval se obory z oblasti fyziky, chemie, geologie, mineralogie, vulkanologie (vyvrátil „neptunismus“), botaniky (založil obor fytogeografie), zoologie, klimatologie (izotermy, klima), oceánografie a astronomie, ale také ho zajímaly otázky hospodářské geografie, etnologie a demografie. Kromě toho si při tvorbě svého velkolepého díla dopisoval s mnoha odborníky z celého světa z mnoha rozdílných oborů a vytvořil tak svéráznou vědeckou síť.\n\nV Německu dosáhl mimořádné popularity především díly \"Ansichten der Natur\" a \"Kosmos\". Již za svého života požíval velké vážnosti, což odráží jeho přízviska „druhý Kolumbus“, „vědecký znovuobjevitel Ameriky“, „kníže vědy“ a „nový Aristoteles“ (pamětní mince pařížské Akademie věd).\n\nOtec Alexander Georg (1720–1779) pocházející z Pomořan byl pruský důstojník, sloužil v sedmileté válce a byl jmenován komořím korunní princezny. Oženil s vdovou Marií Elizabeth von Holwede (1741–1796), rozenou Colomb, pocházející ze zámožné rodiny hugenotů. Z tohoto manželství přišli na svět dva synové, Wilhelm (* 1767 v Postupimi) a Alexander, který se narodil 14. září 1769 v Berlíně.\nOtcovo postavení vysvětluje zvláštní vztah bratrů Humboldtů ke královské rodině, zvláště ke korunnímu princi, pozdějšímu Fridrichu Vilémovi II., jednomu z Alexandrových kmotrů. Po rozvodu následníka trůnu roku (1769) skončily dosavadní povinnosti von Humboldta jako komořího korunní princezny. Vrátil se zpět ke svému soukromému životu na zámku Tegel. Jeho hlavní snahou bylo dát svým synům co nejlepší výchovu a vzdělání, proto (sám člen svobodných zednářů) pro ně vybral domácí učitele, kteří jim byli schopni přiblížit osvícenské myšlení.\n\nTak si bratři prošli dvěma různými obdobími: prvním od roku 1775, kdy je vychovával a vzdělával Rousseauovou pedagogikou inspirovaný Joachim Heinrich Campe; od roku 1777 je pak vychovával Gottlob Johann Christian Kunth, blízký přítel domácího pána a po jeho náhlé smrti roku 1779 také pozůstalé vdovy.\n\nV letech 1799–1804 podnikl Alexander von Humboldt svou první vědeckou cestu do Latinské Ameriky. Jeho zápisky z této cesty byly po více než 21 let vydávány v obrovském nákladu. Byl jeden z prvních, kdo vyjádřil názor, že kontinenty, které omývá Atlantik, byly kdysi spojeny v jeden celek (Jižní Amerika a Afrika). Později se ve své pětidílné knize \"Kosmos\" (1845) pokusil o sjednocení různých oblastí vědeckých poznatků. Humboldt spolupracoval i s jinými vědci, např. s Josephem Louisem Gay-Lussacem, Justusem von Liebigem, Louisem Agassizem, Matthewem Fontainem Maurym a Aimém Bonplandem (se kterým vedl mnoho svých vědeckých bádání).\nTato expedice položila základy věd jako fyzická geografie a meteorologie. Podle svých náčrtků izoterm (kartografických čar spojujících místa o stejné teplotě) současně vymyslel metody srovnávání klimatických podmínek různých zemí.\nHumboldt však také podnikl další výpravy, např. na Kubu (díky své práci je nazýván „druhým objevitelem Kuby“) a Trinidad nebo do Ruska.\n\n\n"}
{"id": "66194", "url": "https://cs.wikipedia.org/wiki?curid=66194", "title": "Skála", "text": "Skála\n\nSkála nebo skalisko je označení pro větší souvislý výchoz skalních hornin na zemský povrch, který může být lehce zvětralý. Skály mohou mít charakter terénních stupňů, osamělých skal či skalisek. Vznikají zvětráváním, erozí a denudací hornin, které mají obvykle selektivní ráz.\nPodle své geneze, pozice a polohy mohou mít skalní tvary specifická jména:\n\nRozsáhlejší území se skalami jsou nazývány skalními městy\n\nSkály jsou obývány rostlinnými společenstvy skalních štěrbin. Skály jsou extrémními stanovišti, jejich extrémní charakter je odvislý nejen od horninového substrátu a jeho vlastností, ale také od vnějšího tvaru, orientace a expozice skalních stěn. Rostliny obývající skály se nazývají petrofilní (petrofyty).\n\nSkály nejsou obývány jen rostlinami, jsou také vyhledávanými hnízdišti ptáků. Na skály jsou však vázány i různé druhy savců, plazů i bezobratlých živočichů.\n\nSkály se svislými stěnami se staly svou nedostupností a neschůdností předmětem zájmu lidí, kteří se snaží zdolat přírodou vytvořené převýšení. Při jejich překonávání si každý lezec volí styl, jakým skálu zdolává (volné lezení a technické lezení).\n\n"}
{"id": "66201", "url": "https://cs.wikipedia.org/wiki?curid=66201", "title": "Jean Mabillon", "text": "Jean Mabillon\n\nJean Mabillon [\"ža mabijo\"] (23. listopadu 1632 Saint-Pierremont (Champagne) – 27. prosince 1707 Paříž) byl benediktinský mnich a historik, známý jako zakladatel novodobé paleografie a diplomatiky.\n\nMabillon se narodil v Saint-Pierremont v oblasti Champagne ve Francii jako pátý syn rolníka Estienna Mabillona a Jeanne Guérinové. Ve dvanácti letech odešel do koleje v Remeši a roku 1650 vstoupil do semináře. Ten o tři roky později opustil a vstoupil do benediktinského opatství kongregace svatého Maura v Remeši. Studijní úsilí se na něm zdravotně podepsalo, takže byl roku 1658 poslán do Corbie, aby se vyléčil. \n\nRoku 1663 působil u baziliky Sant-Denis u Paříže a následujícího roku v pařížském opatství Saint-Germain-des-Prés, kde se seznámil s význačnými učenci své doby, mezi něž patřili Charles du Fresne, Etienne Baluze a Louis-Sébastien le Nain de Tittemont. Roku 1701 jej král jmenoval mezi zakládající členy \"Académie des Inscriptions et Belles-Lettres\" a roku 1704 vyšel dodatek k \"De re diplomatica\". Mabillon zemřel roku 1707 a byl pohřben v kostele Saint-Germain-des-Prés.\n\nV opatství Saint-Germain-des-Prés Mabillon vydal dílo svatého Bernarda z Clairvaux (1667) a životy benediktinských svatých (1668). Roku 1681 vydal dílo \"De re diplomatica libri sex\" (Šest knih o diplomatice), v němž se věnuje různým druhům středověkého písma a rukopisů a které je dnes považováno za zakládající dílo paleografie a diplomatiky. Toto dílo mu přineslo pozornost Jeana-Baptiste Colberta, který mu nabídl penzi, kterou odmítl. Z pověření krále Ludvíka XIV. Mabillon cestoval po celé Evropě, do Flander, Švýcarska, Německa a Itálie, kde vyhledával středověké rukopisy a knihy pro královskou knihovnu.\n\nMabillon však měl i své protivníky; někteří z méně vzdělaných mnichů jeho kláštera kritizovali Mabillonovo vydání životů benediktinských svatých jako příliš akademické a opat kláštera La Trappe prohlásil, že se Mabillon proviňuje proti řeholi sv. Benedikta, když věnuje svůj život studiu spíše než manuální práci. Způsobil si potíže tím, že odmítal uctívání ostatků neznámých svatých a napsal kritickou polemiku k dílu sv. Augustina, byl dokonce obviněn z jansenismu, ale po celou dobu života jej podporoval jak král, tak církev.\n\nMabillonovy myšlenky šířila \"Societas eruditorum incognitorum in terris Austriacis\", první učená společnost na území ovládaném rakouskými Habsburky, prostřednictvím prvního vědeckého časopisu v monarchii \"Monatliche Auszüge\".\n\n\n\n\n"}
{"id": "66203", "url": "https://cs.wikipedia.org/wiki?curid=66203", "title": "Gazeta Wyborcza", "text": "Gazeta Wyborcza\n\nGazeta Wyborcza [gazeta vyborča] (česky \"Volební noviny\") jsou celopolské noviny, druhý nejprodávanější polský deník, který vydává mediální koncern Agora S. A. (akciová společnost). I přes drastický pokles popularity a nákladu v posledních letech je Gazeta Wyborcza stále považována nejen za nejvýznamnější liberální polský deník, ale i za jeden z nejvlivnějších a nejvýznamnějších tiskových orgánů v Polsku.\n\nVznikla na základě dohod u kulatého stolu na jaře 1989 jako deník reprezentující opozici (Solidaritu) v období předvolební kampaně (proto ten název). První osmistránkové číslo vyšlo 8. května 1989 v nákladu 150 tisíc výtisků. Připravilo ho 20 novinářů spojených se samizdatovým týdeníkem \"Tygodnik Mazowsze\" [mazovše]. Po roce a půl již činil průměrný náklad 500 tisíc výtisků. V roce 2005, kdy byla GW na vrcholu, se náklad pohyboval okolo 450 tis. a odhadovalo se, že noviny čte na 5,5 mil. lidí. Od roku 2007 ovšem začal náklad setrvale klesat a na počátku roku 2016 se pohyboval okolo 170 tisíc výtisků.\n\nOd počátku existence je šéfredaktorem Adam Michnik. Redakční tým má asi 780 novinářů po celé zemí a 5 korespondentů v zahraničí.\n\nV září 1990 v důsledku stále větších rozporů v bývalém táboře Solidarity odňal tehdejší předseda NSZZ „S“ (Nezávislý samosprávný odborový svaz Solidarita) Lech Wałęsa právo používat logo odborů a heslo \"Není svobody bez Solidarity\" (\"Nie ma wolności bez Solidarności\").\n\nV roce 2003 obvinila Agora, vydavatel Gazety Wyborczé, čelního filmového producenta Lwa Rywina z pokusu vymámit z Agory úplatek výměnou za změnu tzv. „mediálního zákona“. Změna zákona měla Agoře umožnit koupit Polsat, jednu z celopolských televizních stanic. Případ známý jako Rywinova aféra vedl ke zřízení sejmové vyšetřovací komise, jejímž vyvrcholením bylo odsouzení Lwa Rywina za napomáhání při úplatné protekci Agory.\n\n"}
{"id": "66204", "url": "https://cs.wikipedia.org/wiki?curid=66204", "title": "Kalorie", "text": "Kalorie\n\nKalorie (značka cal) je jednotka energie, dnes již většinou nahrazená joulem, který je jednotkou soustavy SI. Kalorie patří mezi tzv. zakázané jednotky. V praxi se objevuje hlavně při vyjadřování energetické hodnoty potravin (kde se ovšem obvykle používá její násobek kilokalorie). Existovalo mnoho různých definic kalorie, dnes se používá následující:\n\nJelikož měrná tepelná kapacita vody je asi 4185 J·kg·K, platí tedy, že\n\nDůvodem uvedení přesné teploty v definici je fakt, že měrná tepelná kapacita je mírně závislá na teplotě, takže bez udání počáteční teploty by jednotka nebyla přesně určena.\n\nPůvodní kalorii definoval francouzský chemik Henri Victor Regnault jako množství tepla, potřebného k ohřátí 1 g vody z 0 °C na 1 °C. Později byla definována střední kalorie jako setina tepla, potřebného k ohřátí gramu vody z 0 °C na 100 °C. Nakonec byla přijata definice uvedená v úvodu tohoto článku, odpovídající skoro přesně střední kalorii. Původní Regnaultova kalorie byla 1,008 x větší než střední kalorie.\n\nČastěji se však používá jednotka tisíckrát větší (dříve označovaná jako tzv. \"velká kalorie\"), kilokalorie, značená kcal (v anglické literatuře také Cal), odpovídající tedy asi 4,185 kJ. Pokud se o kaloriích mluví v souvislosti s výživou, obvykle se používají kilokalorie.\n\n"}
{"id": "66206", "url": "https://cs.wikipedia.org/wiki?curid=66206", "title": "Jakub II. Stuart", "text": "Jakub II. Stuart\n\nJakub II. Stuart (14. října 1633 St James's Palace — 16. září 1701 Saint-Germain-en-Laye). V letech 1685—1688 král Anglie, Skotska a Irska. Po svém vyhnání ze země žil v exilu ve Francii, kde nadále užíval královský titul. Od roku 1697 byl mezinárodně uznaným králem Anglie, Skotska a Irska \"de iure\", zatímco jeho konkurent Vilém III. Oranžský vládl jako král Anglie, Skotska a Irska \"de facto\". Jakub II. se stal posledním katolickým králem Anglie, Skotska (jako Jakub VII.) a Irska (pokud nepočítáme jeho potomky, kteří si trůn nárokovali, ale žili v exilu a neměli reálnou moc). Byl též posledním králem, který se tituloval jako \"král Skotů\".\n\nJakub II. Stuart pocházel z rodu Stuartovců. Byl druhým synem Karla I. Stuarta a jeho ženy Henrietty Marie Bourbonské z rodu Bourbonů, jeho starším bratrem byl Karel II. Stuart. V mládí držel titul vévody z Yorku a věnoval se vojenské kariéře.\n\nPo vypuknutí anglické občanské války a uvěznění Karla I. se uchýlila Henrietta Marie s dětmi do exilu v Paříži, na dvůr svého synovce, francouzského krále Ludvíka XIV. Během svého vyhnanství se stal Jakub důstojníkem francouzské armády a jeho pokračující vojenská kariéra byla velmi úspěšná. Proslavil se jako výborný válečník na moři i na souši. Významných válečných vítězství dosáhl v první a druhé nizozemské válce.\n\nJeho první manželkou se stala Anna Hydeová, dcera hraběte z Clarendonu, se kterou se seznámil v době, kdy žil spolu s bratrem Karlem v exilu v Nizozemí. Se svou první ženou měl dceru Marii a Annu. Roku 1660 se Jakubův bratr Karel II. vrátil po jedenácti letech života ve vyhnanství zpět do Anglie a usedl na otcem ztracený trůn. Jakub zastával v armádě svého bratra hodnost prvního lorda admirality. Svůj první velký vojenský úspěch v bratrových službách zažil roku 1664, když přeplul Atlantský oceán a Nizozemcům odebral New Amsterdam, který se po Jakubovi, tehdy ještě vévodovi z Yorku, dodnes jmenuje New York.\n\nJakub měl od dětství velmi blízký vztah ke katolicismu (jeho matka byla katolička a své dětství a dospívání prožil v katolickém prostředí), který se mu v pozdějších letech stal osudným. Ještě v době vlády svého bratra Karla II. Jakub veřejně přestoupil k tomuto náboženství a musel složit všechny své funkce. Obyvatele převážně protestantské Anglie tímto svým činem velmi popudil a jejich hněv ještě zesílil, když se Jakubovou druhou ženou stala katolická princezna Marie Beatrice d´Este (Marie Beatrice z Modeny). Jakub byl po tomto skandálu nucen opustit královský dvůr v Londýně a uchýlit se do Skotska. Karel II. se ujal výchovy dcer svého bratra, které tak dospěly v protestantském prostředí.\n\nJelikož jeho bratr král Karel II. neměl manželské potomky, sílila ve společnosti obava, aby se katolicky smýšlející Jakub nestal někdy v budoucnu anglickým panovníkem. Na Karla II. byl dokonce vyvíjen politický tlak, aby uznal svého nemanželského syna Jamese Scotta, vévodu z Monmouthu za svého právoplatného dědice a bratra Jakuba z následnictví vyloučil. Karel II. však nic podobného neučinil. Po smrti Karla II. roku 1685 se tedy stal králem jeho bratr Jakub a přijal jméno Jakub II.\n\nJakubova politika směřující k posílení královské moci a ke zrušení restrikcí namířených proti katolíkům vyvolávala od samého počátku všeobecnou nevoli. Jakub II. se dopustil zásadní chyby, když se snažil za každou cenu obsadit co nejvíce úřadů v zemi svými stoupenci. Narušil tím dosavadní samostatnost univerzit, nezávislost soudů, svobodu v obsazování provinčních úřadů místními lidmi, organizaci armády a námořnictva i samostatnost anglikánské církve. Počet stoupenců katolického krále byl od samého počátku malý, jelikož katolíci tvořili v té době asi jen pouhá 4 % obyvatel země.\n\nZatvrdil se i parlament, který většinu králových plánů zamítl. Už v prvním roce Jakubovy vlády proti němu povstal synovec James Scott, vévoda z Monmouthu v čele tzv. Monmouthova povstání. Povstání však bylo potlačeno a vévoda Monmouth popraven. Roku 1688 se zdálo, že Jakubovi konečně začíná přát štěstí, jelikož se jemu a jeho manželce po patnácti letech manželství konečně narodil živý a zdravý syn (všechna předchozí Mariina těhotenství skončila potratem nebo porodem mrtvého dítěte nebo dítě nepřežilo nejútlejší věk). Narození syna ale s konečnou platností rozhodlo o osudu otce. Skupina majitelů velkých panství a vysokých hodnostářů se v té chvíli rozhodla zbavit zemi katolického krále i jeho potomka z druhého manželství. Obrátili se tedy na protestanta Viléma III. Oranžského s výzvou, aby se ujal trůnu Anglie, Skotska a Irska. Vilém III. Oranžský, zeť a synovec Jakuba II. (jeho matkou byla Jakubova sestra Marie Henrietta Stuartovna a manželkou nejstarší Jakubova dcera Marie II. Stuartovna), se vylodil se svou silnou armádou a během několika týdnů se většina obyvatel země postavila na jeho stranu.\n\nJakuba II. jako panovníka odmítli nejen jeho poddaní, ale také obě dcery – nejen Marie, manželka Viléma III. Oranžského, ale dokonce i mladší Anna. Jakub II. uprchl se svou ženou a synem do Francie a podruhé ve svém životě se ocitl ve vyhnanství. U ostatních královských dvorů v Evropě byla zpráva o zbavení legálního monarchy trůnu přijata s odporem a Vilém III. Oranžský byl označen za uzurpátora. Dokonce i v samotné Anglii se ozvaly protestní hlasy. Sám arcibiskup canterburský, hlava protestantské anglikánské církve a donedávna Jakubův velký odpůrce a vězeň, nové vládce neuznal a odmítl svou účast na korunovaci Viléma III. Oranžského a Marie Stuartovny. Také Skotsko a Irsko tuto změnu na trůně neuznaly, ale posléze byl souhlas v těchto zemích prosazen silou. V těchto zemích i v Anglii však ještě dlouho působilo hnutí jakobitů, kteří podporovali a prosazovali právo Jakuba II. a jeho potomků na anglický trůn.\n\nPo příchodu do Francie byl Jakub II. srdečně přivítán a přijat svým bratrancem Ludvíkem XIV. jako právoplatný král Anglie, Skotska a Irska. Ludvík XIV. předal Jakubovi a jeho rodině do užívání zámek v Saint-Germain. Jakub si na přepychový a bezstarostný život v exilu velmi rychle zvykl a se svým osudem se smířil. Jeho manželka a Ludvík XIV. ale měli zcela jiné plány a společně donutili Jakuba k pokusu o vojenskou invazi do Anglie a znovuzískání trůnu. Jakub II. a jeho žena se před touto výpravou obrátili na některé katolické vládce s prosbou o pomoc, ale byli odmítnuti.\n\nV březnu 1689 se Jakubova armáda nalodila ve francouzském Brestu a zanedlouho přistála v Corcaigh, na území katolického Irska. Guvernér Irska, katolík lord Tyrconnel, se postavil do čela irské armády a uvítal Jakuba II. po jeho příjezdu do země. Jakub II. okamžitě svolal irský parlament a následně došlo k násilnému pronásledování Angličanů žijících v Irsku, což Jakuba a jeho přívržence příliš nenadchlo. Irové totiž pojali celou událost jako boj za svou nezávislost na Anglii, což ale Jakub II. původně vůbec nezamýšlel. Snahy Irů byly tajně podporovány i Ludvíkem XIV., který se snažil o to, aby v Irsku vznikl stát, zcela závislý na Francii, v jehož čele by stál poddajný Jakub II. Nerozhodnost Jakubových a irských velitelů nakonec vedla k tomu, že se Angličané věrní Vilémovi III. Oranžskému vzpamatovali a porazili irské oddíly v bitvě u Newton Butleru. V téže době skončilo také povstání ve Skotsku a plán společného útoku na Anglii ze Skotska a Irska ztroskotal. V létě roku 1689 se celý Ulster přihlásil k Vilémovi a v srpnu dorazily posily z Anglie. Celou věc nakonec rozhodla 1. července 1690 bitva u Boyne, v níž byla spojená vojska Jakuba II. a Irů poražena. Tři týdny po bitvě, 20. července, byl Jakub II. zpět ve Francii.\n\nIrské povstání za samostatnost trvalo ještě rok. Poté, co bylo tvrdě potlačeno, bylo Vilémem III. Oranžským veškeré katolické obyvatelstvo Irska zbaveno části práv – katolík se od této chvíle nemohl stát soudcem, poslancem, advokátem, policistou, nemohl vlastnit půdu, nemohl studovat na univerzitách a nesměl opustit zemi. Zpustošením Irska skončil první pokus hlavní rodové linie Stuartovců o návrat do Anglie.\n\nV Anglii ale zatím pomalu narůstala nespokojenost s vládou Viléma III. Oranžského, která byla způsobena především tím, že se Vilém obklopoval věrnými Holanďany a opomíjel rady anglických politiků. Řada vlivných šlechticů navázala styk s Jakubem II., žijícím nadále v exilu, a znovu ožily úvahy o návratu jeho rodu na trůn. Jedním z prvních, kdo navázal s Jakubem kontakt, byl významný vojevůdce John Churchill, vévoda z Marlborough.\n\nLudvík XIV. zatím připravoval další válečnou výpravu proti Vilémovi III. Oranžskému. Tento plán ztroskotal námořní bitvou u La Hague v dubnu 1692, kdy byla zcela zničena francouzská flotila. Ludvík XIV. se o svého bratrance Jakuba II. rozhodl postarat tak, že mu nabídl alespoň uvolněný polský trůn, což Jakub rezolutně odmítl. Jakub nebyl všemi svými porážkami nijak zvlášť zarmoucen a už dávno se smířil s myšlenkou, že znovuzískání anglické, skotské a irské koruny čeká až na jeho syna. Většinu času trávil Jakub II. na modlitbách, na honech a v kruhu své milované rodiny. Přesto byl ještě roku 1696 učiněn poslední pokus o změnu situace. Tehdy měl být Vilém III. Oranžský, spolu s několika nejbližšími poradci, unesen cestou na lov. Plán byl ale prozrazen. V roce 1697 skončila válka Augšpurské ligy s Francií. V rámci mírové dohody byl Vilém III. Oranžský uznán Ludvíkem XIV. za anglického krále \"de facto\", zatímco Jakub II. zůstal anglickým králem \"de iure\". Toto rozhodnutí přijaly i jiné státy. Vilém III. Oranžský byl natolik spokojen s výsledkem mírových dohod, že svému tchánovi a strýci Jakubovi II. nabídl, že pokud ten rezignuje na nároky na trůn, jmenuje Vilém III. Oranžský svým nástupcem Jakubova syna Jakuba Františka Stuarta (jak Vilémovo manželství s Marií II. Stuartovnou, tak manželství Anny Stuartovny zůstalo bez přeživších potomků).\n\nPod vlivem své ženy Jakub II. tento vstřícný návrh odmítl. Vilém svou nabídku zopakoval ještě jednou, a to v roce 1700, ale byl opět rezolutně odmítnut. Tím se před hlavní mužskou rodovou linií Stuartovců uzavřela poslední cesta k legálnímu návratu na trůn, který po smrti Anny Stuartovny připadl Hannoverským. Jakub II., anglický král \"de iure\", zemřel 16. 9. 1701 ve vyhnanství v Saint Germain ve Francii. Ludvík XIV. umírajícímu Jakubovi II. slíbil, že se o jeho rodinu a děti postará jako vlastní otec, což dodržel. Tělo krále Jakuba II. bylo později převezeno do Říma a pohřbeno v papežské hrobce ve velechrámu sv. Petra.\n\nPotomci z prvního manželství s Annou Hydeovou:\nPotomci z druhého manželství s Marií Beatrici d´Este:\nNemanželské děti ze vztahu s milenkou Arabellou Churchillovou:\nNemanželské děti s Kateřinou Sedleyovou:\n\n"}
{"id": "66209", "url": "https://cs.wikipedia.org/wiki?curid=66209", "title": "Ota I. Veliký", "text": "Ota I. Veliký\n\nOta I. Veliký (23. listopadu 912 Wallhausen – 7. května 973 Memleben) byl synem Jindřicha I. Ptáčníka, vévoda saský, východofranský král, král italský a první císař Svaté říše římské.\n\nOta nastoupil na trůn po svém otci Jindřichu Ptáčníkovi. Dne 7. srpna 936 byl v katedrále Panny Marie v Cáchách korunován východofranckým králem. Už na začátku vlády vyhlásil, že bude následníkem Karla Velikého, jehož poslední dědic zemřel v roce 911, přičemž jako oporu bude využívat biskupy a opaty. Ota chtěl panovat nad církví a využít její schopnost sjednocovat, aby v německých zemích založil instituci s velkou teokratickou mocí.\n\nV roce 938 se v saském městě Rammelsbergu podařilo najít stříbrnou žílu, nerostné bohatství ostatně dopomáhalo Otovi financovat všechny jeho aktivity. Začátky Otovy vlády byly poznamenané řadou povstání místních panovníků, v roce 938 Eberhard, nový bavorský vévoda, odmítl vzdát Otovi hold. Když ho Ota sesadil a dosadil na jeho místo strýce Bertholda, povstal proti Otovi Eberhard Franský spolu s některými saskými šlechtici. Snažili se Otu svrhnout a dosadit jeho staršího polorodého bratra Thankmara (syna Hatheburgy, manželky Jindřicha Ptáčníka). Revolta pokračovala i následující rok. Giselbert, lotrinský vévoda, přísahal věrnost západofranskému panovníkovi Ludvíkovi IV. a Otův mladší bratr Jindřich připravoval spolu s mohučským arcibiskupem Otovu vraždu. Povstání skončilo v roce 939 Otovým vítězstvím v bitvě u Andernachu, ve které Eberhard s Giselbertem padli. Jindřich utekl do západních Frank, kam zanedlouho vpadl Hugo Veliký s armádou na rozkaz Oty. V roce 941 došlo mezi bratry k dohodě a když Ludvík uznal svrchovanost Oty nad Lotrinskem, armáda se stáhla.\nAby Ota zabránil dalším vzpourám, za hlavy vévodství jmenoval své rodinné příslušníky. V roce 944 věnoval Lotrinsko Konrádovi Rudému, který se oženil s Otovou dcerou Liutgardou a svého syna Liudolfa oženil s dcerou švábského vévody Heřmana. Heřman v roce 947 zemřel, a Liudolf po něm Švábsko zdědil. Podobně zdědil v roce 949 bavorské vévodství Jindřich.\n\nV této době se Itálie nacházela v politickém chaosu. Po smrti Lothara, kterého zřejmě otrávili, zdědila trůn jeho žena Adelaida, vlastní dcera, nevěsta a vdova po posledních třech italských králích. Šlechtic Berengar z Ivrey se vyhlásil králem Itálie, unesl Adelaidu a pokoušel se legitimovat svou vládu svatbou Adelaidy se svým synem. Adelaida ovšem uprchla a požádala o intervenci. Liudolf a Jindřich nezávisle vpadli do severní Itálie, aby využili situace, ale jejich ambice zmařil Ota, který tam vpadl rovněž a donutil Berengara přísahat lenní věrnost. Krátce nato se oženil s Adelaidou.Tato svatba spustila další revoltu. Když Adelaida porodila syna, Liudolf, zákonitý dědic po Otovi, se začal obávat o svou pozici a roku 953 spolu s Konrádem Rudým a mohučským arcibiskupem proti Otovi povstal. Po počátečních úspěších Ota nakonec padl do zajetí při útoku na Mohuč. V příštím roce se povstání rozšířilo do celé země. Liudolf a Konrád však udělali chybu, když se spojili s Maďary, jejich vpády do jižního Německa znovu sjednotily šlechtu. Na sněmu v Auerstadtu byli Liudolf a Konrád zbaveni titulů, šlechta obnovila Otovu moc.\n\nBoleslav I. se spolu se svým synem poddal Otovi I. v r. 950 pod tzv. Novým hradem. 10. srpna 955 porazil Ota Maďary v bitvě na řece Lechu nedaleko Augsburgu (bitvy se zúčastnil i český oddíl, avšak nikoliv pod vedením českého knížete Boleslava I., se kterým Ota do r. 950 vedl bezvýchodné spory). Zbavil tak říši jíž několik let čelící nájezdům Maďarů hrozícího nebezpečí z východu. Téhož roku, 10.-11. října 955 (uvádí se i 16. října), pomocí zrady rujanských Ránů, kteří mu pro obchvat bažinami položili hatě, porazil spojená vojska povstalých Polabských Slovanů, najmě Obodritů a Luticů, knížete Stojgněva (padl; jeho bratr zajat a popraven) ve dvoudenní deštivé bitvě na řece Raxa (též Räcknitz, počeštěně Rakovnice). Roku 962 podnikl úspěšné tažení do Itálie, kde získal bohatou kořist dobytím mnoha severoitalských měst. Využil situace a dal se téhož roku v Římě papežem korunovat na císaře Svaté říše římské. Podle jeho příkladu pak měly všechny císařské korunovace probíhat v Římě. Toto pravidlo ale bylo často porušováno. Pro císaře byla cesta do Říma nákladná a její dlouhé trvání mohlo způsobit vzpoury v zemi.\n\n\n"}
{"id": "66210", "url": "https://cs.wikipedia.org/wiki?curid=66210", "title": "Jack Shea", "text": "Jack Shea\n\nJohn Amos „Jack“ Shea (7. září 1910 – 22. ledna 2002) byl americký rychlobruslař, dvojnásobný vítěz ze Zimních olympijských her v roce 1932. Byl prvním člověkem, který získal dvě zlaté medaile na jedněch olympijských hrách, a byl otcem první americké rodiny, která se po tři generace účastnila olympijských her.\n\nShea získal zlaté medaile v závodech na 500 (s časem 43,4 sekundy) a 1500 metrů (s časem 2 minuty 57,5 sekundy). Olympijské hry se tehdy konaly v jeho rodném městě – Lake Placid. Na žádost rabína z Lake Placid se Shea rozhodl neobhajovat své olympijské vítězství v roce 1936 na Zimních olympijských hrách v Garmisch-Partenkirchenu v Německu.\n\nMnohem později, při Zimních olympijských hrách 1980 v Lake Placid byl místopředsedou newyorské Olympic Regional Development Authority, organizace, která provozovala areál konání zimních olympijských her v roce 1980 a provozuje jej dodnes.\n\nJeho syn Jim Shea Sr. se věnoval klasickému lyžování a zúčastnil se Zimních olympijských her 1964. Jeho vnuk Jimmy Shea získal zlatou medaili na Zimních olympijských hrách 2002 ve skeletonu.\n\nShea úspěšně ukončil Dartmouth College a krátce studoval práva, musel ale odejít, aby mohl příjmem ze zaměstnání finančně podporovat svou rodinu. Mezi lety 1958 a 1974 byl městským soudcem a od roku 1974 až do odchodu do důchodu v roce 1983 byl dozorčím úředníkem ve městě North Elba.\n\n"}
{"id": "66217", "url": "https://cs.wikipedia.org/wiki?curid=66217", "title": "Újezd (u Kralovic)", "text": "Újezd (u Kralovic)\n\nÚjezd je zaniklá vesnice v okrese Plzeň-sever, která ležela přibližně 4 km západně od Kralovic v blízkosti Olšanské myslivny a zrušené železniční zastávky Trojany.\n\nRoman z Týnce nemaje potomků odkázal v roce 1230 plaskému klášteru pustý Újezd spolu s Týncem a Olšany. Uvedené vsi měly klášteru připadnout po smrti jeho manželky. V potvrzení majetku kláštera papežem Inocencem IV. z roku 1250 je Újezd uváděn mezi vesnicemi, takže musel být cisterciáky obnoven.\n\nZa husitských válek byl Újezd zpustošen a o ves se pak řadu let vedly právní spory. Po smrti Bedřicha z Kolovrat získal Újezd jeho bratr Hanuš z Kolovrat, který jej drží až do své smrti. Jeho syn a dědic Hanuš II. z Kolovrat, toho času probošt kapituly pražské a administrátor arcibiskupství, roku 1480 postoupil Újezd s dalšími vesnicemi a polovinou městečka Kralovic nazpět plaskému klášteru za 1600 kop.\n\nV roce 1613 je ves uváděna jako mnoho desítek let zaniklá.\n\n"}
{"id": "66222", "url": "https://cs.wikipedia.org/wiki?curid=66222", "title": "Juliánské datum", "text": "Juliánské datum\n\nJuliánské datum, též juliánský den (značka JD nebo JDT, také \"číslo juliánského dne\", anglicky \"Julian Day Number\", JDN), je spojitá časová výhradně denní míra, používaná v astronomii, zejména pro sledování dlouhých a periodických časových úseků.\n\nJe definována jako počet dní (tj. úseků dlouhých 86 400 sekund), které uplynuly od poledne světového času dne 1. ledna roku 4713 př. n. l. podle proleptického Juliánského kalendáře (případně též 24. listopadu 4714 př. n. l. podle proleptického Gregoriánského kalendáře). \n\nZapisuje se jako celé číslo dne nebo – pro přesnější určení času – jako desetinné číslo, přičemž zlomková část čísla odpovídá příslušnému dílu dne. Mnohdy se v zápisu čísla vkládají nebo vypouštějí mezery mezi číslicemi za miliony a tisíci. \n\nJinými slovy v pondělí 1.1.4713 př.n.l. v pravé poledne v Greenwitch, GB začal den 0 JDT/JDN a ten samý den o půlnoci bylo 0,5 JD. Následně v úterý dopoledne byl stále den 0 JDN a v poledne začal den 1 JDN atd. Tento matoucí aspekt překlápění čísla v poledne odstranilo tzv. modifikované a úplné julianské datum, MJD a JD, viz níže. \n\nNevyřčeným územ je pravidlo, že pokud není specifikovaný čas, pak se vychází z JDN po poledni (tzn. zaokrouhlené úplné JD na jednotky), tzn. bere se, že 1.1.4713 př.n.l. měl JDN 0, i když přesně řečeno ještě v 9ː00 ráno měl číslo JDN=-1 (ořízlé úplné JD na celá čísla). \n\nJuliánské datum je používáno zejména v \n\n\nPoužívání juliánského data navrhl francouzský astronom Joseph Scaliger ve svém díle \"De emendatione temporum\" (1583), dopracoval v dodatku z r. 1606 jako reakci na gregoriánskou reformu kalendáře. Údajně pojmenoval tuto časovou škálu podle jména svého otce Julia Caesara Scaligera a nesouvisí se starořímským diktátorem Juliem Cesarem, který zavedl juliánský kalendář. Ovšem Julius Caesar Scaliger sám v \"Opus de Emendatione Temporum, str. 361\" píše „Iulianam vocavimus: quia ad annum Iulianum accomodata [Zveme jej julianským, protože je přizpůsoben k Julianskému roku.]“, tedy že důvodem pojmenování je juliánský rok.\n\n\nPomocný výpočet určí z data pořadové číslo dne od nejbližšího předchozího 1. března (1. březen má číslo 0).\nDatum 1. března je zvoleno záměrně jako počátek, aby se měsíc únor, jenž má netypickou a proměnlivou délku, dostal na konec. Výpočet proto nemusí řešit přestupné roky.\n\nDalší výpočet závisí na tom, jestli je vstupní datum podle Juliánského nebo Gregoriánského kalendáře.\nformula_5\nformula_6\n\nÚplné juliánské datum JD ještě obsahuje údaj o čase v rámci dne, který ale začíná až v poledne. Proto je třeba přičíst časový údaj a odečíst 12 hodin (součet zlomků může být záporný):\nformula_7\n\nProtože Praha je od Londýna vzdálená necelých 15° na východ, tzn. přibližně jednu hodinu, musíme od našeho slunečního času odečíst 1/24 (0,042), abychom dostali JD. (Přesně řečenoː počet stupňů/360.) Například jestliže je v Praze 18ː00 slunečního času, tak upravený čas je (18-12)/24-1/24=5/24=0,2083, který přičteme k JDN. \n\nÚplné Julianské číslo dne (JD) můžeme nejsnadněji získat v programu Calc (Libreoffice), pomocí tohoto vzorceː\n\n=AdresaBunky̠SDatumemAČasem+2415019-0,5-ZeměpisnáŠířka/360\n\nPro hodnotyː \"06.07.2019 18:00:00\" v Praze (tzn. 14,44195° východně od Londýna) vychází úplné Juliánské datum JD=2458671,23071681.\n\nPostup v jiných tabulkových editorech, např. Gnumeric, Excel ap. je analogický, ale konstanta 2415019 se může lišit dle nastavení. \n\nPro správné zadání je třeba vědět, že tabulkové editory zpravidla zobrazují data do 4.10.1582 v Juliánském kalendáři a od tohoto data do dnes v Gregoriánském. To je třeba ověřit na dni 10.10.1582, který na přechodu mezi těmito kalendáři neexistoval. Tabulkový procesor jej zobrazí jako prostý text, a ne jako datum. \n\nModifikované Juliánské datum je časovou škálou užívanou v oboru astronomie. Značí se \"MJD\" a odvozuje se od juliánského data:\n\nMJD je obdobou JD, počítanou od zavedení gregoriánské reformy letopočtu. Počítá tedy dny od půlnoci na 17.11.1858. Např. Okamžik začátku roku 1. ledna 2014 00:00:00 UTC odpovídá 2 456 658,5 JD a 56 658,0 MJD.\n"}
{"id": "66223", "url": "https://cs.wikipedia.org/wiki?curid=66223", "title": "Georg Philipp Telemann", "text": "Georg Philipp Telemann\n\nGeorg Philipp Telemann (14. března 1681 Magdeburg – 25. června 1767 Hamburk) byl německý hudební skladatel a varhaník, představitel pozdně barokní hudby. Hudební samouk, vystudoval práva na univerzitě v Lipsku. Byl jedním z nejhranějších skladatelů minulosti (alespoň ve své době), byl současníkem Johanna Sebastiana Bacha a celoživotním přítelem Georga Friedricha Händela. Zatímco dnes je Bach obecně považován za významnějšího skladatele, byl Telemann pro své hudební schopnosti během celého svého života mnohem proslulejší.\n\nTelemann velice často cestoval a na svých cestách byl ovlivňován řadou jiných hudebních stylů, které pak využíval ve vlastních skladbách. Je znám jako skladatel koncertů pro neobvyklé nástrojové kombinace, například violová nebo žesťová tělesa.\n\nBěhem života zastával řadu důležitých hudebních pozic, jejichž vyvrcholením bylo místo hudebního ředitele pěti největších chrámů v Hamburku, která zastával od roku 1720 až do své smrti v roce 1767. Poté jej v těchto funkcích následoval jeho kmotřenec Carl Philipp Emanuel Bach.\n\nGeorg Philipp Telemann se narodil v Magdeburgu, nyní hlavním městě Saska-Anhaltska, v roce 1681. Nepocházel ze zvlášť muzikální rodiny; jen jeho pradědeček sloužil jako zpěvák v Halberstadtu, nikdo jiný z jeho přímých předků se hudbou nezabýval. Telemannův otec zemřel již v roce 1685 a přenechal tak zodpovědnost nad dohledem a rozšiřováním vzdělání dětí pouze na jeho matce. Rodina patřila k vyššímu střednímu stavu s významným angažováním se v životě církve. Již v 10 letech se projevilo Telemannovo hudební nadání, už ve 12 letech napsal svou první operu. Toto nadání však jeho rodina neakceptovala. V obavě, že se syn bude věnovat hudební kariéře, zabavila matka Telemannovi všechny jeho hudební nástroje a v roce 1693 jej poslala do jiné školy, v Zellerfeldu (1694-1698) s nadějí, že tato změna nasměruje mladíka na lukrativnější profesní dráhu. Nicméně vedoucí školy rozpoznal jeho výrazný talent a umožnil Telemannovi pokračovat ve skládání a rozšiřování svých hudebních vědomostí. Během studií na \"Gymnasium Andreanum\" v Hildesheimu se Telemann učil hrát na řadu hudebních nástrojů, zobcovou flétnu, varhany, housle, violu da gamba, flétnu, hoboj, šalmaj, kontrabas a trombón, na většinu z nich zcela sám. Působení novějších hudebních stylů jej vystavily jeho časté cesty, prvotní vliv na Telemanna měla hudba, kterou tvořil Johann Rosenmüller a Arcangelo Corelli.\n\nV roce 1701 vstoupil Telemann na Univerzitu v Lipsku se záměrem studovat práva, pravděpodobně na přání své matky.\nJeho hudební talent nebyl ještě příliš dlouho znám, ale již byl pověřen psaním hudby pro dva největší kostely ve městě. Brzy nato založil čtyřicetičlenné \"Collegium Musicum\", které se věnovalo provádění jeho hudby. V následujícím roce byl Telemann jmenován ředitelem operního domu v Lipsku a zpěvákem v jednom z lipských chrámů. Telemannův rostoucí vliv začal vadit jinému, staršímu skladateli Johannu Kuhnauovi, jehož pozice hudebního šéfa ve městě byla Telemannovým jmenováním ohrožena. Telemann též využíval ke svým operním produkcím řadu studentů, čímž omezoval jejich čas pro spolupráci s Kuhnauem. Kuhnau proto hanlivě označoval Telemana coby „operního muzikanta“. Dokonce po Telemannově odjezdu nemohl Kuhnau zpětně získat umělce, které ztratil jejich přechodem k Telemannově opeře.\n\nTelemann opustil Lipsko v roce 1705, aby se stal kapelníkem na dvoře hraběte Erdmanna II v Sorau (dnešní Żary v Polsku). Zde se sám seznámil s francouzským stylem Lullyho a Campry a během následujících 16 let složil na 200 overtur a suit. Invaze Švédů do Německa donutila hraběte Erdmanna opustit hrad. Poté v roce 1707 Telemann patrně navštívil Paříž a později byl jmenován vedoucím zpěváků na dvoře v Eisenachu, kde se setkal s Johannem Sebastianem Bachem. I přes obdivuhodný skladatelský výkon v těchto letech nastalo jeho nejplodnější období až v roce 1721, kdy se stal hudebním šéfem pěti největších kostelů v Hamburku, a v této funkci setrval až do své smrti. Zde Telemann psal dvě kantáty pro každou nedělní bohoslužbu, kromě toho též komponoval další duchovní hudbu ke zvláštním příležitostem, přičemž vyučoval zpěv a hudební teorii a dirigoval týdenní a dvoutýdenní produkce vokálně-instrumentálních souborů. Telemann také po několik let řídil místní operní dům, který ovšem dovedl k finančnímu nezdaru.\n\nKdyž se v Lipsku uvolnilo Kuhnauovo místo, požádal o něj i Telemann. Mezi šesti kandidáty byl vítězným favoritem městské rady. Telemann pozici odmítl, neboť nabídku potřeboval jen jako argument k zajištění platového růstu na své pozici v Hamburku. Po Telemannově odmítnutí dostal tuto práci Christoph Graupner, ten ji však také odmítl, aby připravil cestu pro J.S. Bacha. Telemann též rozšířil svou hamburskou mzdu několika menšími místy na jiných dvorech a publikováním svazků své hudby.\n\nOkolo roku 1740 Telemann ve svojí skladatelské činnosti polevuje a začíná vkládat více energie do tvorby teoretických pojednání. Touto dobou si také dopisuje s několika mladšími skladateli, včetně Františka Bendy a svého kmotřence C.P.E. Bacha. Po smrti svého prvorozeného syna Andrease v roce 1755 převzal Telemann odpovědnost za výchovu svého vnuka Georga Michaela Telemanna a začal tohoto budoucího skladatele hudebně vzdělávat. Řada jeho duchovních oratorií je datována z tohoto období. V pozdějších letech se Telemannovi začal zhoršovat zrak, což vedlo kolem roku 1762 ke snížení jeho aktivity, ale jako skladatel působil až do své smrti dne 25. června roku 1767.\n\nJeho dílo je velmi rozsáhlé. Složil 12 ročníků chrámových kantát, 46 pašijí, 35 oratorií, 50 oper, 15 mší a velké množství (téměř 1000) menších děl.\n\nVe svých dílech kladl důraz na melodiku. Ovlivnila ho francouzská a italská hudba. V jeho hudbě jsou stále ještě dominantní vlivy baroka, ale již se zde začínají uplatňovat i prvky rokoka. Za svého života byl považován za jednoho z nejlepších hudebníků své doby. Po jeho smrti bylo však jeho dílo postupně téměř zapomenuto, na repertoár divadel se znovu dostalo až ve druhé polovině 20. století.\n\n\n"}
{"id": "66226", "url": "https://cs.wikipedia.org/wiki?curid=66226", "title": "Mariánská Týnice", "text": "Mariánská Týnice\n\nMariánská Týnice s poutním kostelem Zvěstování Panny Marie je bývalé proboštství cisterciáckého kláštera v Plasích v Mariánském Týnci u Kralovic, dnes sloužící jako Muzeum a galerie severního Plzeňska. Od roku 1964 je chráněno jako kulturní památka a v roce 2018 bylo prohlášeno národní kulturní památkou České republiky.\n\nRoman z Týnce nemaje potomků odkázal v roce 1230 plaskému klášteru vsi Týnec, Olšany a pustý Újezd, které měly klášteru připadnout po smrti jeho manželky. V potvrzení majetku kláštera papežem Inocencem IV. z roku 1250 je v Týnci uváděn kostel sv. Petra a Pavla. Kaple v Týnci existovala údajně už ve 12. století. Plaský klášter bohatl až roku 1310. Začal upadat až za Jana Lucemburského, jehož náročná finanční politika kláštery zadlužila. Situace se dále zhoršila za husitských válek, kdy byl plaský klášter v roce 1421 vypálen a zpustošen husity. V letech 1420-1425 císař Zikmund zastavil veškerý majetek plaského kláštera okolním šlechticům, kteří mu v období válek poskytovali finanční a vojenskou pomoc. \n\nOkolí Týnce připadlo Kolowratům, ale mniši se snažili kostel v Týnci udržet a sloužili zde bohoslužby. Až v roce 1480 se hospodářská situace cisterciáků v Plasích zlepšila a opat Adam nechal pobořený týnecký kostelík opravit. V prvním desetiletí 16. století klášter získal zpět část svých vsí, které ztratil během husitských válek, a pořídil do kostela dřevěné sousoší Panny Marie a Anděla Zvěstování. Roku 1518 byl kostel vyloupen. Při kostele byl usazen jeden z plaských řeholníků jako poustevník, aby kostel udržoval. Týnecké pozemky byly obdělávány z části z dvora Olšany, částečně byly pronajímány poddaným.\n\nFlorián Gryspek připojil Týnec ke Kralovicím a vystavěl tu mlýn. Opati kláštera samozřejmě s převodem majetku nesouhlasili a dlouhé roky se s Gryspeky soudili, až v roce 1613 dostali Týnec nazpět. Ke kostelíku se začaly konat pouti k uctívané soše Panny Marie \"od anděla pozdravené.\" V průběhu třicetileté války byl kostel opět zpustošen. Po válce, za vlády opata Jakuba Vrchoty z Rosenwertu byl kostelík přestavěn a rozšířen – poprvé okolo roku 1640 a následně v letech 1648–51.\n\nOpat Ondřej Trojer využil potlačené selské povstání v roce 1680 a nechal vzbouřence vysázet monumentální lipovou alej z Kralovic doplněnou sedmi kaplemi zasvěcenými sedmi radostem Panny Marie. Do dnešní doby se z aleje zachovala jen poslední Radimova lípa. Na konci 17. století Trojer kostel nechal přestavět a zvětšit, na straně presbytáře připojil nové ambitové nádvoří a k průčelí přidal zvonici. Postavil i proboštství a věž s hodinami umístěnou do prostoru mezi ambity a proboštstvím. Ve fundační listině z roku 1699 vydané opatem se praví, že proboštství má sloužit pro rozmnožení uctívání Panny Marie ve zdejším kostele a zároveň pro zajištění řádových bratří, především vysloužilých.\n\nPo zrušení plaského kláštera v roce 1784 byl po celé jedno a půl století areál v Mariánské Týnici téměř neudržován, aby havarijní stav vyvrcholil zřícením kopule a kleneb kostela v roce 1920. Spolek pro záchranu Mariánské Týnice postupně opravoval ambity a provizorně zastřešil kostel. Teprve v roce 2005 byla znovu vznesena hlavní kopule chrámu.\n\n\n\n"}
{"id": "66228", "url": "https://cs.wikipedia.org/wiki?curid=66228", "title": "Kontextová reklama", "text": "Kontextová reklama\n\nKontextová reklama (reklama v obsahové síti) je internetová reklama, která zobrazuje sdělení zadavatele v kontextu s obsahem webové stránky. Kontextová reklama se zobrazuje na webových stránkách provozovatelů, kteří uzavřeli smlouvu s poskytovatelem systému pro správu kontextové reklamy. Většina druhů kontextové reklamy se platí za proklik.\n\nV souvislosti s kontextovou reklamou se definice zobecňuje na textovou reklamu. Kontextová reklama přitom nemá danou formu, jen je spíš z technických a formátovacích důvodů načtení a zobrazení textu jednodušší. Kontextová reklama se zobrazuje v souvislosti a na základě zjištěného obsahu stránky a požadavků na zobrazení v takové souvislosti - kontextu. Na takovém místě může být načten a zobrazen různý počet reklam.\n\nKontextová reklama je cílena na konkrétní slova a sousloví zjištěné v textovém obsahu stránek. Kontextové systémy navíc používají složité metody vyhodnocování relevance takto zjištěných slov. Relevancí je četnost výskytu klíčového slova v dokumentu, jeho umístění v těle stránky (nadpis, popis nebo název stránky, tělo textu) na okolních stránkách v dané doméně nebo adrese umístění stránky apod.\n\nNa takových stránkách se jako kontextová reklama mohou zobrazovat jak reklamní texty (textová reklama) nebo grafické obrázky (bannerová reklama).\n\nKontextová reklama a reklama ve vyhledávačích spolu velmi úzce souvisí. Často jsou tyto pojmy nesprávně zaměňovány, ačkoli každý způsob reklamy má svá specifika.\n\nDalší, již méně známé systémy jsou BBText, který provozuje Internet Billboard nebo pod názvem TakeIt společnost Internet Trading. V zahraničí například IntelliTXT.\n\nRozdíly ve způsobech cílení jsou důležité při vytváření reklamního textu i při hledání vhodných klíčových slov.\n\nZadavatel si vybere libovolná klíčová slova a vytvoří svůj textový inzerát. Textový inzerát se obvykle skládá z titulku, popisu a odkazu na webové stránky zadavatele.\n\nPokud je kampaň spuštěna, zobrazuje se textová reklama na webových stránkách členů reklamního systému. Textový inzerát je zobrazen v kontextu se stránkou, kterou si právě návštěvník daného webu prohlíží.\n\nPříklad\n\nInzerentem je cestovní kancelář. Pracovník cestovní kanceláře se přihlásí do systému poskytovatele kontextové reklamy. Zvolí si klíčová slova \"dovolená\", \"zájezd\", \"prázdniny\" a \"volno\". Tato slova zadává do systému pro správu kontextové reklamy. Kampaň se spustí. Textová reklama na cestovní kancelář se zobrazuje webech, kde se vyskytují klíčová slova \"dovolená\", \"zájezd\", \"prázdniny\" a \"volno\".\n\nCílení podle kontextu stránky\n\nKontextová reklama se v tomto případě trvale zobrazuje na předem určeném místě, mimo hlavní text. Inzeráty se zobrazují podle toho, jaké články si právě prohlíží návštěvník. Pokud čte návštěvník článek v němž se vyskytuje klíčové slovo \"zájezd\", zobrazují se reklamy všech zadavatelů, kteří si toto klíčové slovo zvolili. Kvalitní reklamní systémy navíc posuzují kontext celé stránky.\n\nKlíčová slova v textu stránky\n\nTextová reklama není na první pohled vidět. Systém pouze označí vybraná klíčová slova v textu ve stránce jinou barvou a stylem podtržení. Pokud na takto označená klíčová slova najede návštěvník myší, zobrazí se reklama zadavatele. Zahraniční řešení má název IntelliTXT a na českém internetu je systém známý pod názvem bbText. Kontext této reklamy se vztahuje pouze k vybranému klíčovému slovu.\n\nCílení podle hledaných slov\n\nReklama cílená na uživatelský dotaz se obvykle pod pojem kontextové reklamy neřadí (viz výše dvojí pojetí kontextové reklamy). Reklama cílená na dotaz se zobrazuje ve vyhledávačích nebo výsledcích hledání. Návštěvník internetového vyhledávače hledá například dotaz \"zájezd\". V předem určených místech se zobrazí kontextová reklama inzerentů, kteří si zvolili klíčové slovo \"zájezd\".\n\nZadavatel reklamy platí v okamžiku, kdy na jeho reklamu klikne návštěvník webových stránek. Zadavatel tedy platí za kliknutí. Čeští provozovatelé systémů kontextové reklamy stanovují minimální cenu za jedno kliknutí, která se pohybuje od 1 do 5 Kč. Zadavatel reklamy si cenu stanovuje sám. Některá slova jsou inzerenty velmi žádaná. Pokud chce zadavatel reklamy „předběhnout“ své konkurenty, musí zvýšit cenu za proklik. V případě, že je na klíčové slovo více inzerátů, seřadí se za sebe podle ceny za kliknutí.\n\nPříklad\n\nNa klíčové slovo \"dovolená\" chce zobrazovat svoji reklamu celkem 10 cestovních kanceláří. Cestovní kancelář XY zvýší cenu na 30 Kč za jedno kliknutí na svůj inzerát. Pokud to bude nejvyšší cena, zobrazí se inzerát na prvním místě. Ostatní inzeráty se zobrazují pod tímto inzerátem. Jakmile cestovní kancelář ZY zvýší cenu za proklik na 31 Kč, změní tím pořadí a bude na prvním místě.\n\nJestliže se inzerent rozhodne využít pro podporu svého podnikání kontextovou reklamu na Internetu, musí navštívit internetové stránky některého ze systémů kontextové reklamy a zaregistrovat se. Při registraci získá inzerent vlastní virtuální konto.\n\nČasto je potřeba uhradit na bankovní účet provozovatele systému kontextové reklamy předem určenou částku, označovanou v PPC systémech jako minimální platba. Pokud je tato částka příliš vysoká, může to některé firmy odrazovat.\n\nKdyž provozovatel systému obdrží od firmy peníze na svůj účet, je virtuální konto uživatele navýšeno o zaslanou částku. Poté může inzerent začít inzerovat v rámci webů a serverů, které jsou zapojeny do vybraného systému kontextové reklamy.\n\nOnline reklama poskytuje v průběhu řadu údajů, podle kterých je možné na probíhající zobrazování reagovat a modifikovat (typicky změnit text, změnit klíčová slova, upravit ceny pro změnu pořadí…). Existují specialisté, kteří se starají o kontextové reklamy více firem a probíhající reklamu optimalizují podle průběžných statistik.\n\nZadavatelé se někdy obávají, že jejich konkurence či provozovatelé webů budou záměrně klikat na jejich textovou reklamu. Pro tento druh podvodu se vžil název \"clickfraud\", který je do češtiny překládán jako falešné, neplatné nebo podvodné klikání.\n\nProvozovatelé systémů kontextové reklamy proto vyvíjí různé stupně ochrany proti těmto podvodům. Například Internet Billboard, provozovatel systémů bbKontext a bbText, udává, že používá osm stupňů ochrany před podvodným klikáním. Některé formy ochrany fungují okamžitě (nestrhnou se peníze za klik z účtu majitele webu), jiné až zpětně (provozovatel webu musí vrátit peníze).\n\nProblém falešného klikání je v médiích záměrně zveličován firmami, které prodávají software na rozeznávání clickfraudu.\n\nProvozovatelé webů a poskytovatelé obsahu mohou na svůj web umístit HTML kódy některého z poskytovatelů systémů kontextové reklamy. Podmínky uzavření smlouvy a výše provize za každé kliknutí se liší podle podmínek jednotlivých provozovatelů.\n\nPokud zadavatel reklamy špatně zvolí klíčová slova, výsledkem mohou být reklamy zobrazené na nerelevantních stránkách, které potom mají pouze nízkou účinnost (malý CTR). Jako větší problém je v zahraničí uváděn nízký konverzní poměr. Oproti reklamě cílené na vyhledávání je z prokliků z kontextu řádově méně objednávek.\n\nVzhledem k tomu, že reklamu umisťuje automat, občas může mít nevhodné konotace. Například při tragickém úmrtí Karla Zicha (zemřel při potápění) bylo u jeho nekrologu kontextovou reklamou nabízeno potápěčské vybavení.\n\nNěkteré formy kontextové reklamy ve standardním nastavení nemusí být dostatečně odlišitelné od běžného odkazu, a proto mohou být pro uživatele matoucí. Uživatel netuše, že jde o reklamu, klikne na odkaz a přejde na pro něho nečekanou stránku. I taková reklama může být poměrně nevýhodná pro zadavatele reklamy, má vyšší CTR, ale poměrně nízký konverzní poměr.\n"}
{"id": "66230", "url": "https://cs.wikipedia.org/wiki?curid=66230", "title": "Duha", "text": "Duha\n\nDuha je fotometeor (optický úkaz), projevující se jako skupina soustředných barevných oblouků, které vznikají lomem a vnitřním odrazem slunečního nebo měsíčního světla na vodních kapkách v atmosféře. Podobný úkaz může vzniknout i v drobných ledových krystalech v atmosféře.\n\nZa deště nebo mlhy prochází světlo každou jednotlivou kapkou. Protože má voda větší index lomu než vzduch, světlo se v ní láme. Index lomu je různý pro různé vlnové délky světla a povrch kapky má tvar koule. Světlo se tedy na okrajích dešťových kapek rozkládá na jednotlivé barevné složky, které se odrážejí na vnitřní stěně a opouštějí pod různými úhly kapku. Kapky, které jsou ve stejné úhlové vzdálenosti od zdroje světla (Slunce či Měsíce), se pak jeví, jako by měly stejnou barvu. Proto má duha tvar kruhu, případně jeho části.\n\nVztah mezi úhlem dopadu, úhlem lomu, indexem lomu optického prostředí a rychlosti šíření elektromagnetického záření (světla) vyjadřuje Snellův zákon.\n\nAristoteles usoudil, že duha vzniká odrazem světla ve vodních kapkách. Prvním, kdo duhu vědecky popsal, byl René Descartes v letech 1635–1637, nicméně vznik barev duhy nedokázal vysvětlit. To se podařilo až Isaacu Newtonovi, který pochopil, že se paprsek při průchodu hranolem nebo dešťovou kapkou rozkládá na jednotlivé barvy.\n\nVelikost oblouku závisí na výšce slunce nad obzorem a výšce pozorovatele – pokud je slunce právě na horizontu, duha bude tvořit půlkruh; pokud je pozorovatel např. v balónu, může někdy spatřit duhu i jako celý uzavřený kruh. Duha je tím zřetelnější, čím větší jsou dešťové kapky. Úhlový poloměr duhy je přibližně 40°–42°. a fialové zbarvení je uvnitř kruhu, červené vně.\n\nV dešťové kapce může dojít nejen k jednomu, ale k více odrazům světelného paprsku.\n\nPři dvou vnitřních odrazech lze pozorovat druhou, tzv. sekundární duhu neboli vedlejší duhu. Hovoří se také o dvojité duze. Sekundární duha se objevuje nad první duhou (která se pak označuje jako primární nebo hlavní), tzn. má větší úhlový poloměr než primární duha (asi 50°–54°), a posloupnost barev v sekundární duze je opačná než v duze primární. Sekundární duha bývá také obvykle výrazně slabší než primární duha.\n\nZa vhodných podmínek lze pozorovat také třetí, tzv. terciární duhu. Hovoří se pak o trojité duze. Terciární duha má větší úhlový poloměr než sekundární duha. Terciární duha bývá ještě méně výrazná než sekundární duha. Vyskytuje se v úhlové vzdálenosti přibližně 39°–43° kolem Slunce, takže i při vhodných podmínkách je značně odcloněna slunečním svitem. Čtvrtá duha by měla průměr 45° kolem Slunce, pátá by se vyskytovala opět na straně jako primární duha. Existují ale i vyšší řády duhy.\n\nOhybem světla v dešťových kapkách mohou na vnitřní straně hlavní duhy (případně i na vnější straně vedlejší duhy) vznikat tzv. podružné duhové oblouky. Zpravidla jsou nejzřetelnější při vrcholu duhy, směrem k zemi se ztrácejí.\n\nKruhová duha je halový jev, který vzniká lomem slunečního nebo měsíčního světla v drobných ledových krystalcích v atmosféře.\n\nTermínem bílá duha se označuje duha, která má jen minimálně rozlišené jednotlivé barvy, takže vypadá jako bílý oblouk. Vzniká buď při dešti s kapkami různých velikostí, nebo lomem světla v mikroskopických kapičkách mlhy (mlžná duha).\n\nMěsíční duha vzniká lomem měsíčního světla na vodních kapkách. Jde o poměrně vzácný jev. Měsíční duha má nevýrazné spektrum, zpravidla má pouze bílou nebo nažloutlou barvu.\n\nPřevrácená duha je ve skutečnosti tzv. cirkumzenitální oblouk, typ halového jevu. K jejímu vzniku jsou zapotřebí ledové krystaly tvaru destičky. Sluneční (nebo měsíční) paprsky vstupují vrchní stranou krystalu a vychází vertikální boční stranou. Vzhledem k úhlu vycházejících paprsků (90°) jsou barvy tohoto halového jevu mnohem výraznější, než u klasické duhy vznikající na vodních kapkách.\n\nV našich zeměpisných šířkách nejde o jev vzácný.\n\nNa olejovém plátně Constantina Brumidiho z roku 1866 s názvem \"Apoteóza George Washingtona\" je na tváři otce Ameriky výraz klidu. Pod ním se klene na obloze duha a obklopuje ho třináct dívek. Pod Washingtonem je ozbrojená \"Lady Liberty\", která nedopustí pošlapávání práva a svobody z pravomoci králů a tyranů.\n\nNa olejomalbě Johna Everetta Millaise \"Slepá dívka\" z roku 1856 je duha – jedna z přírodních krás, které nevidomá dívka nemůže zažít – užita ke zdůraznění patosu jejího osudu.\n\nO uloupené duze vypráví pohádka \"Jak Rumcajs vysadil duhu na nebe\".\n\nDuha, přírodní jev známý svou krásou, se stala součástí mytologií v celé historii. Norové ji vnímali jako Bifröst – most mezi nebem a zemí, židovsko-křesťanské tradice ji označovaly jako smlouvu s Bohem, že už nemůže povodní zničit svět. Najít mytologii, která neobsahuje duhu, může být opravdovou výzvou. Různé kultury a kontinenty vnímají všichni duhu jako zdroj představivosti. Symbolizuje most, posla, luk, nebo hada, duha jako symbol slouží po celá tisíciletí.\n\nLidé chtěli pochopit svět kolem nás a pochopit význam a původ života. Kultury vyvinuly systém víry a vysvětlovaly historii své existence.Také duha v tom hrála pro nás nepolapitelnou, nebeskou, kouzelnou tajuplnou část, která přesahovala po celém světě ve většině starověkých i moderních kulturách do systému víry.\n\nV mytologii starých Slovanů se věří, že když se muž dotkne duhy, je vytažen do nebe a stane se z něj Planetnik – napůl démonické stvoření, nad kterým má moc bůh hromů a blesků Perun.\n\n\"Epos o Gilgamešovi\", což byl starověký Sumerský král (ca. 3000 př.nl), poskytuje první podrobné písemné důkazy o lidské civilizaci. Ve viktoriánském překladu Gilgameše Leonida Hamiltona Epos Ishtar a Izdubar, vidí král Izdubar „barevnou hmotu jako odstíny duhy“, které jsou „božím schválením války“. Později Izdubar vidí „jiskřivé barvy duhového oblouku“ ve fontáně života u Elamova Stromu nesmrtelnosti.\n\nSumerský bůh země Ninurta, který Sumer brání s lukem a šípy, nosí na hlavě korunu z duhy.\n\nNejslavnější Duhový most v západní mytologii je Bifröst. Ten spojuje Zemi s Ásgardem, domovem norských bohů. Bifröst mohou použít pouze bohové a ti, kteří byli zabiti v boji. Tento most byl nakonec rozbit ve válce Ragnarök (německy Götterdämmerung, tj. Soumrak bohů). Představa, že duhový most do nebe je dosažitelný pouze dobrým nebo ctnostným, jako jsou například bojovníci, je téma, které se často ve světě mýtu opakuje.\n\nDalší teorie, kterou jako první vyslovil amatérský etymolog Christopher Houmann, je to, že s ohledem na společnou historii Indo-evropských národů by Asgard na konci duhy měl mít symbolický význam starověké znalosti čaker a jejich barvy.\n\nV řeckém starověkém pantheonu je význam bohyně Iris mnohem větší, než by se dalo předpokládat. Tato dcera první generace bohů Electry a Thaumáse, nosila Iris šaty v duhových barvách. Jako posel bohů létala na zlatých křídlech. Iris se objevuje „rychlosti větru“ v devíti ze čtyřiadvaceti knih Homerovy Ilias.\n\nV řeckých bájích Iris nosí mír nebo štěstí. Jednou měla Iris pro Dia naplnit zlatý džbán svěcenou vodou. Nicméně, stejně jako mnoho řeckých bohů, také Iris neustále hledá lidstvo novou definici. Duha se pro Iris nakonec stala „pouze dopravním prostředkem“, která se jeví být stejně jako duha sama prchavá a nepředvídatelná.\n\nV australském domorodém bájesloví Aboriginců je hadovitá duha Stvořitel (Kurreah, Andrenjinyi, Yingarna, Ngalyod a jiné), v mytologickém světě Snění – nekonečném časovém období, které \"začalo stvořením světa a nemá konce. Lidé, zvířata a věčné bytosti, jako je duha – to vše je součástí „Snění“ a každodenní život člověka ovlivňuje snivá nesmrtelnost\", a které zná téměř každý australský domorodec. V těchto kmenech, které jsou starší než 50 let, jsou skutečné duhy obrovští, často zlomyslní hadi, kteří obývají oblohu nebo zemi. Tento had má různé názvy v různých kmenech a částečně se mění jeho znaky z pokolení na pokolení.\nVětšina australských kmenů však věří v to, že Duhový had je stvořitelem světa a všech bytostí. Během období sucha sestupuje Duhový had do hlubokého pramene. Dalším společným tématem všech domorodých kmenů je, že Duhový had nemá pohlaví. Duhový had může dát plodnost půdy a úrodu tím, že stvoří déšť, ale může také postihovat lidi slepotou a nemoci. „Domorodá duha znamená lidstvo, protože šíří 'energii' a 'dech', který dává lidem život.“\n\nNgalyod, prvorozený syn Yingarna, který je tvůrcem Duhového hada Kunwinjku v západní části Arnhemu v Austrálii, vysává vodu v období sucha a plive ji jako déšť během mokré sezóny. Stejně jako Iris, také Ngalyod pomáhá zajistit plodnost deštěm, ale může zničit i život. Yingarna, tvůrce lidí Kunwinjku, je androgyn jako jeho syn Ngalyod. Má rafinovaně ambivalentní formu, je kombinací prvků hada, ryby, krokodýla, sumce, emu a klokana.\n\nV biblickém příběhu o potopě světa, obsaženém v knize Genesis, je duha popsána jako znamení smlouvy mezi Hospodinem a Noemem, jeho potomstvem a vším živým tvorstvem:\n\n\nLidé občas nacházeli na polích keltské platidlo statéry po prudkém dešti, který mince omyl a ty se potom třpytily na slunci. Lidé věřili, že tyto mince padají z duhy nebo se nacházejí tam, kde se duha dotkla země. Proto se jim začalo říkat duhovky. Lidé věřili, že přinášejí štěstí a ochraňují proti nemocem. Také dešťová voda, sbíraná, když je duha, prý léčí všechny nemoci. V Irsku se vypráví, že skřítek leprikón zakope na konci duhy hrnec zlaťáků. Málokomu se však podaří leprikónovu skrýš odhalit, možná i proto, že konce duhy nelze dosáhnout.\n\nDuha je chápána také jako symbol jednoty v pestrosti a rozličnosti, symbol integrace odlišných lidí, příslušníků menšin. Proto se používá jak jako symbol LGBT hnutí, tak jako symbol integrace mentálně handicapovaných osob. Pestrost přírody a života vyjadřuje duha též v symbolice ekologických hnutí – např. Hnutí Duha patří mezi nejvlivnější česká ekologistická občanská sdružení.\n\nMéně zjevná je souvislost v případě sdružení Duha, které se zabývá volnočasovými aktivitami mládeže, nicméně i to operuje s pestrostí své činnosti, integrací všech skupin dětí i vztahem k přírodě.\n\n\n"}
{"id": "66231", "url": "https://cs.wikipedia.org/wiki?curid=66231", "title": "Generátor pseudonáhodných čísel", "text": "Generátor pseudonáhodných čísel\n\nGenerátor pseudonáhodných čísel je efektivní deterministický program, který generuje posloupnost čísel, statistickými testy pokud možno nerozlišitelnou od náhodné. Byť existují zdroje skutečně náhodných jevů (kvantové generátory, šum), pseudonáhodné generátory (a postupy jakými se vytvářejí) jsou klíčovým prostředkem moderní kryptografie. Na nich se zakládají pravděpodobnostní kryptosystémy s veřejným klíčem, digitální podpisová schémata, bit-commitment protokoly a interaktivní zero-knowledge důkazové systémy.\n\nVstupními daty pro pseudonáhodné generátory jsou \"skutečně\" (téměř) náhodné (pokud probíhá útok postranním kanálem navíc záměrně ovlivňované), leč krátké, posloupnosti zvané random seed, které jednoznačně určují další běh programu (generátoru). V důsledku determinističnosti těchto programů jsou na počítači s ohraničenou pamětí nevyhnutelně periodické, tedy po určité době (periodě) se generovaná posloupnost začne opakovat. Ta však může být velmi dlouhá, tudíž nedetekovatelná. Standardizované generátory ovšem mohou obsahovat posloupnosti vytvářející u šifrovacích algoritmů „zadní vrátka“ (tj. „univerzální klíč“).\n\nJe otázkou, je-li možné současnými výpočetními prostředky rozlišit náhodnou posloupnost od posloupnosti pseudonáhodné, pokud nedisponujeme znalostí „random seed“ a použitého algoritmu generátoru.\n\nPseudonáhodné generátory, ať už čísel či binárních posloupností, lze elegantně realizovat použitím jednosměrných funkcí, na jejichž inverzi v současnosti není znám žádný efektivní algoritmus. V takovém případě postačí, když za „random seed“ vezmeme relativně malé číslo, pak iterativně aplikujeme jednosměrnou funkci a do pseudonáhodné posloupnosti postupně zařazujeme hard-core bity pro tyto iterace. Tak dostaneme pseudonáhodnou binární posloupnost, která může být polynomiálně delší, než náhodný vstup. Ukázkovým příkladem pseudonáhodného generátoru, založeném na předpokladu nemožnosti efektivní faktorizace, je Blum-Blum-Shub pseudonáhodný generátor. Ten je možno použít na konstrukci Blum-Goldwasser kryptosystému s veřejným klíčem. To je proudová šifra, ve které je zpráva šifrována spočítáním jejího XORu s pseudonáhodně vygenerovaným tajným klíčem stejné délky, tak jako je tomu u Vernamovy šifry.\n\nPro generování pseudonáhodných čísel na číslicových počítačích existuje celá řada různých algoritmů. Nejčastěji používané generátory využívají princip lineárního kongruentního generátoru. Moderní metody, kromě již vzpomínaného Blum-Blum-Shub generátoru, zahrnují např. Mersenne twister.\n\nGenerátor pseudonáhodných čísel je nastaven do jakéhokoliv výchozího stavu použitím random seed (náhodné číslo – počáteční stav). Poté vždy vyprodukuje stejnou sekvenci čísel, pokud je inicializován se stejným počátečním stavem. Perioda generátoru pseudonáhodných čísel je definována jako maximum nad všemi počátečními stavy délky neopakující se sekvence. Perioda je omezena velikostí stavu měřeného v bitech. Nicméně od té doby, co se délka periody potenciálně zdvojnásobuje s každým stavovým bitem, je snadné vytvořit generátor pseudonáhodných čísel s periodou dostatečně dlouhou pro praktické aplikace.\n\nPokud vnitřní stav generátoru pseudonáhodných čísel obsahuje \"n\" bitů, pak jeho perioda nemůže být delší než 2 výsledných stavů, ale může být mnohem kratší. Pro některé generátory je možné délku periody vypočítat bez procházení skrze celou periodu. Posuvný registr s lineární zpětnou vazbou je obvykle volen s periodou 2−1. Lineární kongruentní generátor mívá periodu, která může být vypočítána faktorizací. Přestože generátor pseudonáhodných čísel bude opakovat výsledky poté, co dosáhne konce periody, opakovaný výsledek nezaručuje dosažení konce periody, poněvadž jeho vnitřní stav může být větší než výsledný. To je zřejmé zejména u generátoru pseudonáhodných čísel s 1bitovým výstupem.\n\nVětšina algoritmů pseudonáhodných generátorů produkuje sekvenci s rovnoměrným rozdělením.\n\nV praxi výstup z mnoha běžných generátorů pseudonáhodných čísel vykazuje anomálii, která způsobuje jejich selhání při statistické detekci vzoru.\nNapříklad:\n\nChyby vyskytující se ve vadných generátorech pseudonáhodných čísel se objevují od těch nejnepatrnějších (a neznámých) až ke zřejmým. Jako příklad může být uveden RANDU, což je algoritmus náhodných čísel, používaný po celá desetiletí na mainframech. Tento algoritmus byl vskutku nedostatečný, ale jeho neadekvátnost zůstala bez povšimnutí po celá léta. V mnoha oborech, bylo velké množství výzkumných prací té doby, která se spoléhala na náhodný výběr nebo na metodu Monte Carlo, jinak řečeno jsou méně spolehlivé než by mohly být v případě výsledků.\n\nRaný, počítačově založený generátor pseudonáhodných čísel, navržen Johnem von Neumannem roku 1946, je znám pod názvem Middle-square method. Algoritmus funguje takto: vezmi jakékoliv číslo, umocni ho na druhou, vezmi prostřední číslice výsledného čísla jako „náhodné číslo“, poté použij číslo jako výchozí stav pro generátor. Například: umocníme číslo „1111“,získáme „1234321“, které může být zapsáno jako „01234321“, čili osmiciferné číslo, které je druhou mocninou čtyřciferného čísla. Vezmeme střední cifry, což je „2343“, tedy máme „náhodné“ číslo. Opakováním této procedury získáme „4896“ jako další výsledek atd. Von Neumann používal deseticiferná čísla, ale proces byl totožný.\n\nProblém s touto metodou je ten, že všechny sekvence se nakonec opakují. Některé se opakuji velmi rychle, například: „0000“. Von Neumann se obával, že by matematické úpravy pouze chyby schovaly a neodstranily je, avšak našel způsob dostatečný pro jeho úmysly.\n\nVon Neumann usoudil, že převést generátor pseudonáhodných čísel do hardwaru je nevhodné, protože kdyby nebyl zaznamenáván výstup generátoru, nebylo by možné později testovat jeho kvalitu. Kdyby byl výstup zaznamenáván, vyčerpala by se omezená paměť tehdy dostupná v počítačích a to by znemožnilo čtení a zápis čísel. Pokud by byla čísla zaznamenaná na děrné štítky, trvaly by čtení a zápis velmi dlouho. Na počítači ENIAC, který Von Neumann používal, byla Middle-square method generující čísla zhruba stokrát rychlejší než čtení z děrných štítků.\n\nOd té doby byla Middle-square method nahrazena kvalitnějšími generátory.\n\n\n\n"}
{"id": "66233", "url": "https://cs.wikipedia.org/wiki?curid=66233", "title": "Linec", "text": "Linec\n\nLinec ( ) je hlavní město rakouské spolkové země Horní Rakousy. Žije zde obyvatel. Je největším městem Horních Rakous a po Vídni a Štýrském Hradci třetím největším v celém Rakousku. Leží na Dunaji a rozkládá se na ploše 96 km². Linec je statutárním městem a taktéž okresem.\n\nKolem roku 400 před Kristem vznikla kolem Dunaje, v blízkosti města několik keltských sídlišť a pevností. Uvnitř hranic dnešního města leželo oppidum Grunberg, působivé keltské opevnění bylo umístěno na místě dnešního újezdu západně od Haselgraben a Freinbergu, západně od centra města.\n\nKeltské jméno Lentos neslo pravděpodobně právě sídliště na vrchu Freinberg, znamenalo ohebný či ohnutý. Jméno následně přešlo na pozdější římský tábor. Pevnost padla s převážně mírovou cestou pokračující integrací království Noricum do Římské říše. \n\nLinz je poprvé připomínán jako Lentia v římské úřednické příručce Notitia dignitatum. V polovině 1. století vybudovali Římané k zajištění spojení přes Dunaj další pevnost, kterou ve 2. století rozšířili ve větší kamenný hrad. Lentia byla po 2. století několik přepadena a zničena germánskými nájezdy (např. v letech 166 a 180 v průběhu Markomanských válek). Přetrvávající migrační přepady germánského obyvatelstva v pozdní antice částečně narušily sídelní kontinuitu keltsko-římského osídlení.\n\nV období raného středověku se stal Linec důležitější po rozšíření Bavorského vévodství směrem na východ. Roku 799 se poprvé oficiálně objevuje německý název města „Linze\". Během vlády Karlovců plnilo město funkci trhu a celnice. Do roku 1210 spadal Linec pod bavorské vévody.\n\nPod vládou Babenberků byl Linec roku 1207 povýšen na město, které v sobě zahrnulo staré sídelní centrum. Roku 1240 získalo město právo městského soudu a vlastní městské insignie. Linecké mýto patřilo k významným finančním zdrojům rakouských vévodů, město prodělalo významný rozvoj. Jako hraniční město s Bavorskem byl Linec též zajímavý jako místo významných knížecích setkání. Roku 1335 zde byl například uzavřen zisk Korutan Habsburky. Roku 1230 bylo založeno nové hlavní náměstí. \n\nOd konce 13. století byl Linec sídlem zemského hejtmana, a tak se stal hlavním městem celých Rakous nad Enží. Fridrich III. si dokonce Linec zvolil mezi roky 1489 a 1493 za své sídelní město a hlavní město Svaté říše římské, Vídeň byla právě obsazena uherským králem Matyášem Korvínem. Linec byl již před tím v letech 1458-1462 sídlem dvora rakouského vévody Albrechta VI., což přineslo městu kulturní i politický vzestup, na druhou stranu město trpělo náročnými požadavky vydržování dvora.\n\nPrvní hornorakouský zemský den byl slaven roku 1452 ve Welsu. Druhý se konal roku 1457 již v Linci. Roku 1490 se stal Linec hlavním městem Horních Rakous a městská rada získala pravomoc volit si starostu a městského soudce. 3. března 1497 získal Linec od římsko-německého krále a později císaře Maxmiliána I. povolení ke stavbě mostu přes Dunaj. Byl to teprve třetí most přes Dunaj v Rakousku (po Vídni a Křemži). \n\nLinec byl vybrán společně s litevským Vilniusem za Evropské hlavní město kultury roku 2009.\n\nLinec je díky své poloze důležitou křižovatkou silniční, železniční a vodní dopravy.\n\nLinec je důležitým dopravním uzlem. Kromě na jih od města ležící dálnice A1 Vídeň - Salcburk, je zde dálnice A7 (Mühlkreisautobahn)), spolu s jejím plánovaným prodloužením jako S10 (Mühlviertler Schnellstraße), důležitá spojnice do Česka, vedoucí územím města. Na území obce Ansfelden, jihozápadně od Lince, začíná dálnice A25 (Welser Autobahn) napojující se na dálnici A8 (Innkreisautobahn) vedoucí až do německého Pasova.\n\nVnitroměstské tahy:\n\n\nOd roku 1825 stavěná a roku 1832 otevřená koněspřežná dráha z Gmundenu, přes Wels a Linec do Českých Budějovic byla první železnicí na evropském kontinentu. Železnice spojovala Dunaj s Vltavou a byla impulsem k rozvoji Lince jako dopravní křižovatky.\n\nV roce 1852 byl Linec napojen na trať společnosti \"Dráha císařovny Alžběty\" a stal se klíčovým pro dopravu do Bavorska a Salcburku. Vedle hlavního nádraží na tehdejším jižním konci města bylo roku 1880 otevřeno \"Centrální nákladové a seřaďovací nádraží\" pro nákladní dopravu.\n\nPůvodní linecké hlavní nádraží bylo v době druhé světové války zničeno bombardováním a bylo obnoveno v letech 1945 až 1950. V letech 2000 až 2004 bylo v rámci tzv. \"Bahnhofsoffensive\" ÖBB postavena nová nádražní budova s vylepšeným napojením na místní dopravu. Stavba byla dokončena roku 2004 a roku 2005 ho začala využívat i společnost LILO, Linzer Lokalbahn, a její nádraží bylo zrušeno.\n\nLinecká nádraží pro osobní dopravu:\n\n\nLinecké železniční mosty:\n\n\nPodnik \"Linz Linien\" (dříve ESG, dnes část akciové společnosti Linz AG) provozuje v Linci tramvajovou dopravu tvořící páteř městské hromadné dopravy doplněnou rozsáhlou sítí trolejbusových a autobusových linek. V Linci je také v provozu systém taxi na zavolání AST (Anruf-Sammel-Taxi).\n\n5. prosince 2004 byla uvedena do provozu zásadní stavba Linecké městské dopravy, přeložka tramvajové trati do tunelu vedoucího pod nově budované hlavní nádraží. Přeložený úsek délky 1,9 km mezi stanicemu Bulgariplatz a Goethekreuzung tak výrazně zlepšil napojení nádraží na síť MHD. V prostoru nádraží vznikl také nový autobusový terminál.\n\nMezi Lincem a obcí Eferding je od roku 1912 v provozu trať společnosti Linzer Lokalbahn (LILO). Zahájení provozu lineckého S-Bahnu z hlavního nádraží na nádraží Linec Mühlkreisbahnhof je plánováno na rok 2012.\n\nV roce 2015 má Linec s Českem celkem šest přímých vlakových spojení, z toho tři páry osobních vlaků z Českých Budějovic a tři páry rychlíků z Prahy.\n\nLinec je největším přístavem Rakouska a horního Dunaje vůbec. Leží na největší vodní cestě Evropy, která je díky průplavu Rýn-Mohan-Dunaj spojnicí mezi Severním a Černým mořem. V roce 2005 bylo v městském přístavu provozovaném Linz AG a v přístavu společnosti VÖEST-Alpine naloženo a vyloženo 6,9 mil. tun zboží, a to i přesto že v nedalekém Ennsu byl vystavěn čtvrtý rakouský přístav. Z celkového objemu zboží připadá cca 0,6 mil. tun na obchodní přístav, 0,6 mil. na ropný přístav, 1,9 mil. tun na kontejnerový přístav a 3,8 mil na přístav VÖEST-Alpine\n\nLinecký přístav má rozlohu cca 150 ha, z toho 45 ha vodních ploch. V plánu je jeho rozšíření.\n\nLinecké letiště Blue Danube Airport Linz se nachází v Hörschingu 12 km jihozápadně od Lince. Z letiště jsou v provozu linky do měst Düsseldorf, Frankfurt am Main, München, Zürich, Wien, Salzburg a Graz. Z nízkonákladových společností odtud létá Ryanair do Londýna a Girony u Barcelony. Společnost Niki na Palma de Mallorca a společnost TUIfly na letiště Köln-Bonn. Dále také charterové lety do Egypta, Řecka, Itálie, Chorvatska, Španělska, Tuniska a Turecka. Na letišti je také provozována nákladní doprava. Jako mateřské toto letiště používá společnosti Amerer Air. Z letiště také létá DHL do svého evropského hubu v Lipsku. V roce 2007 odbavilo letiště 773 000 cestujících.\n\n\n\n\n"}
{"id": "66235", "url": "https://cs.wikipedia.org/wiki?curid=66235", "title": "Douglaska", "text": "Douglaska\n\nDouglaska (\"Pseudotsuga\") je rod rostlin z čeledi borovicovité. Nejčastěji se udává, že rod zahrnuje 5-7 druhů (spory o rozlišování druhů a poddruhů). Rod byl pojmenován na počest skotského botanika Davida Douglase.\n\nJde o jednodomé, vždyzelené jehličnaté vysoké stromy s hnědou, ve stáří velmi silnou a rozpraskanou borkou. Jehlice jsou ploché a uspořádané spirálovitě, v optimálních podmínkách přetrvávají na větvičkách 4-7 let. Nerozpadavé převislé šišky s nápadnými trojcípými šupinami dozrávají v prvním roce. Semena jsou malá, trojúhelníkovitá, s podlouhlým křídlem.\n\nNejdůležitějším druhem tohoto rodu z hlediska hospodářského je douglaska tisolistá (\"Pseudotsuga menziesii\").\n\nPoznámka: Květena ČSR 1 sice uvádí rozdělení douglasky na tyto dva výše uvedené druhy, ale v americké literatuře jsou, a zřejmě oprávněně, oba tyto taxony považovány za druh jeden se 2 varietami: var. \"menziesii\", a var. \"glauca\".\n\n\n\n\n"}
{"id": "66238", "url": "https://cs.wikipedia.org/wiki?curid=66238", "title": "Šikoku", "text": "Šikoku\n\nOstrov Šikoku (: 四国, : \"„Čtyři provincie“\") je nejmenší a nejméně obydlený ze čtyř hlavních japonských ostrovů. Mezi starobylé názvy ostrova patří \"Ijo-no-futana-šima\" (伊予之二名島), \"Ijo-šima\" (伊予島) a \"Futana-šima\" (二名島). Současný název odkazuje na čtyři staré provincie, na které se ostrov dříve dělil: Awa, Ijo, Sanuki a Tosa.\n\nOblast Šikoku – skládající se z ostrova Šikoku (plochou odpovídající např. Sardinii) a přilehlých ostrůvků – má rozlohu asi 18 800 km² a dělí se na čtyři prefektury, odpovídající oněm čtyřem provinciím:\n\nŠikoku je s Honšú spojeno systémem trajektů, leteckých linek a od roku 1988 i sítí mostů Seto Óhaši. Až do doby dokončení mostů byl ostrov izolován od zbytku Japonska a od možnosti snadnější dopravy mezi Honšú a Šikoku se očekávalo zrychlení rozvoje oblasti, což se zatím nestalo.\n\nRozlehlé hory rozdělují Šikoku na významnější úzkou severní oblast omývanou Vnitřním mořem se třemi provinciemi a jižní část u Tichého oceánu, prefekturu Kóči. Většina ze 4,5 milionu obyvatel žije na severu a tam také, s jedinou výjimkou, leží všechna větší města. Hora Išizuči (石鎚山) v prefektuře Ehime je se svými 1 982 m nejvyšší na ostrově.\n\nPrůmysl je středně rozvinutý a zahrnuje zpracování rudy z důležitého dolu na měď v Bešši. Půda je obdělávána velmi intenzivně. V náplavových oblastech, hlavně na východě oblasti, se pěstuje rýže a v zimě pšenice a ječmen. Na severu ostrova se pěstuje mnoho druhů ovoce včetně citrusů, broskví, kaki a grapefruitů. Díky produkci pšenice se během období Edo staly důležitou součástí jídelníčku v prefektuře Kagawa nudle \"sanuki udon\" (讃岐うどん).\n\nVětší, jižní část Šikoku je hornatá a řídce osídlená. Jediná větší nížina se rozprostírá kolem Kóči, hlavního města prefektury Kóči. Mírné zimy podporují rozvoj zelinářství, obzvláště pěstování mimosezónní zeleniny pod plastovými fóliemi. Na jihu jsou běžné dvě sklizně rýže do roka. Dřevozpracující a papírenský průmysl je díky dostatku dřeva a vodní energie velmi rozvinutý.\n\nŠikoku je také slavné poutní místo. Putování po 88 chrámech mnicha Kúkaie má tradici už od 9. století. Velká část území při Vnitřním moři tvoří národní park – oblíbený cíl turistiky, přestože samo Vnitřní moře je přetížené průmyslem z obou břehů.\n\n\n"}
{"id": "66239", "url": "https://cs.wikipedia.org/wiki?curid=66239", "title": "Maurice Merleau-Ponty", "text": "Maurice Merleau-Ponty\n\nMaurice Merleau-Ponty (14. března 1908 Rochefort-sur-Mer (Manche) – 3. května 1961 Paříž) byl francouzský fenomenologický filosof, přítel a spolupracovník J.-P. Sartra. Zabýval se fenomenologií tělesnosti a vnímání, ale také psychologií a výchovou.\n\nPo maturitě v Paříži studoval Merleau-Ponty filosofii v letech 1926-1930 na École Normale Supérieure společně se Sartrem a od roku 1930 vyučoval na různých gymnáziích. Už za studií se seznámil s J. Patočkou, s nímž si pak až do smrti dopisoval. Roku 1945 získal doktorát za knihy \"La structure du comportement\" (Struktura chování, 1942) a \"Phénomenologie de la perception\" (Fenomenologie vnímání, 1945) a spolu se Sartrem založil významný časopis \"Les temps modernes\", který až do smrti redigoval. V letech 1945-1948 přednášel filosofii na univerzitě v Lyonu a v letech 1949-1952 byl profesorem dětské psychologie a pedagogiky na Sorbonně. V roce 1952 nastoupil na Collège de France jako vůbec nejmladší profesor této prestižní školy a přednášel tam až do své předčasné smrti.\n\nByl pochován na pařížském hřbitově Père-Lachaise.\n\nJeho první díla \"La structure du comportement\" (1942) a \"Phénomenologie de la perception\" (1945) tvoří mezníky fenomenologie a jsou intenzivním vyrovnáním se s Husserlem a Heideggerem. Merleau-Ponty totiž zdůraznil význam lidské tělesnosti, která není jen okolností, nýbrž podstatnou a určující podmínkou lidského bytí. S tím u Merleau-Pontyho souvisí i širší záběr v oblasti speciálních věd (tvarová psychologie a vývojová psychologie, fyziologie, biologická antropologie). Konfrontace s teorií vědomí, provedená v těchto dílech pomocí pojmu struktury, spojuje Merleau-Pontyho jak s pozdějším strukturalismem, tak i s existencialismem Sartrovým.\n\nVe své politické filosofii Merleau-Ponty nejprve vystupoval jako marxistický teoretik dějin, měl však výhrady ke stalinismu a k nároku komunistické strany na vedoucí postavení (\"Humanismus a teror\", 1947). V r. 1955 však v knize \"Les aventures de la dialectique\" (Dobrodružství dialektiky) odhalil kořeny komunistického totalitarismu v marxistické filosofii, přičemž napadl i postoje Sartrovy, což vedlo k definitivní roztržce mezi nimi.\n\nUž ve své nástupní přednášce \"Chvála filosofie\", přednesené na College de France v lednu 1953, obrátil pozornost na nové cesty strukturální lingvistiky, etnologie a Freudovy psychoanalýzy, v nichž spatřoval možnost znovuoživení jednoty filosofie a dějin, což bylo jeho hlavním záměrem. Nové východisko obohacené o tyto speciální vědy, které Merleau-Ponty hledal ve svých přednáškách na Collége de France, již nemohl v plné míře uplatnit.\n\nDílo \"Viditelné a neviditelné\" (\"Le visible et l'invisible\"), uveřejněné tři roky po jeho smrti, chce proniknout za rovinu analýzy strukturování světa, tak jak je konstituováno vědomím, a pokouší se chápat samotný poměr viditelného a neviditelného jako to, co zakládá strukturní souvislost světa – tedy v ontologické rovině.\n\n\n"}
{"id": "66241", "url": "https://cs.wikipedia.org/wiki?curid=66241", "title": "Příruční slovník naučný", "text": "Příruční slovník naučný\n\nPříruční slovník naučný (\"PSN\") je čtyřsvazková encyklopedie vydaná v letech 1962–1967 Československou akademií věd. Byla první českou encyklopedií vydanou po druhé světové válce a v nově vytvořeném politickém prostředí určovaném Komunistickou stranou Československa. Měla být prvním krokem k většímu encyklopedickému dílu, které by nahradilo do té doby v mnoha ohledech nepřekonaný \"Ottův slovník naučný\". Ve čtyřech svazcích obsahuje celkem 42 472 hesel na 3 648 stranách. Kromě 3. dílu jsou vždy na konci svazku dodatky. \n\nAutoři označovali své dílo jako „první socialistickou encyklopedií“ v zemi. Vedle tradičních témat je velký prostor věnován tendenčně podaným informacím o světovém komunistickém hnutí, komunistickým vůdcům a zemím tzv. východního bloku. Hlavním redaktorem celého díla byl akademik Vladimír Procházka. \n\nNa encyklopedii se podílela řada nejmenovaných přispěvatelů, celý vznik koordinovala Hlavní redakce Příručního slovníku naučného, která pracovala s řadou vědeckých ústavů, svazů, úřadů, zejména s Encyklopedickým institutem ČSAV a Encyklopedickým kabinetem Slovenské akademie věd. Hlavním redaktorem byl Procházka, jeho zástupci potom Viktor Knapp a Arnošt Kolman. Další byli odborní redaktoři, pro přírodní vědy a techniku Jiří Fragner, pro společenské vědy Bohumil Franěk, pro geografickou část Vladimír Smetana a pro doprovodné materiály Bohumil Janda, vedoucím technické redakce byl Josef Turek, ředitelem Encyklopedického kabinetu SAV zodpovědným za slovenské reálie byl Štefan Pisoň.\n\nDalší členové redakce byli Gustav Bareš, Antonín Martin Brousil, František Čůta, Václav Husa, Karel Horálek, Jan Jerie, Arnold Jirásek, Josef Kunský, Albert Pilát, Václav Rybáček, Ota Riedl, Ludvík Svoboda, Ota Šik, Ján Tibenský, Felix Vodička, Ladislav Zachoval. Sekretářem redakce byl Václav Procházka.\n\nGraficky celé dílo upravil Jaroslav Šváb.\n\n"}
{"id": "66243", "url": "https://cs.wikipedia.org/wiki?curid=66243", "title": "Tulcea", "text": "Tulcea\n\nTulcea (někdy též česky \"Tulča\"; bulharsky a rusky Тулча, ukrajinsky Тульча, turecky \"Tulça\" či \"Tolçu\") je město v rumunské Dobrudži. Leží nedaleko hranice s Ukrajinou, jež je tvořena Dunajem, který východně od města ústí do Černého Moře. Žije zde obyvatel. Město je centrem župy Tulcea.\n\nPrvní zmínky o osídlení této oblasti pocházejí již z 8. století př. n. l. V 1. století dnešní město dobyli Římané. Ti následně vybudovali opevnění a vzhledem k tomu, že to bylo pohraniční město, tu udržovali i slušně velkou vojenskou posádku. Části hradeb se dodnes dochovaly.\n\nPo pádu Říma vládu převzala Byzantská říše (8. až 9. století), později Janované (10. až 13. století). Po ztrátě jejich vlivu se stalo město součástí místních států.\n\nZvrat přišel v roce 1416. Tulceu dobyla Osmanská říše, ta jej přejmenovala na \"Hora-Tepé\" neboli \"Tolçu\". Sídlem župy a městem zároveň je až od roku 1860.\n\n"}
{"id": "66244", "url": "https://cs.wikipedia.org/wiki?curid=66244", "title": "Česká vlajka", "text": "Česká vlajka\n\nČeská vlajka je podle zákona o státních symbolech ČR (3/1993 Sb.) jedním ze státních symbolů České republiky. Způsob používání stanoví zákon o užívání státních symbolů (352/2001 Sb., původně 68/1990 Sb.) na domácí i mezinárodní scéně. V letech 1920 až 1992 byla stejná vlajka používána jako symbol československé státnosti včetně období nacistické okupace v letech 1938 až 1945, kdy byla používána exilovou reprezentací. Do uzákonění vlajky protektorátu Čechy a Morava byla používána okupačními a protektorátními orgány. Od 13. března 1990 do 31. prosince 1992 měla Česká republika dvojbarevnou bíločervenou vlajku, která však byla v praxi užívána jen velmi sporadicky.\n\nHistorickou vlajkou Čech byla bíločervená bikolóra, podobně jako u sousedního Polska. Tato bikolóra měla svou historickou tradici v královském (státním) vojenském praporu, využívající barvy (tzv. tinktury) erbu Českého království. Podle heraldických pravidel se na českém praporu objevovala na horní polovině bílá barva (symbolizující stříbrného českého lva) a na dolní polovině červená barva (symbolizující červené pole štítu). Proto se také tento český prapor nelišil od polského státního praporu (stříbrná orlice na červeném poli). Tato historická bikolóra v dobách národního obrození, kdy se začaly razit panslovanské myšlenky, začala pomalu ustupovat slovanské (fakticky ruské) trikolóře, která obsahuje (kromě červené a bílé) rovněž modrou barvu a vychází z nizozemské vlajky. Pro odlišení od ostatních trikolór, dělící své národní barvy ve vlajce do pruhů, bylo r. 1920 zákonem rozhodnuto, že pole přidané modré barvy bude mít tvar klínu, směřující do poloviny vlajky. Význam tohoto modrého klínu byl obvykle vykládán jako symbol Slovenska.\n\nPo vyhlášení nezávislé a unitární Československé republiky roku 1918 vyvstal problém mít jako nezávislý stát vlajku, která by mohla stát reprezentovat ve světě. Zpočátku se používala dvojbarevná bíločervená vlajka.\n\nSpeciálně určená komise dostala na popud univerzitního profesora G. Friedricha roku 1919 úkol vytvořit návrh vlajky. Bylo vytvořeno několik návrhů, ze kterých nejvíce kladných ohlasů sklidil návrh na horizontální bikolóru, která byla doplněna modrým klínem, který sahal do 1/3 vlajky. Autorem tohoto návrhu byl státní úředník Jaroslav Kursa. Po úpravách byl klín prodloužen a sahá do 1/2 vlajky. Podoba vlajky byla následně poslanci dne 30. března 1920 v 18:45 vyhlášena a uznána a stala se oficiální vlajkou Československa na celou dobu jeho trvání, až do roku 1992. V době svého vzniku byla jednou z prvních oficiálních vlajek používajících klín na světě.\n\nKursa nebyl jediným člověkem, kterému se v minulosti připisovalo autorství české vlajky. V 60. letech se například všeobecně soudilo, že jejím autorem je akademický malíř Jaroslav Jareš. Rok po jeho skonu, na podzim 1968, přinesl časopis \"Reportér\" rozhovor s vdovou po domnělém autorovi. Ta se o autorství svého muže dozvěděla údajně náhodou v roce 1933, poté co využila odchodu svého muže do kavárny, aby mu jako obvykle udělala pořádek ve věcech. Když mezi starými kresbami nalezla i několik návrhů na státní vlajku, žádala po svém muži vysvětlení, a ten se jí k autorství, které doposud důsledně tajil, přiznal. Mezi ostatními Jarešovými návrhy figuroval např. husitský motiv s černým klínem a emblémem kalicha, jenž měl dle autorových představ propojovat bojové tradice husitské s legionářskými. Výsledný – a \"vítězný\" – modrý klín pak údajně znázorňoval barvu slovenských hor, neboť si Jareš jako krajinář tuto zemi oblíbil. Zpráva České vexilologické společnosti k určení autorství státní vlajky nicméně konstatuje, že v tiskovém sdělení ministerstva vnitra z roku 1920 není o Jarešovi žádná zmínka. Byť se na výstavách prací tohoto malíře od 60. let objevila kresba vlajky totožná s vítězným návrhem, není jisté, že vznikla skutečně před přijetím zákona o státní vlajce, a rozhodně neopustila malířův ateliér. Podle vexilologa Aleše Brožka, který se věnuje historii české vlajky, zas Jareš sice pravděpodobně došel ke stejnému závěru a stejné myšlence jako členové kolektivu znakové komise, nebyl však jejím členem, takže jej nelze pokládat za pravého autora.\n\nJiným pretendentem autorství vlajky byl americký Čech Josef Knedlhans, jenž se do Ameriky vystěhoval počátkem 20. století, byl aktivním Sokolem a údajně v roce 1918 vítal Masaryka po jeho příjezdu do New Yorku vlajkou s modrým klínem, podobnou té, jež byla přijata o dva roky později. Krom osobního tvrzení se však nedochoval žádný důkaz o pravosti autorova návrhu. Podle odborníků z dochované vlajky s modrým klínem nelze, podobně jako ve výše uvedeném případě, určit, zda byla vyrobena již v roce 1918, nebo až po přijetí zákona o státních symbolech 30. března 1920. Její exemplář byl do české muzejní budovy v Chicagu předán až v roce 1954 a rozměry jejího modrého klínu a poměr stran této vlajky navíc neodpovídají podobě přijaté roku 1920.\n\nČeská socialistická republika, vzniklá 1. ledna 1969 v rámci federalizace Československa, nikdy neměla vlastní ústavu, znak ani vlajku – pouze k ní mohla být přiřazována první část dvojdílné federální hymny a jednotlivé prvky z dalších federálních státních symbolů.\n\nV roce 1968 byla ustanovena komise expertů v čele s Jindřichem Šebánkem, která měla stanovit znak a vlajku České socialistické republiky. Komise navrhla zavést bíločervenou bikolóru a vrátit se k původnímu znaku českého státu. Návrhy byly připraveny až v červenci 1969. Stranické i státní orgány tehdy návrhy odložily, takže Česká socialistická republika nikdy vlastní znak a vlajku neměla.\nNávrh na vydání ústavního zákona o státních symbolech České, Slovenské a Československé republiky předložil až na přelomu let 1989–1990 prezident ČSSR Václav Havel. Dne 26. ledna 1990 předsednictvo České národní rady přikázalo návrh projednat ve výborech ČNR. Vytvořená komise předložila dva návrhy znaku ČR. Autorem byl J. Dolejš, obě varianty se objevily v návrhu ústavního zákona ze 13. února 1990. Tentýž návrh popisoval i vlajku ČR jako bíločervenou bikolóru s poměrem stran 2:3. V dalších návrzích se pak objevovaly souběžně dva znaky jako tzv. malý znak a velký znak. Souběžně byla navržena i česká hymna, tvořená první částí dosavadní československé hymny. Nové státní symboly navázaly na kontinuitu původních zemských symbolů. Česká národní rada tak ústavním zákonem č. 67/1990 Sb. zavedla s účinností ode dne vyhlášení (13. března 1990) státní vlajku složenou ze dvou stejně širokých pruhů, spodního červeného a vrchního bílého, při poměru šířky vlajky k délce 2:3 (zákon č. 68/1990 Sb. stanovil pravidla pro používání státních symbolů). Polská vlajka se od této vlajky lišila pouze poměrem stran 5:8.\n\nPři volbách v roce 1990 sice měla být u všech volebních místností vyvěšena jak československá, tak česká respektive slovenská vlajka, ale použití české vlajky není dokumentováno (na rozdíl od slovenské vlajky). Česká dvojbarevná vlajka s červeným a bílým pruhem, značně podobná polské, se za dobu své platnosti vůbec nevžila a mnohde nebyla používána ani v povinných případech. Podobnost s polskou vlajkou budila i jisté kontroverze mezi polskou menšinou v Zaolší.\n\nSlovenská národní rada ústavním zákonem č. 50/1990 Sb. zavedla vlajku tvořenou třemi stejně širokými vodorovnými pruhy, v pořadí svrchní bílý, prostřední modrý a spodní červený, s poměrem stran rovněž 2:3.\n\nPo zániku federativního Československa původní československou vlajku převzala Česká republika jako jeden z nástupnických států. Tento krok však byl v rozporu s dohodami mezi českou a slovenskou politickou reprezentací, které vyústily ve schválení znění čl. 3 odst. 2 ústavního zákona č. 542/1992 Sb., o zániku ČSFR \"(„Česká republika a Slovenská republika nesmějí po zániku České a Slovenské Federativní Republiky užívat státních symbolů České a Slovenské Federativní republiky.“)\". Na základě tohoto ustanovení posléze nárokoval slovenský premiér Vladimír Mečiar nespecifikované kompenzace pro Slovensko za užívání československé vlajky Českem.\n\nV čl. 112 odst. 3 ústavního zákona č. 1/1993 Sb. (Ústava ČR) je ovšem stanoveno, že až na výslovné výjimky se z dosavadních ústavních zákonů stávají běžné zákony (\"„Ostatní ústavní zákony platné na území České republiky ke dni účinnosti této Ústavy mají sílu zákona.\"“'). Státní symboly ČR následně byly upraveny zákonem č. 3/1993 Sb. a na základě kolizních pravidel (principu „lex posterior derogat priori“) se tedy uplatnil zákon č. 3/1993 Sb.\n\nPro legitimizaci barev byla modrá barva interpretována jako barva jedné z historických zemí Moravy, která pod modrou barvou v historii vystupovala na bojištích.\n\nPůvodní vlajku České republiky (dvoubarevnou) zavedla Česká národní rada ústavním zákonem č. 67/1990 Sb. s účinností ode dne vyhlášení (13. března 1990). Byla složena ze dvou stejně širokých pruhů, spodního červeného a vrchního bílého, při poměru šířky vlajky k délce 2:3 (podobná polská vlajka má poměr stran 5:8).\n\nPodobu nynější státní vlajky České republiky stanoví zákon České národní rady č. 3/1993 Sb., o státních symbolech České republiky s účinností od 1. ledna 1993. Vlajka se skládá z horního pruhu bílého a dolního pruhu červeného, mezi něž je vsunut žerďový modrý klín do poloviny délky vlajky. Poměr šířky vlajky k její délce je 2:3, zákon však výslovně umožňuje namísto státní vlajky použít její napodobeninu s odlišným vzájemným poměrem šířky a délky. Odstíny barev jsou dány pouze otištěním barevného vzoru jako přílohy číslo 3 výše zmíněného zákona, slovně v zákoně specifikovány nejsou. Avšak v polygrafickém průmyslu se používají přímé barvy škály Pantone, a to modrá 293 a červená 485.\n\nOficiální výklad významu barev a podoby vlajky není v zákonech obsažen. Bílá, červená a modrá samy o sobě jsou však jakožto státní barvy také státním symbolem, ač zákon nestanoví, jakými způsoby je lze používat. Červenobílá bikolóra je tradičním symbolem Čech, modrý klín býval někdy vykládán jako symbol Slovenska, po přisvojení vlajky Českou republikou jako symbol Moravy.\n\nPrvním zákonem, který stanovil pravidla pro používání státních symbolů České republiky, byl zákon č. 68/1990 Sb., o užívání státního znaku, státní vlajky a ostatních státních symbolů České republiky. Zákon zmocňoval ministerstvo vnitra k vydání prováděcí vyhlášky. Tento zákon kontinuálně platil jak pro původní vlajku České republiky, tak i pro novou vlajku od ledna 1993, pro niž ji novelizoval zákon č. 68/1993 Sb. článkem V.\n\nZásady a podmínky pro používání vlajky stanoví § 7 až 9 zákona č. 352/2001 Sb., o užívání státních symbolů České republiky. Při vodorovném věšení je bílý pruh v horní části a modrý klín směřuje vpravo z pohledu pozorovatele, t.j. modrý klín je v levé části a špička ukazuje doprava. Pokud se vlajka věší svisle, je bílý pruh vlevo z pohledu pozorovatele a klín směřuje vždy dolů (t. j. je v horní části). Zákon definuje „nejčestnější místo“ pro případ, že je státní vlajka vyvěšena spolu se státními vlajkami jiných států anebo jinými vlajkami. Vlajka se smí užívat jen vhodným a důstojným způsobem. Zákon stanoví i další podmínky, například zakazuje používání vlajky k zahalování desek či pomníků, zakazuje zdobení žerdi, stanoví postup vztyčování a snímání, zakazuje umisťování obrázků či symbolů do vlajky či svazování vlajky do růžice. Při užití na znamení smutku se vlajka vytáhne na vrchol žerdě a pak se pomalu spustí na půl žerdi, nesmí se však dotýkat země.\n\nStátní orgány, územně-samosprávné celky a další subjekty vyjmenované v zákoně jsou povinny vyvěšovat (respektive podle zákona „vyvěšují“) státní vlajku (nebo její napodobeninu s odlišným poměrem stran) na budovách, v nichž sídlí, při příležitosti státních svátků a při příležitostech celostátního významu, zejména v den smutku nebo v den státního smutku, vyhlášených vládou. Podle novely č. 213/2006 Sb. vyhlašuje zvláštní příležitosti k vyvěšování vlajky vláda (dle původního znění zákona to bylo ministerstvo vnitra); zároveň byly z ustanovení vypuštěny příležitosti místního významu vyhlášené krajem nebo obcí. Podle zákona vlajková výzdoba zpravidla začíná v 16 hodin předcházejícího dne a končí v 8 hodin následujícího dne. Na budovách sídel vyjmenovaných státních orgánů a územně-samosprávných celků může být státní vlajka vyvěšena trvale (do tohoto oprávnění však nejsou zahrnuty státní fondy, školy, státní kulturní a vědecké instituce, ač se na ně vztahuje povinnost příležitostného vyvěšování). Přesné vymezení oprávněných osob však pozbývá smyslu, protože na konec je stanoveno, že všechny ostatní fyzické a právnické osoby a organizační složky státu mohou užít státní vlajku vhodným a důstojným způsobem kdykoliv.\n\n"}
{"id": "66254", "url": "https://cs.wikipedia.org/wiki?curid=66254", "title": "Kaldera", "text": "Kaldera\n\nKaldera je geologický termín, který popisuje destruktivní tvar stratovulkánu v podobě kotlovité prohlubně tvaru kráteru o průměru několika kilometrů až desítek kilometrů v extrémních případech. Slovo kaldera (v angličtině a španělštině psáno \"caldera\") pochází ze španělštiny, kde znamená kotel (místní název kotlovité prohlubně na ostrově La Palma na Kanárských ostrovech).\n\nKaldery vznikající na pozemských sopkách, které vyvrhují převážně bazickou lávu, mají většinou kalderu o velikosti 3 km a hloubce 200 m. Oproti tomu sopky na Marsu vyvrhující obdobnou lávu mají kaldery o průměru 20 až 40 km a hloubce dosahující až ke 2 km. Nicméně samotný kužel sopky je částečně pohřben okolními lávovými proudy, takže je těžké určit původní výšku a velikost sopky. Vyjma Země a Marsu jsou sopečné kaldery popsány taktéž z Venuše a z jupiterova měsíce Io.\n\nExistuje několik možností vzniku kaldery: krasový\n\nNěkdy vznikají i kombinací předchozích - např. Krakatau explozí a propadnutím zároveň. Vzniká útvar, který je častokrát vyplněn vodou (tzv. kalderové jezero), ale vzhledem k častému výskytu síry v okolí magmatické činnosti netvoří výjimku ani jezera slabě koncentrované kyseliny sírové. Za situace, kdy dojde k obnovení magmatické činnosti sopky, objeví se na hladině vzniklého jezera nový vulkán, který vytvoří ostrov.\n"}
{"id": "66259", "url": "https://cs.wikipedia.org/wiki?curid=66259", "title": "Anacostia (stanice metra ve Washingtonu)", "text": "Anacostia (stanice metra ve Washingtonu)\n\nAnacostia je stanice Washingtonského metra.\n\nNachází se na zelené lince ve stejnojmenné rezidenční zóně v jihovýchodní části hlavního města. Stanice je založena mělce pod zemí, má ostrovní nástupiště. Až do roku 2001 plnila funkci konečné, než byla zelená trasa prodloužena o dalších 5 stanic jihovýchodním směrem. Otevřena byla 28. prosince 1991.\n\n"}
{"id": "66265", "url": "https://cs.wikipedia.org/wiki?curid=66265", "title": "Evropská společnost", "text": "Evropská společnost\n\nEvropská společnost, též evropská akciová společnost (neboli Societas Europaea, zkráceně \"SE\") je akciová společnost založená podle Evropského práva obchodních společností. Je upravena nařízením Rady č. ES/2157/2001 ze dne 8. října 2001 o statutu evropské společnosti a směrnicí Rady 2001/86/ES z téhož dne, kterou se doplňuje statut evropské společnosti s ohledem na zapojení zaměstnanců. V českém právním řádu je upravena zákonem č. 627/2004 Sb. I když je v České republice registrována většina evropských společností, nejsou příliš využívané pro velké společnosti. V Evropě má formu evropské společnosti 9 z 50 společností z akciového indexu Euro Stoxx 50 (18%), například Airbus, Allianz, BASF, E.ON, Louis Vuitton, SAP, Schneider Electric nebo Unibail-Rodamco.\n\nPrávní režim společnosti je mnohovrstevný. Pořadí aplikovatelnosti jednotlivých normativních zdrojů je následující:\nPokud je předmět podnikání společnosti upraven zvláštními vnitrostátními předpisy, tyto právní předpisy se plně na společnost uplatňují.\n\nZpůsoby založení jsou taxativně vymezeny v příslušném nařízení. Jsou to tyto:\nVe všech případech musí upsaný základní kapitál činit nejméně 120 000 euro. Protože ČR nepřistoupila k euru, musí být základní kapitál vyjádřen v českých korunách. Následně se rozvrhne do odpovídajícího množství akcií.\n\nSpolečnost se může přeměnit na akciovou společnost řídící se právem členského státu, ve kterém se nachází její sídlo. To může být výhodné, vzhledem k možnostem změny sídla (viz níže). Rozhodnutí o přeměně však lze učinit nejdříve po uplynutí dvou let od jejího zápisu do obchodního rejstříku a po schválení prvních dvou ročních účetních závěrek.\n\nSpolečnost musí mít sídlo na území některého ze států Evropského hospodářského prostoru. Na území stejného státu se musí nacházet i správní ústředí společnosti. Společnost může postupem dle nařízení své sídlo přemístit na území jiného členského státu, což patří mezi její největší výhody.\n\nPokud se společnost, která působí ve více členských státech, stane evropskou společností, stačí, aby se zapsala jen v jednom státě, a její status bude uznán i v ostatních členských státech. Místem registrace je stát, v němž je faktické sídlo společnosti.\n\nI přes registraci ve státě, v němž je vedení firmy, bude společnost odvádět daně nadále ve všech místech, kde vyvíjí činnost. Může podléhat srážkové dani ve státech, z nichž plynou dividendy a úroky, tzn. musí se brát v úvahu Smlouvy o zamezení dvojího zdanění. Očekává se, že implantace SE jako právní formy zvýší daňovou soutěž mezi členskými státy. Vztahují se na ni Směrnice 90/435/EHS o mateřských a dceřiných společnostech a 2003/49/ES o jednotném zdaňování úroků a licenčních poplatků mezi propojenými osobami.\n\nProblémy SE:\n\nStejný rozsah jednatelského oprávnění mají delegovaní generální ředitelé i samotné představenstvo (též správní rada) jako celek. Statutárním orgánem společnosti je generální ředitel.\n\nZakladatelé společnosti mohou volit mezi monistickou a dualistickou strukturou společnosti.\n\nDualistická struktura je prakticky shodná s pojetím akciové společnosti v českém právu.\n\nV případě monistické struktury stojí v čele společnosti správní rada v čele s předsedou. Ten může být zároveň generálním ředitelem (v angl. CEO) a předseda pak zastává obě pozice zároveň.\n\nJako generální nebo výkonní ředitelé mohou být angažovány také osoby odlišná od předsedy správní rady. V rámci správní rady pak funguje jak předseda, tak generální ředitel (event. více výkonných ředitelů). Ti jsou odpovědni za běh společnosti, předseda má organizační, příp. kontrolní funkce, a platí pravidlo, že počet členů správní rady bez výkonných funkcí musí být vyšší než počet těch aktivně řídících.\n\nTo, zda je pro společnost prospěšné spojení funkcí v jedněch rukách je předmětem diskusí.\n\nTato struktura je strukturou vlastní českému prostředí. Výkonnou mocí je nadáno představenstvo a kontrolní dozorčí rada. V postavení těchto orgánů není velký rozdíl od české a.s.\n\nAčkoliv návrh statutu evropské společnosti původně obsahoval i úpravu jednotného zdaňování, v konečná verzi žádná ustanovení týkající se daní nejsou. Je tedy třeba aplikovat daňové předpisy jednotlivých členských států, které většinou fungují na principu zdaňování provozovny, kdy sídlo není relevantní. Přesto pro některé společnosti může být flexibilita přenášení sídla z daňového hlediska výhodná.\n\nV červenci 2017 existovalo přes 2800 evropských společností. Mezi největší evropské společnosti patří Airbus Group, Allianz, BASF, E.ON, Fresenius, LVMH - Moët Hennessy Louis Vuitton, SAP, Schneider Electric či Unibail-Rodamco. V České republice mezi největší patří společnosti Finep a NH - TRANS.\n\n\n"}
{"id": "66272", "url": "https://cs.wikipedia.org/wiki?curid=66272", "title": "Radek Řechka", "text": "Radek Řechka\n\nRadek Řechka (* 12. listopadu 1975, Příbram) je bývalý sportovec, zakladatel a kvestor soukromé vysoké školy a lokální politik. \n\nV roce 2016 se stal tajemníkem městského úřadu města Dobříš.\n\nVyrůstal v Dobříši, kterou označuje za své rodné město.\n\nZačínal s fotbalem, byl odchovancem MFK Dobříš, kde ale začal hrát až v 15 letech. Také v poměrně pozdním věku 22 let se začal věnovat atletice v barvách klubu USK Praha, a to pod vedením trenérky Jany Jílkové. Je trojnásobným halovým mistrem České republiky ve sprintu na 60 metrů. \n\nOd roku 2004 se z lehké atletiky přeorientoval na boby. Byl nominován na Zimní olympijské hry 2006 v Turíně, původně jako náhradník, ale nakonec nastoupil v závodě čtyřbobů, v němž se česká posádka pilota Iva Danileviče umístila na 14. místě.\n\nPozději se věnoval i funkcionářské kariéře, působil ve vedení fotbalového klubu MFK Dobříš, kde také opět hrál. Byl i jeho předsedou.\n\nVystudoval elektronické počítačové systémy na střední průmyslové škole. Po přerušení dráhy profesionálního sportovce začal pracovat ve školství. V roce 2001 spoluzakládal Vysokou školu manažerské informatiky a ekonomiky v Praze a po řadu let byl jejím předsedou představenstva, ředitelem a kvestorem. V roce 2011 pod jeho vedením VŠMIEP koupila kladenský Středočeský vysokoškolský institut, což tehdy byla první fúze soukromých škol v České republice.\n\nV roce 2015 došlo pro změnu ke sloučení VŠMIEP s ostravskou Vysokou školou podnikání do nové Vysoké školy podnikání a práva.\n\nV roce 2016 sám na VŠPP úspěšně dokončil bakalářská studia oboru ekonomika a management.\n\nNa základě zkušeností z vedení MFK Dobříš se rozhodl vstoupit do místní politiky. Jako nezávislý kandidoval za nově založené hnutí TOP 09 ve volbách roce 2010 do městského zastupitelstva a byl hned zvolen. Nabídku od vítězné ODS na vstup do rady města tehdy TOP 09 odmítla a zůstala v opozici, Řechka se stal předsedou kontrolní komise. Řechka svůj mandát zastupitele obhájil i o čtyři roky později. Tentokrát TOP 09 vstoupila do široké koalice a Řechka byl zvolen do rady města. Byl zodpovědný za oblasti sportu, kultury, volného času, školství a cestovního ruchu a vedl také Komisi pro školství a spolkovou činnost.\n\nZ volených funkcí odstoupil poté, co v létě 2016 úspěšně prošel výběrovým řízením do funkce tajemníka dobříšského městského úřadu.\n\n"}
{"id": "66274", "url": "https://cs.wikipedia.org/wiki?curid=66274", "title": "Termosféra", "text": "Termosféra\n\nTermosféra je vrstva zemské atmosféry, která se nachází nad mezosférou, dosahuje až do výšky 500 km, ale někteří autoři ji umísťují až do výšky okolo 700 km. Teplota zde díky slunečnímu záření s přibývající vzdáleností od zemského povrchu stoupá až na cca 1 400 °C.\n\nVzhledem k relativně nepatrné hustotě vzduchu ve vyšších výškách zde nelze měřit teplotu vzduchu tradičními termometrickými metodami, ale určuje se na základě střední kinetické energie pohybu jednotlivých molekul. V termosféře se vyskytuje polární záře.\n\nDalším významným jevem je odraz rádiových vln v termosféře.\n"}
{"id": "66275", "url": "https://cs.wikipedia.org/wiki?curid=66275", "title": "Mezosféra", "text": "Mezosféra\n\nMezosféra (z řeckého slova \"mesos\" znamenající uprostřed) je vrstva zemské atmosféry, mezi stratosférou a termosférou. Sahá od 50 km až do výšky kolem 80–85 km.\n\nVrstva se nachází příliš vysoko nad oblastmi, kde létají letadla (až 27 km), a příliš nízko pro kosmické družice, tak je její průzkum poměrně složitý a komplikovaný, což má za následek, že lidstvo rozumí jen velmi málo procesům, které zde probíhají.\n\nTeplota zde s přibývající vzdáleností od zemského povrchu klesá, asi o 3 °C na 1 km, až na cca −100 °C. Nacházejí se zde také tzv. polární mezosférická oblaka – NLC.\n\nPro malou hustotu již zde nedochází k zahřívání pohlcováním UV částic, proto zde teplota klesá.\nV nízkých teplotách zde zamrzají vodní páry, které v této výšce mohou být osvětleny sluncem, i když na zemi je již tma. Tak vznikají svítící noční oblaka.\n\nMezosféra tvoří ochranný štít – shoří zde většina meteoroidů, které za sebou nechávají světelnou stopu (meteor).\n\n"}
{"id": "66278", "url": "https://cs.wikipedia.org/wiki?curid=66278", "title": "Tropopauza", "text": "Tropopauza\n\nTropopauza je přechodná vrstva atmosféry, která odděluje troposféru od stratosféry. Tropopauza se nalézá ve výškách od 9 do 17 km nad hladinou moře a je charakterizována zastavením poklesu teploty, který panoval v troposféře.\n\nTuto hranici lze při bouřkách vidět, když cumulonimbus Capillatus vytvoří ve své horní části kovadlinu. Nad touto hranicí zanikají vzestupné proudy teplého vzduchu a jsou stlačovány zpět k povrchu, protože za hranicí tropopauzy s výškou už teplota neklesá.\n"}
{"id": "66279", "url": "https://cs.wikipedia.org/wiki?curid=66279", "title": "Stratopauza", "text": "Stratopauza\n\nStratopauza je přechodná vrstva atmosféry, která odděluje stratosféru od mezosféry. Zatímco ve stratosféře s rostoucí výškou teplota vzrůstá, v mezosféře je to naopak; stratopauza je tak oblastí mezi těmito dvěma vrstvami, v níž se vyskytuje nejvyšší teplota. Stratopauza se vyskytuje i v atmosférách jiných kosmických těles, ne jen v té zemské.\n\nNa Zemi se stratopauza nachází ve výšce asi 50 až 55 kilometrů nad povrchem. Atmosférický tlak je zde asi na tisícině tlaku vzduchu u mořské hladiny (0,001 atm). Teploty se pohybují kolem 0 °C.\n"}
{"id": "66284", "url": "https://cs.wikipedia.org/wiki?curid=66284", "title": "Archives-Navy Mem'l-Penn Quarter (stanice metra ve Washingtonu)", "text": "Archives-Navy Mem'l-Penn Quarter (stanice metra ve Washingtonu)\n\nArchives-Navy Mem'l-Penn Quarter (dříve Archives nebo také Archives,Navy Mem'l) je stanice Washingtonského metra.\n\nStanice se nachází v severozápadní části hlavního města, na sedmé ulici. Její název byl stanoven podle blízko ležících národních archivů spojených států, památníku námořnictvu (\"Navy memorial\") a čtvrti Penn Quarter. Nachází se také blízko parku National Mall, spojujícího Kapitol a Washingtonův monument. Stanice je přestupní, vedou zde souběžně žlutá a zelená trasa. Jako většina stanic metra ve Washingtonu je i tato jednolodní konstrukce s kazetovým stropem a ostrovním nástupištěm.\n\n"}
{"id": "66287", "url": "https://cs.wikipedia.org/wiki?curid=66287", "title": "Che (částice)", "text": "Che (částice)\n\nChe je španělská částice používaná pro oslovování, respektive pro získání pozornosti. Asi nejlépe ji lze přeložit jako „hej“. \n\nZejména v Argentině a Bolívii se této částice používá také jako přezdívka nebo doplnění jména. Nejprominentnějším nositelem byl argentinský lékař a latinskoamerický revolucionář Ernesto Che Guevara. Ve výše zmíněném smyslu se však používá i v dalších zemích jako Uruguay, Paraguay, také v jižních okrscích Brazílie (zde psáno \"tchê\") a také v oblasti španělské Valencie.\n\nExistuje více teorií o původu tohoto slova. V některých indiánských jazycích Jižní Ameriky má toto slovo význam „já“ nebo „můj“ (v \"guaraní\") resp, „člověk“, „lidé\" (v \"tehuelche\" a jiných). Další možností je italský původ \"c'è\", který se často ve spojení \"non c'è\" užívá ve smyslu „že?“ či „není-liž pravda?“ a má tak upoutat pozornost osloveného.\n"}
{"id": "66292", "url": "https://cs.wikipedia.org/wiki?curid=66292", "title": "Hamar", "text": "Hamar\n\nHamar je město a obec v Norsku, je jedním ze správních center kraje Innlandet. Hamar leží na pobřeží jezera Mjøsa, norského největšího jezera. Na severozápadu hraničí s Ringsakerem, na severu s Åmotem, na východě s Løten, a na jihu se Stange.\n\nMezi lety 1000 př. n. l. a 500 př. n. l. byla usedlost Aker pravděpodobně nejdůležitějším mocenským centrem Norska, dnes leží jen několik kilometrů od současného Hamaru (2005). Po kristianizaci Norska kolem roku 1030, začal Hamar získávat vliv coby centrum obchodu a náboženství, legát Nikolaus Breakspear roku 1152 učinil Hamar jednou z pěti diecézí středověkého Norska. Město zůstalo na dlouhou dobu významným náboženským a politickým centrem Norska, byla zde zřízena katedrála a biskupské panství. Při reformaci roku 1536, ztratilo statut biskupství. Katedrála byla zničena roku 1567 během severní sedmileté války se Švédskem, a roku 1568 se rozpadl i trh, pod vlivem Oslo. Od té doby, pak Hamar postupně ztrácel svůj význam obchodního centra.\n\nSoučasné město Hamar bylo založeno králem Oskarem I. roku 1849 jako obchodní centrum kilometr na jih od středověkého města.\n\nMuzeum Hedmarky je na Domkirkeodden a je významným orientačním bodem. Muzeum zahrnuje pozůstatky středověké katedrály chráněné proskleným pláštěm, biskupskou pevnost a soubor starých selských domů. Muzeum je kombinací středověkého, etnologického a archeologického muzea, obdrželo ceny za sblížení potřeb konzervace a vystavování. Zároveň poskytuje přístřeší rozsáhlému fotografickému archívu kraje Hedmark.\n\nHamar je také znám svou krytou rychlobruslařskou halou Vikingskipet (česky \"Vikinská loď\"). Aréna byla postavena pro rychlobruslařské závody XVII. zimních olympijských her, jejichž pořadatelem byl nedaleký Lillehammer.\n\nCentrum Hamaru je pěší zónou, s knihovnou, kinem a tržištěm na Stortorget (náměstí) na západní straně, a Østre Torg (východní náměstí) na východní straně.\n\nHamar je důležitým železničním uzlem mezi dvěma tratěmi na Trondheim. Rørosbanen – stará železnice – odbočuje z hlavní trati Dovrebanen. V Hamaru je také Norské železniční muzeum – \"Norsk Jernbanemuseum\".\n\n"}
{"id": "66295", "url": "https://cs.wikipedia.org/wiki?curid=66295", "title": "Morrovalle", "text": "Morrovalle\n\nMorrovalle je italská obec 12 km od pobřeží Jaderského moře v oblasti Marche, provincii Macerata.\n\n\"Počet obyvatel\"\n"}
{"id": "66297", "url": "https://cs.wikipedia.org/wiki?curid=66297", "title": "Magma", "text": "Magma\n\nMagma je termín označující směs roztavených hornin a plynů, která se nachází pod povrchem Země a dalších terestrických těles. Vyjma roztavených hornin může magma obsahovat i krystaly různých minerálů, rozpuštěné plyny či bublinky. Magma je hlubinný ekvivalent lávy; jakmile se magma dostane na povrch tělesa, používá se pro jeho označení termín láva. Magma, které vzniká v zemském plášti, se nazývá \"primární\"; \"sekundární\" (žulové) vzniká horotvornou činností. Primární magma je poněkud řidší a snadno proniká k zemskému povrchu, kde tuhne. Vznikají z něj výlevné horniny, např. čedič. Sekundární se většinou tvoří ve velkých hloubkách a tuhne pomalu pod povrchem Země. Vytváří velká tělesa (plutony), která prostupují staršími horninami. Podle místa utuhnutí magmatu se rozdělují vyvřelé horniny na \"hlubinné\", \"výlevné\" a \"žilné\".\n\nNa Zemi je magma nejčastěji křemičitá hornina s obsahem rozpuštěných fluidních složek, konkrétně aluminio-silikátová tavenina obsahující sopečné plyny (například voda, CO, chlór a fluor) z pláště Země. Magma vzniká v oblastech zemského pláště, nebo tavením z hornin spodní zemské kůry. Magma může dosahovat různých teplot (na Zemi většinou mezi 650–1200 °C).\n\nVlivem rozdílu hustoty magmatu vůči okolnímu prostředí stoupá magma k povrchu, jelikož má menší hustotu. Cestou prochází skrze kůru tělesa, kde často utváří magmatické krby — místa hromadění, ze kterých pak vystupuje na povrch skrze žíly. Při průniku na povrch dochází k sopečné činnosti mající často za následek vznik sopek. Během výstupu dochází taktéž k postupnému chladnutí magmatu, postupné krystalizaci minerálů a k poklesu okolního litostatického tlaku, což způsobuje postupné uvolňování rozpuštěných plynů v magmatu a vzniku bublinek. Pokud je množství rozpuštěných plynů dostatečné či magma na své cestě potká zdroj podzemní vody, může dojít k jeho fragmentaci a vzniku explozivního vulkanismu. Je-li ale množství plynů malé či plyn má možnost snadno z magmatu unikat, magma se po povrchu začne vylévat a tvořit lávové proudy.\n\nMagma se tvoří hlavně v zemském plášti tavením hornin. V závislosti od místa (subdukční zóna hlubokomořských příkopů nebo např. riftové údolí středooceánských pohoří) je jeho složení jiné.\nTavení hornin je způsobené vlivem vysoké teploty a tlaku. Někdy se však magma může vytvářet i přídavkem fluid (nejčastěji vodních par) k velmi zahřátým horninám – častý jev v subdukčních zónách. To zapříčiní snížení teploty tavení a tím vznik magmatu. Případně se může tvořit i tavením okolních hornin vlivem už existujícího magmatu vystupujícího přes kůru, pokud je teplota tavení těchto hornin nižší než teplota vystupujícího magmatu.\nPo roztavení stoupá magma k povrchu, jeho hustota je nižší (stejná jako hustota okolí). Následek stoupání je vznik magmatických komor a následná vulkanická činnost.\n\nTeplota taveniny se pohybuje v rozmezí hodnot 590 °C až 1 400 °C a její krystalizační teplota souvisí s obsahem vodních par v tavenině. Pokud magma obsahuje vodu, jeho teplota dosahuje nižších hodnot. Bez obsahu vody se může jeho teplota pohybovat i okolo 1 500 °C (tzv. suché magma).\n\nHustota magmatu závisí na obsahu vody a pohybuje se přibližně v rozmezí hodnot 2,2 až 2,8 g·cm. Viskozita je ovlivňována volatilními složkami, a to tak, že s vyšším obsahem klesá.\n\nMagma všeobecně obsahuje prakticky všechny prvky periodické tabulky, ale jen některé z nich (křemík, hliník, železo, vápník, hořčík, draslík, sodík a titan) jsou obsažené vždy v množství nad 1 %. Hlavní složky jsou oxid křemičitý (SiO), alkalické kovy (Na, K, Ca, Mg) a Fe.\nPři parciálním tavení nejprve přecházejí do taveniny kompatibilní prvky (draslík, baryum, cesium, rubidium). Jako další přecházejí vápník, hliník, železo, hořčík, sodík. Ve vyšší, neroztavené části zůstávají nekompatibilní prvky (zirkonium, hafnium, titan, atd.). Takže stupeň parciálního tavení určuje relativní obohacení kompatibilními nebo nekompatibilními prvky, tím i výslednou horninu vzniklou ztuhnutím daného magmatu.\n\n\n"}
{"id": "66300", "url": "https://cs.wikipedia.org/wiki?curid=66300", "title": "Habartice", "text": "Habartice\n\nHabartice ( \"Ebersdorf\") jsou vesnice a spolu s osadou Háj též obec na severu Česka, v okrese Liberec, v Libereckém kraji. Leží ve Frýdlantském výběžku asi 11 kilometrů severně od města Frýdlantu přímo na česko–polské státní hranici. Habartice mají  obyvatel a patří k nim ještě osada \"Háj\" s 12 stálými obyvateli. Ve vsi je mateřská a základní škola (do 5. třídy).\n\nNejbližší železniční stanice je v Černousích, do Habartic jezdí autobus ČSAD Liberec z Frýdlantu. Obec má s Frýdlantem silniční spojení po silnici č. 13 a leží v ní silniční hraniční přechod do polského Zawidówa. Zawidów a Habartice spolu bezprostředně sousedí, jediné, co je odděluje je Kočičí potok.\n\nV minulosti k Habarticím patřila i osada, resp. samota Buschhäuser (též Puschhäuser), zaniklá po druhé světové válce. Ležela jihozápadně od Habartic směrem na Černousy, v údolí bezejmenného potoka na hranici obecního katastru.\n\nHabartice a sousední Závidov ( \"Seidenberg\", \"Zawidów\") existují vedle sebe snad již od 10. století. Nebýt Kočičího potoka, který je odděluje, splynuly by patrně obě obce v obec jedinou. První zmínka o Zawidówě je z let 1341–46, o Habarticích z roku 1399, kdy v nich existoval lenní statek v držení pánů z Černous. 16. 9. 1399 byl ve Zhořelci popraven pán tohoto statku Michal Tschernhasen jako lapka. Od poloviny 15. století vlastnila statek rodina von Bindemann. Roku 1592 byl tento statek kvůli hospodářským výsledkům rozdělen, Bindemannové si ponechali jeho dolní část, část horní připadla Schwanitzům. Statek opět spojil roku 1662 Hans Ludwig von Rodewitz, který jej vlastnil až do roku 1712, kdy statek odkoupil hrabě Jan Václav Gallas.\n\nHabartice a Zawidów byly velmi úzce propojeny – obyvatelé například navštěvovali společný kostel v Zawidówě – až do roku 1620, kdy bylo záwidovské panství odděleno od panství frýdlantského. Skutečná hranice mezi dvěma státy vznikla roku 1635, když byla Lužice připojena k Sasku. Po skončení třicetileté války se stovky exulantů z Frýdlantska uchýlily právě na zawidówské panství (počet domů Zawidówa tehdy vzrostl na 200).\n\nHabartice měly roku 1790 42 obydlených domů a roku 1834 dokonce domů 80 s více než 500 obyvateli. K rozvoji obce rozhodně přispěla stavba silnice z Frýdlantu v letech 1830–33 a také kolem procházející železniční trať Frýdlant–Zawidów. Čerstvě dokončené silnice využil roku 1833 ruský car Mikuláš a tehdejší pruský korunní princ k cestě do nitra Čech na schůzku s rakouským císařem.\n\nPo skončení druhé světové války byla z Habartic odsunuta nejprve asi stovka říšských Němců a posléze další stovka místních Němců (převážně šlo o rodiny nacistických funkcionářů). Ve druhé fázi odsunu bylo do sběrného střediska ve Frýdlantě přesunuto dalších asi 1200 obyvatel. V obci tak zůstalo je 21 osob – německých antifašistů – a i z těch se dalších 8 lidí dobrovolně odstěhovalo. Noví osadníci přicházeli do obce hlavně ze Sedlčanska a Voticka.\n\n5. 10. 1950 byla k Habarticím připojena osada Háj. V polovině roku 1980 byly podobně připojeny Pertoltice, které se opět osamostatnily 1. 1. 1991.\n\nOd roku 1991 byl starostou obce František Kryšpín. Po obecních volbách v roce 2014 již o tuto funkci neusiloval. Vystřídal jej Stanislav Briestenský a Kryšpín se stal místostarostou. Za své působení v čele obce v letech 2010 až 2014 získal Kryšpín ocenění Nejlepší starosta Libereckého kraje udělované Svazem měst a obcí České republiky.\n\nV obci byla vzhledem k její poloze vždy umístěna celnice a příslušná celní stráž. V době ohrožení Československa ve třicátých letech 20. století se zvýšil počet členů zdejší finanční stráže z  běžných 5 na 13. Členové této stráže patrně zároveň tvořili jádro místní jednotky Stráže obrany státu (družstva 126). Dne 20. září 1938 zjistil průzkum družstva, že se ke státním hranicím přesunuly jednotky 71. pěšího pluku ze Zhořelce. Tři prapory tohoto pluku měly napadnout Frýdlantsko: 1. prapor přes Oldříš a Bulovku, 2. prapor přes Jindřichovice a 3. prapor přes Heřmanice. Jednotka SOS se rozhodla opevnit se v budově celnice. Dne 21. září 1938 v půl čtvrté ráno zaútočilo na celnici asi 40 příslušníků Freikorpsu za použití pušek a granátů. Družstvo SOS se bránilo z prvního patra celnice stejnými prostředky. Němečtí útočníci se pokusili budovu celnice zničit dynamitem, avšak to se jim nepodařilo. Obráncům se naopak zdařilo telefonicky přivolat armádní podporu z Liberce. Přijíždějící posily se sice dostaly pod palbu těžkého kulometu ze Zavidova, kolem šesté hodiny však k celnici přesto pronikly. Tou dobou už však Němci byli na ústupu – tři útočníci padli a šestnáct jich bylo zraněno. Na české straně byli čtyři zranění. Finanční stráž byla z obce stažena 29. září, jednotka SOS o den později.\n\nV obecní kronice se píše, že zdejší vodní mlýn byl postaven při vzniku obce, v době, kdy se zdejší oblast začíná osidlovat. Podle \"Soupisu poddaných dle víry z roku 1651\" stál v obci mlýn s jedním strojem. Majitelem místního mlýna vždy byl vlastník lenního horního dvora, ale roku 1872 přešel i s oběma dvory (podle údajů v zásmucké kronice) do majetku frýdlantského panství, jež tehdy vlastnil hrabě Jan Václav Gallas. Hrabě však roku 1719 v Neapoli zemřel a jeho majetek roku 1725 převzal Filip Josef Gallas. Od něj roku 1733 mlýn za 350 zlatých odkoupil mlynář Hans Georg Richmer, který jej v roce 1755 za 400 zlatých následně prodal Antonu Effengergovi ze Schönwaldu. Při koupi mlýna se zavázal k povinnosti, že bude vrchnosti dodávat chléb a současně pro ni bude chovat honicí psy. Na oplátku však mohl volně péci chléb pro všechny poddané a současně měl též povoleno obchodovat s mlýnskými výrobky.\n\nKdyž Anton Effenberg zemřel, převzal mlýn roku 1783 Gotfrid Richmer, který jej roku 1799 za úplatu 700 zlatých přenechal svému synu Josefovi. Za jeho hospodaření však objekt v roce 1813 vyhořel. Sice mlýn znovu vybudoval, ale velmi se kvůli tomu zadlužil, a protože nedokázal své závazky včas splácet, dostal se mlýn do dražby. V té jej roku 1838 za 3995 zlatých získal místní rychtář Anton Pohl, který jej v roce 1862 za 10 500 zlatých prodal Josefu Galerovi z Frýdlantu. Od něj jej během roku 1871 za rovných 10 000 zlatých získal Arnošt Jan Bösman, jenž jej však po dvou letech prodal Gustavu Kieslichovi. V jeho vlastnictví mlýn zůstal 21 let a v roce 1894 byl prodán Josefu Fischerovi. Ten jej během roku 1924 přenechal svému synovi Friedrichovi, který však padl v bojích druhé světové války. Během roku 1943 byla činnost mlýna úředně zastavena a po jejím skončení, roku 1945, byl mlýn na základě dekretu prezidenta republiky číslo 108/45 objekt zkonfiskován a pro velkou zastaralost a nerentabilitu v roce 1946 zbourán. V té době však již mlýn měl své vodní kolo vyměněné za Kaplanovu turbínu, která zároveň vyráběla také elektrickou energii.\n\n\n\n"}
{"id": "66301", "url": "https://cs.wikipedia.org/wiki?curid=66301", "title": "Arlington Cemetery (stanice metra ve Washingtonu)", "text": "Arlington Cemetery (stanice metra ve Washingtonu)\n\nArlington Cemetery je stanice Washingtonského metra, nachází se na modré lince.\n\nStanice leží poblíž stejnojmenného vojenského hřbitova, kde jsou pochováni významní Američané (například prezident John Fitzgerald Kennedy či posádka raketoplánu Challenger). Na rozdíl od ostatních, tato stanice nepatří mezi velmi využívané, její hlavní význam spočívá v dopravě cestujících na návštěvu významných pohřebních ceremoniálů. Uzavírá se jako první z celé sítě stanic. Je povrchová, s bočními nástupišti. Otevřena pro veřejnost byla 1. července roku 1977.\n\n"}
{"id": "66304", "url": "https://cs.wikipedia.org/wiki?curid=66304", "title": "Magmatická hornina", "text": "Magmatická hornina\n\nMagmatická nebo též vyvřelá hornina je termín z geologie. Používá se pro označení horniny, která vzniká krystalizací z magmatu. Vznik struktury magmatické horniny se řídí posloupností krystalizace, která je spojena s postupným klesáním teploty taveniny, což vyúsťuje ve vznik zárodečných krystalů pevné fáze. Následná krystalizace se řídí podle Bowenova reakčního schématu.\n\n\n\n\nStruktura magmatických hornin se posuzuje na základě tří faktorů:\n\n\n\nPomocí těchto rozpoznávacích znaků byla vypracována následující stupnice struktury pro magmatické horniny (uvedeny jsou i příklady nejznámějších a nejdůležitějších magmatických hornin, krystalizujících podle uvedené struktury).\n\nStruktura:\n\nTextura:\n\n"}
{"id": "66312", "url": "https://cs.wikipedia.org/wiki?curid=66312", "title": "HQ9+", "text": "HQ9+\n\nHQ9+ je parodický ezoterický programovací jazyk, navržený Cliffem Bifflem. Není turingovsky úplný, ale je vysoce efektivní pro některé základní programátorské úlohy.\n\nHQ9+ je tvořen čtyřmi příkazy, z nichž každý je kódován jedním znakem:\n\nPříklad programu:\nTento program vypíše „Hello, world!Hello, world!HHQ+HQ++Hello, world!HHQ+HQ++“ a navíc třikrát inkrementuje akumulátor.\n\nExistuje objektové rozšíření jazyka, nazývané HQ9++, které vytvořil David Morgan-Mar. To přidává nový, zpětně kompatibilní příkaz ++, který zvýší hodnotu akumulátoru o dvě a navíc vytvoří instanci objektu. V souladu s principem zapouzdření k objektu nelze přistupovat.\n\nDalším jazykem vycházejícím z původního jazyka je HQ9+- od Ivana Melikampa, které je rozšířením HQ9++. Přidává příkaz -, který má zajišťovat ladění programu a jeho kvalitu kontroly. Tento příkaz vyvolává některé běžné programové chyby v závislosti na tom, na jakém místě se tento příkaz nachází:\n\nCHIQRSX9+ je turing-kompletní verzí původního jazyka, která jej rozšiřuje o další příkazy. Vytvořil ji Ørjan Johansen 3.–5. dubna 2002. Přidává tyto příkazy:\n\nJazyk H9+ je totožný s jazykem HQ9+ s tím rozdílem, že je vypuštěn příkaz Q. Pro zachování stejné funkcionality je každý znak jiný než H, 9 nebo + ignorován. Pro vytvoření quine je potřeba například následný zdrojový kód:\n\nJazyk HQ9+2D obsahuje oproti originální verzi ještě čtyři příkazy ^, v , > a < které slouží k posunu čítače instrukcí daným směrem. Ten začíná na prvním bajtu programu a jeho posunem je možné přeskakovat příkazy, nebo se k nim vracet. Program po skoku pokračuje normálně z cíle skoku, čili nevrací se na původní místo skoku.\n\n"}
{"id": "66313", "url": "https://cs.wikipedia.org/wiki?curid=66313", "title": "Skandinavismus", "text": "Skandinavismus\n\nSkandinavismus je politické hnutí s kořeny v 1. polovině 19. století, které spojovala myšlenka politicky a hospodářsky sjednocené Skandinávie či dokonce jednotného národa založeného na jazykovém, politickém a kulturním dědictví skandinávských zemí Dánska, Norska a Švédska.\n\nHnutí bylo uvedeno v život na popud dánských a švédských univerzitních studentů ve čtyřicátých letech 19. století. Zpočátku bylo hnutí podporováno liberálními novinami jako Fædrelandet a Aftonbladet, které viděly skandinavismus jako způsob protiváhy ke konzervativním silám a pangermanismu. Během války Dánska s Pruskem o Šlesvicko-Holštýnsko roku 1848, nabídlo Švédsko (v ten čas v unii s Norskem) pomoc v podobě dobrovolných expedičních sil, které se ovšem bojů nakonec nezúčastnily. Je také nutno podotknout, že Švédsko již dříve deklarovalo svou neutralitu. Přímá podpora hnutí byla oslabena také sílící mocí Ruska, které znamenalo potenciální ohrožení Švédského království. \n\nModerní skandinavismus je výsledkem úzké spolupráce mezi třemi skandinávskými zeměmi v obchodu, politice, kultuře. \n\n"}
{"id": "66314", "url": "https://cs.wikipedia.org/wiki?curid=66314", "title": "Panova flétna", "text": "Panova flétna\n\nPanova flétna nebo také syrinx je dechový hudební nástroj - aerofon.\n\nSkládá se z rákosových, třtinových, bambusových či dřevěných píšťalek sestavených do jedné řady. Zvuky z tohoto nástroje se vyluzují pomocí foukání na okraje otvorů píšťalek. Podle řecké mytologie hrával na flétnu bůh pastýřů a stád Pan. \n\nPanovy flétny se většinou vyrábějí z bambusu nebo dřeva, ale není výjimkou ani flétna vyrobená ze skla, kovu nebo plastu. Dnes se hojně používají v jihoamerické hudbě, kde se často dvě flétny vzájemně doplňují při hře jedné melodie (hoketus). \n\nPanova flétna je jedním z nejstarších hudebních nástrojů. Její původ sahá až do samých počátků civilizace. Již v době kamenné byla vyráběna z rákosu, třtiny a bambusu. Název „Panova“ pochází ze starověkého Řecka, z tamější mytologie. Podle pověstí žil v Arkádii jistý bůh Pan, ochránce pastýřů a stád, který se zamiloval do krásné nymfy Syrinx. Jelikož Pan byl napůl člověk a napůl kozel, není divu, že sličná nymfa jeho lásku neopětovala. Když se Panův zájem stal pro nymfu nesnesitelný, začala před ním prchat. Pan ji však stále pronásledoval, až se dostali k řece. Syrinx už neměla kam uprchnout, a tak se na vlastní žádost nechala od vládce všech bohů Dia proměnit v rákosí. Panova láska k Syrinx byla však natolik silná, že si z onoho rákosí udělal píšťalu a po večerech na ni vyhrával smutné písně.\n\nJe chybou hovořit v těchto souvislostech o píšťalách, neb se jedná o pouhé rourky (rezonátory) bez podstatných znaků (retné) píšťaly, tj. beze rtů a jádra. Naopak je tu podobnost s příčnou flétnou.. \n\nV České republice vyrábí Panovy flétny firma Panex.\n"}
{"id": "66318", "url": "https://cs.wikipedia.org/wiki?curid=66318", "title": "Ota I.", "text": "Ota I.\n\nJméno Ota I. nosí více různých osobností:\n\n"}
{"id": "66324", "url": "https://cs.wikipedia.org/wiki?curid=66324", "title": "Čeka", "text": "Čeka\n\nČeka (zkratka z Čerezvyčajnaja komissija, Mimořádná komise. Rusky: ЧК, ВЧК СНК РСФСР; celým názvem \"Всероссийская черезвычайная комиссия по борьбе с контрaреволюцией и саботажем при Совете народных комиссаров РСФСР\", transkripcí \"Vsěrossijskaja čerezvyčajnaja komissija po borbě s kontrarevoljucijej i sabotažem pri Sovětě narodnych komissarov RSFSR\", česky \"Všeruská mimořádná komise pro boj s kontrarevolucí a sabotáží při Radě lidových komisařů RSFSR\") byla první ze série tajných policií v Sovětském Rusku. Byla založena Felixem Dzeržinskim na Leninův popud 20. prosince 1917. V roce 1922 byla přetvořena v GRU (Hlavní správu rozvědky). Její pětiletá existence stála život odhadem 200 až 500 tisíc lidí.\n\nJejí štáb se nacházel v Moskvě, v ulici Bolšaja Lubjanka, v domě č. 11, kde dříve sídlila pojišťovna Jakor a londýnská společnost Lloyds. Později se Čeka přestěhovala do domu č. 2, kde se nacházela ruská pojišťovací společnost Rossija. Ulice byla později přejmenována po prvním předsedovi – ulice Dzeržinského/Dzeržinská.\n\n\n"}
{"id": "66328", "url": "https://cs.wikipedia.org/wiki?curid=66328", "title": "Bowenovo reakční schéma", "text": "Bowenovo reakční schéma\n\nBowenovo reakční schéma je koncepce postupné krystalizace alkalicko-vápenatých minerálů z taveniny, která umožňuje lépe pochopit vznik magmatických hornin. V obráceném pohledu je možno částečně použít i k pochopení stability minerálů na zemském povrchu a schopnosti hornin odolávat erozním vlivům.\n\nJde jedno z nejdůležitějších schémat v geologii. Práce geologa bez znalosti tohoto schématu je naprosto nemyslitelná.\n\nSchéma dostalo jméno podle kanadského geologa a petrologa Normana L. Bowena, který ho jako první sestavil a publikoval roku 1928 ve svém díle \"The Evolution of the Igneous Rocks\". Bowen její pomocí vysvětlil proč se některé typy minerálů obvykle vyskytují ve společné asociaci, zatímco s jinými se prakticky vůbec nenalézají. Na začátku 20. století experimentoval s tavením práškových vzorků vyvřelých hornin a při následném ochlazování sledoval při jakých teplotách krystalizují jednotlivé druhy minerálů. Postupně opakoval proces chladnutí a přecházel do stále nižších teplot. Podle získaných výsledků formuloval reakční schéma, které je s určitými obměnami akceptováno dodnes jako idealizovaný proces chladnutí magmatu. Na základě Bowenova schématu lze při pozorování horniny dospět k poměrně přesnému závěru za jakých teplotních podmínek hornina vznikala.\n\nSchéma je rozděleno na tři části a vyjadřuje postup krystalizace vzhledem ke klesající teplotě. První krystalizuje olivín za vysokých teplot a tlaků, jak teplota klesá, začínají krystalizovat další a další minerály schématu, až jako poslední křemen, který krystalizuje za nejnižších teplot (okolo 570 °C). V celém schématu je vyjádřen i vztah klesající světlosti minerálu, takže na pravé straně máme minerály světlé a na levé straně minerály tmavé.\n\n\nBowen při výzkumu nebyl schopen zohlednit některé podmínky, které se reálně vyskytují v přírodě. Podobně jako v jiných teoretických schématech ani tady všechno neplatí přesně, jelikož při krystalizaci dochází k tomu, že minerál spotřebovává určitě prvky ke svému vzniku, čímž ochuzuje taveninu a její složení se tak mění. Další minerály, které krystalizují později, tak musí vznikat z menšího množství prvků, což je znevýhodňuje a má za následek postupnou změnu jejich chemického složení a tím i celkové stavby krystalů. Příkladem může být olivín, který se postupně mění z hořčíkem bohaté odrůdy - forsteritu na železem bohatou variantu fayalit. Tento proces se nazývá frakční krystalizace.\n"}
{"id": "66329", "url": "https://cs.wikipedia.org/wiki?curid=66329", "title": "Random seed", "text": "Random seed\n\nRandom seed („náhodné semínko“) je náhodné číslo (nebo pole), které se používá při inicializaci generátoru pseudonáhodných čísel. Generátor po použití jiného \"semínka\" vrací jinou sekvenci pseudonáhodných dat. \n\nDobrý výběr „random seed“ je klíčový pro počítačovou bezpečnost. Používá se totiž na pseudonáhodné generování tajných klíčů, které by bez znalosti „random seed“ nemělo jít efektivně najít.\n\n„Random seed“ je často generováno z aktuálního stavu počítačového systému (například čas), z hardwarového šumu nebo podle chování uživatele (např. interval mezi stisky jednotlivých kláves, náhodné rejdění myší apod.). Lze taky použít kombinaci těchto metod.\n\n"}
{"id": "66330", "url": "https://cs.wikipedia.org/wiki?curid=66330", "title": "Gótové", "text": "Gótové\n\nGótové ( - Gutþiuda; ) byli jedni z prvních Germánů, jejichž dvě větve, Vizigóti a Ostrogóti, sehráli důležitou roli při pádu západořímské říše, výrazně se zapsali do doby stěhování národů a do dějin vzniku středověké Evropy. Náleželi k východogermánské skupině a jejich jazyk byla gótština.\n\nPravděpodobně pocházeli z jižního Švédska a římskými autory jsou v 1. století našeho letopočtu uváděni v povodí Visly v severním Polsku. Během následujících staletí Gótové expandovali směrem k Černému moři, kde jako dominantní mocnost v pontské stepi nahradili Sarmaty a zahájili sérii expedic proti Římské říši až na Kypr. Během této doby se Gótové rozdělili na dvě hlavní frakce, Tervingi a Greutungi, které vedly dynastie Baltů a Amalů. Předpokládá se, že král Greuthungů Ermanarich ve 3. století ovládl obrovské území sahající od Baltského až po Černé moře a na východě až po Ural. V této době mnoho z Gótů konvertovalo pod vlivem misionáře Wulfili na ariánství. Wulfila je také autotem gótského písma, kterým je napsaná gótská Bible.\n\nPo roce 370 začali území Gótů dobývat Hunové. Zatímco Greutungové, později známí jako Ostrogóti, se stali poddání Hunům, mnoho Tervingů (Vizigóti), přešlo Dunaj na římská území, kde poté, co trpěli špatným zacházením, rozpoutali rozsáhlou vzpouru a v roce 378 způsobili Římanům velkou porážku v bitvě u Adrianopole. Pod jejich vůdcem Alarichem I. se Vizigóti pustili do dlouhé migrace uvnitř římské Říše, v roce 410 dobyli Řím a nakonec se usadili v Galii a Hispánii, kde založili Vizigótské království. Spolu se Západořímskou říší v roce 451 bojovali proti Atillovým Hunům a jejich spojencům Ostrogótům v bitvě na Katalaunských polích, ve které byli Hunové poraženi. Ostrogóti se brzy z hunské nadvlády vymanili a nakonec se na konci 5. století pod vedením krále Theodoricha přesunuli do dnešní Itálie, kde založili Ostrogótské království.\n\nKrátce po Theodorichově smrti byla Itálie dobyta východořímským císařem Justiniánem I., brzy část dobyli Langobardi, kteří Ostrogóty následně asimilovali. Vizigótské království vydrželo až do roku 711, kdy bylo zničeno Umajjovci. Na severu Španělska zbytky vizigótské šlechty pod vedením Pelaya založili Asturské království a začala Reconquista. Na Krymu se menší gótská společnost, známá jako krymští Gótové, dokázala udržet po staletí. Krymští Gothové udržovali úzké náboženské a politické vztahy s byzantskou říší a byli trvalými nepřáteli Chazarů, proti nimž bojovali společně s Kyjevskou Rusí. Ještě v 18. století někteří obyvatelé Krymu stále mluvili krymskou gótštinou. \n\nV historických pramenech jsou Gótové doloženi až v době, kdy sídlili na pravém břehu dolní Visly na území dnešního Polska. Odtud se v polovině 2. století začali přesouvat jihovýchodním směrem. Ve 3. století se usídlili v severním Černomoří v rozsáhlé oblasti mezi Dunajem a Donem, případně Dněprem. Během dlouhých migrací se k nim nepochybně připojovali příslušníci dalších kmenů, předpokládá se, že také Slované.\n\nČást Gótů však ve Skandinávii zůstala (Géaté, Geats, Götar), ti jsou známi ve švédských oblastech \"Östergötland\" a \"Västergötland\". V Baltském moři, na ostrově Gotland žijí dodnes Gutové ( Gutar), hovořící dialektem odlišným od švédštiny. Slova \"Geat\" i \"Götar\" pravděpodobně vycházejí z protogermánského slova \"Gauta\" – to je odlišné od kořenu \"Gut\", z kterého pravděpodobně pochází slovo \"Goth\". Existují názory, že rekonstruované slovo \"Gut-þiuda\" (gotický lid) je pravděpodobně originální forma jména Gótů.\n\nV roce 238 Gótové překročili Dunaj, který tvořil \"limes romanus\", a podnikli vpád do provincie Moesia. Aby provincii opustili, musela jim římská říše vyplatit výkupné a roční tribut. Po pár menších vítězstvích v Dácii jim císař Philippus Arabs tribut přestal platit. V roce 250 tak tři proudy Gótů, vedené králem Knivou napadly Dácii, Moesii a Dobrudžu. Na zpáteční cestě porazili římské vojsko, v bitvě padl i císař Decius. V letech 255 až 257 se Gótové zaměřili na útoky z moře, obětí se stala provincie Bithýnie. V roce 266 Gótové spolu s Heruly propluli Bosporem a zaútočili na Řecko, Krétu a Kypr, obětí se stala města Sparta, Athény, Korint, Olympia i Trója. Na cestě zpět však díky bouři došlo k mnoha ztrátám, u Soluně byli Herulové poraženi císařem Gallienem a později i zbytek gótského vojska v Thrákii. V roce 269 byli Gótové s Heruly poraženi novým císařem Claudiem II. v bitvě u Niše, ze zajatých barbarů se stali žoldnéři římské armády. V roce 271 byli Gótové císařem Aurelianem vyhnáni z Thrákie a Illyrie a zatlačeni za Dunaj, tehdy padl i gótský král Cannabaudes.\n\nV nových sídlech pohltili zdejší slovanské a skýtosarmatské obyvatelstvo a také germánské Heruly a přejali od nich řadu zvyklostí. Gótské společenství, v nichž germánští Gótové tvořili menšinu, se tak sestávalo ze směsice různých etnik i kultur. Ovlivněno bylo také přítomností vyspělé antické civilizace, kterou jim zprostředkovala zdejší bohatá obchodní centra.\n\nV severním Černomoří si Gótové postupně vytvořili ohromné kmenové svazy (říše). Podle tradice byly dva, říše Vizigótů (západních nebo také lesních Gótů) na západě a říše Ostrogótů na východě. Hranicí byla řeka Dněstr. Dnes však historici uvažují o tom, že zde mohlo vzniknout více menších říší (Heather uvádí počet dvanáct). Zásluhou gótského biskupa Wulfily, který byl vysvěcen v Konstantinopoli, byli Gótové pokřtěni a přijali křesťanství v ariánské podobě, které tehdy převládlo na císařském dvoře. Wulfila dokonce přeložil Bibli do gótského jazyka a vytvořil pro tuto potřebu gótskou abecedu.\n\nV polovině 4. století dosáhla obrovského rozmachu především říše Ostrogótů, jíž vládl král Hermanarich (Ermanaricus). Rozkládala se od Černého moře až do Pobaltí a za řeku Volhu. Zkázu jí přinesl vpád kočovných Hunů v roce 375. Ostrogóti byli tvrdě poraženi a smrtelně raněný Hermanarich spáchal sebevraždu. Poté začali Ostrogóti ustupovat před tlakem Hunů na západ. Během několika let přesídlili do Panonie. Hunské nadvládě ovšem neunikli, neboť kočovníci ovládli tuto oblast počátkem 5. století.\n\nVizigóti tísnění ustupujícími Ostrogóty se začali stahovat za Dunaj. Roku 376 uzavřela jedna gótská skupina smlouvu s císařem Valentem a byla usazena v Thrákii v postavení federátů. Jejich úkolem bylo posílit obranu římské hranice před útoky dalších barbarů, to znamená především Gótů.\n\nGótské knížectví na Krymu rozkládající se kolem pevnosti Mangup Kale přetrvalo jako vazalské území nejrůznějších mocných celků až do konce 15. století. Roku 1562 se císařský vyslanec na dvoře Osmanského sultána v Konstantinopoli setkal se dvěma muži z Krymu ovládajícími gótštinu a podařilo se mu zachytit přibližně osmdesát gótských slov a frází. Krymská gótština definitivně zanikla v 17. nebo 18. století.\nPočátkem 6. století sepsal dějiny Gótů ministr ostrogótského krále Theodoricha Cassiodorus Senator, který byl stejně jako jeho panovník zastáncem splynutí Gótů a Římanů do jednoho národa. Z Cassiodorovy práce se zachoval pouze stručný výtah, který zpracoval v polovině 6. století gótský historik Jordanes pod názvem \"De origine actibusque Getarum\" („O původu a činech Gótů“) – dílo je známo též jako \"Getica\" („Gótské záležitosti“). Představuje stěžejní pramennou základnu pro bádání o dějinách tohoto lidu.\n\n\n\n"}
{"id": "66332", "url": "https://cs.wikipedia.org/wiki?curid=66332", "title": "Ballston-MU (stanice metra ve Washingtonu)", "text": "Ballston-MU (stanice metra ve Washingtonu)\n\nBallston-MU je stanice Washingtonského metra.\n\nStanice se nachází na oranžové lince, v západní části sítě. Svůj název má podle předměstí metropole – Ballstonu, které se nachází ve státě Virginia. Koncovka -MU byla k názvu přidána v roce 1997 a je to zkratka místní univerzity (Marymount University). Právě zprovoznění metra kdysi skomírajícímu předměstí pomohlo k jeho dnešnímu rozvoji. Ballston-MU je v provozu už od 1. prosince 1979. Stanice je podzemní, jednolodní s bočními nástupišti.\n\n"}
{"id": "66336", "url": "https://cs.wikipedia.org/wiki?curid=66336", "title": "HC Dukla Jihlava", "text": "HC Dukla Jihlava\n\nHC Dukla Jihlava (celým názvem: Hockey Club Dukla Jihlava) je český klub ledního hokeje, který sídlí v Jihlavě v Kraji Vysočina. Od sezóny 2018/19 působí v Chance lize, druhé české nejvyšší soutěži ledního hokeje. Klubové barvy jsou bordó a žlutá.\n\nZaložen byl v roce 1956 pod názvem ASD Dukla Olomouc a zpočátku se tak jednalo o klub pozemního vojska Československé lidové armády. O rok později byl klub definitivně přestěhován do Jihlavy, s čímž souvisela změna názvu na Duklu Jihlava. Do družstva tehdy nastupovali českoslovenští hokejisté k výkonu základní vojenské služby. Někteří už jako hotoví hráči, další jako talentovaní mladíci, kterým působení v elitním týmu pomohlo v kariéře: po návratu z vojny se stali oporami svých klubů. Čistě civilním týmem se stal teprve po pádu komunistického režimu.\n\nPoslední titul, tehdy ještě federální, získala Dukla v sezóně 1990/91. Jako dvanáctinásobný mistr nejvyšší československé soutěže je poté Dukla historicky druhým nejúspěšnějším českým hokejovým klubem (první Kometa se třinácti a třetí LTC Praha s jedenácti tituly). V následujících letech došlo k výraznému snížení přísunu financí ze strany armády a v kombinaci s profesionalizací hokeje v České republice došlo k odlivu kvalitních hráčů. Místo o titul tak Dukla musela pravidelně bojovat o přežití v extralize, což se až do sezóny 1998/99 dařilo, nicméně právě v tomto roce podlehla v baráži Znojmu 3:4 na zápasy a sestoupila. Do extraligy se vrátila v sezóně 2004/05, jenže po této sezóně Dukla opět sestoupila. Následovalo 12 sezón v 1. české hokejové lize a to do sezóny 2017/18 kdy hrála Jihlava opět extraligu. Ovšem na konci zmiňované sezóny Dukla sestoupila přes baráž zpátky do první ligy, takže účast v nejvyšší soutěži tentokráte byla pouze jednosezónní. V roce 2018 tým obdržel první místo v kategorii kolektiv v soutěži Sportovec kraje Vysočina.\n\nSvé domácí zápasy odehrává na horáckém zimním stadionu Jihlava od roku 2019 CZ LOKO ARÉNA s kapacitou 7 200 diváků.\n\nNa konci roku 1956 byly zrušeny tři armádní prvoligové hokejové kluby: ATK Praha, Křídla vlasti Olomouc a Tankista Praha. Armáda jako zřizovatel těchto klubů si ovšem uvědomovala přínos sportu pro společnost a tak bylo z hráčů těchto tří zaniklých klubů vytvořeno mužstvo nové. Pod názvem ASD Dukla Olomouc bylo zařazeno do A skupiny 2. hokejové ligy, nicméně olomoučtí jej neměli příliš rádi, protože konkurovalo místnímu klubu TJ Spartak Moravia Olomouc. V té době byl v Jihlavě dokončen nový zimní stadion s umělým chlazením a místní Krajský výbor ČSTV podal žádost o přidělení týmu, kterým se nakonec stála právě Dukla Olomouc. Začátky nového klubu provázely potíže, protože hráči byli ubytováni v Praze, trénovali na Kladně a zápasy hráli v Jihlavě, ale i tak se jim podařilo vyhrát svou skupinu a postoupit do první ligy. V roce 1957 pak bylo definitivně rozhodnuto o přemístění klubu do Jihlavy a o změně názvu na ASD Dukla Jihlava. \n\nHlavním úkolem nového klubu v sezóně 1957/58 byla záchrana a ta se podařila, Dukla skončila devátá z dvanácti týmů tři body od sestupových příček. Následovala dvě sedmá místa, na nichž měla nemalý podíl kladenská trojice Josef Vimmer, Jindřich Karas, Jindřich Lidický, která si na Vysočině plnila dvouletou základní vojenskou službu, nebo reprezentanti Jozef Golonka, Jozef Bárta a Jiří Dolana. Za zmínku stojí rovněž vysoká návštěvnost na Horáckém zimním stadionu, která činila průměrně přes 7 tisíc diváků. Zlomovou sezónou se pak stal ročník 1960/61, ve kterém jihlavští skončili čtvrtí a zařadili se mezi užší špičku domácí ligy. Výrazně k tomu přispěl i mladý odchovanec Jan Klapáč, který se stal nejlepším střelcem týmu s 21 góly. O rok později skončila Dukla dokonce třetí a ke Klapáčovi se přidali další skvělí mladíci Jan Hrbatý, Jaroslav Holík nebo Karel Masopust. V následujících sezónách pak Dukla útočila na příčky nejvyšší, v té době ovšem československému hokeji kralovala Rudá hvězda Brno (dnešní Kometa Brno) a tak nejlepším umístěním bylo druhé místo ze sezóny 1965/66. Nejvýznamnější postavami této éry byli brankář Miloš Podhorský, který byl v Dukle od jejího založení a hrál již v Olomouci a trenér Jaroslav Pitner, strůjce budoucích úspěchů.\n\nV již zmíněné sezóně 1965/66 pak došlo na tehdy ještě nekrytém Horáckém zimním stadionu k tragédii, když pořadatelé prodali víc vstupenek než bylo míst ke stání a v nastalé tlačenici byli dva lidé ušlapáni.\n\nV sezóně 1965/66 skončila Dukla druhá pouze vinou horšího skóre, o rok později si už prvenství utéct nenechala. Vše začalo kvalitní přípravou ve švýcarském Davosu, pokračovalo úspěšným Spengler Cupem, který jihlavští získali po čtyřech vítězstvích se skóre 32:5. O titulu Dukla rozhodla v předposledním kole, když doma porazila Gottwaldov (dnešní Zlín) a po závěrečném utkání před televizními kamerami v Ostravě mohla slavit historicky první titul hokejové šampiona Československa. Během osmi sezón pak Dukla získala sedmkrát titul, z toho šestkrát za sebou, jedinou výjimku tvořil ročník 1972/73, ve kterém uspěly Pardubice, které ve finále playoff porazily právě Jihlavu poměrem 4:2 na zápasy. Dukla se mezitím rovněž stala historicky prvním vítězem playoff na československém území, v základní části sezóny 1970/71 sice skončila druhá za ZKL Brno, nicméně ve finále porazila právě tohoto soupeře 3:0 na zápasy.\n\nI na mezinárodní scéně se dostavily úspěchy: ze šesti účastí na Spengler Cupu v této době Dukla vyválčila tři první místa (1965, 1966, 1968) a tři druhá. V Evropském hokejovém poháru se čtyřikrát probila až do finále, zde ovšem pokaždé prohrála. Celkem třikrát se Dukla zúčastnila Světového poháru v USA, z toho dvakrát skončila druhá a jednou třetí.\n\nZáklady této vítězné generace položil trenér Jaroslav Pitner spolu se svým asistentem Stanislavem Neveselým, který navíc pod Pitnerem hrával v Dukle v letech 1965 až 1967. Jádro týmu tvořili havlíčkobrodští odchovanci Jaroslav Holík, Jiří Holík, Jan Suchý, Josef Augusta, Milan Chalupa, dále Jan Klapáč (Karlovy Vary), Jan Hrbatý (Prostějov), Ladislav Šmíd (Plzeň), ale klubem tehdy prošlo mnoho skvělých hráčů, např. Jiří Bubla, Richard Farda, Vladimír Martinec, František Kaberle, Milan Nový nebo Bohuslav Ebermann. Klapáč, Chalupa a oba Holíci se pak jako hráči Dukly stali mistry světa. Navíc se Jan Suchý jako první a zatím jediný obránce v historii československého i českého hokeje stal v sezóně 1968/69 vítězem kanadského bodování soutěže za 30 gólů a 26 asistencí.\n\nNa začátku sezóny 1974/75 přišla Dukla o střelce Milana Nového a tuto ztrátu nebyla schopna několik let zacelit. Navíc opory zlaté éry začaly stárnout a tak trenérská dvojice Pitner–Neveselý začala s přestavbou týmu. Do týmu tak přišly budoucí hvězdy: brankář Jiří Králík, obránci Petr Adamík a Radoslav Svoboda nebo útočníci František Výborný, Oldřich Válek a Libor Dolana. Jihlava sice neopustila špičku 1. ligy, ale titul nezískala, nejblíže byla v sezóně 1976/77, ve které skončila o pouhý bod druhá za Kladnem (sled umístění 3., 3., 2., 5., 2., 2. a 4. ). I v této éře se v dresu Dukly objevila celá řada kvalitních hokejistů, namátkou Jan Neliba, Antonín Micka, Jindřich Micka, Karel Horáček, Jaroslav Benák nebo Jiří Lála .\n\nSpengler Cupu se Dukla zúčastnila v letech 1978 a 1979, přičemž první účast proměnila ve čtvrté vítězství.\n\nV sezóně 1981/82 byla přestavba hotova, pozici střelce zaujal českobudějovický Jiří Lála a Dukla získala titul s tehdy rekordním náskokem 12 bodů, když byla v tomto ročníku zrušena remíza a utkání se prodlužovalo nebo rozhodovala trestná střílení. Po skončení sezóny se s aktivním kariérou rozloučil Jaroslav Pitner, jeho pozici zaujal Stanislav Neveselý a asistentem se stal Jaroslav Holík. Nový trenérský tandem zdědil výborně poskládané mužstvo, které vynikalo zejména kvalitní obranou s brankářem Králíkem v čele. Velmi dobře si vedli i odchovanci Dukly Oldřich Svoboda, Bedřich Ščerban, Oldřich Válek a Petr Vlk, kteří se postupem času stali oporami mužstva. Dukla nejenže obhájila titul, ale přidala další dva navíc a zejména ten v sezóně sezóně 1984/85 byl výjimečný. Nejen konečným rozdílem patnácti bodů nad druhým VSŽ Košice, ale velkým počtem dvouciferných výher, kterých bylo hned šest, z toho dva \"obdržely\" Pardubice (11:3 a 11:4). Navíc se v kádru reprezentace na domácím mistrovství světa objevilo hned deset hráčů Dukly (Jaromír Šindel, Radoslav Svoboda, Jaroslav Benák, František Musil, Petr Rosol, Oldřich Válek, Michal Pivoňka, Jiří Šejba, Miloslav Hořava, Vladimír Kameš) a všichni se tak stali mistry světa.\nPočínaje sezónou 1985/86 bylo do 1. ligy natrvalo zařazeno playoff, které ovšem Dukle mnoho úspěchů nepřineslo. Hned v první sezóně se jihlavští dostali až do finále, ve kterém ale podlehli VSŽ Košice 2:3 na zápasy, přičemž rozhodující páté utkání získali získal slovenský tým 3:4 po samostatných nájezdech. O rok později se situace opakovala jen s tím rozdílem, že vítězem se staly Pardubice a pátý zápas vyhrály v prodloužení. Následovaly porážky v semifinále (se Spartou), čtvrtfinále (opět Sparta) a čtvrtfinále (Litvínov). A tak přišla sezóna 1990/91: až na hráče, kterým končila základní vojenská služba, se podařilo udržet celý kádr pohromadě. Mužstvo, které již vedli trenér Jaroslav Holík s asistentem Josefem Augustou ještě posílil Richard Šmehlík a odchovanci Tomáš Chlubna, Leoš Pípa nebo Viktor Ujčík. Dukle vyšla již základní část, kterou vyhrála se stejným bodovým ziskem jako Dukla Trenčín (Jihlava měla lepší skóre), v semifinále zdolala VSŽ košice a ve finále Litvínov 3:1 na zápasy. Ziskem dvanáctého titulu překonala Dukla Jihlava brněnskou Kometu a stala se tehdy historicky nejúspěšnějším klubem československé a české historie. Tento triumf byl prvně vyrovnán brněnskou Kometou v sezóně 2016/17, která se tak vrátila zpátky na mistrovský trůn. Překonán byl tento triumf o sezónu později a to přesně po 27 letech, kdy se Kometa radovala ze svého třináctého titulu, čímž Duklu odsunula zpátky na druhé místo v počtu titulů.\n\nNové možnosti odchodu do zahraničí využila po úspěšné sezóně řada zkušených hráčů (Ščerban, Dolana, Vlk, Polcar a další), největší ohlas ovšem vzbudila kauza Petra Kuchyni, který doslova utekl do New Jersey. Navíc strategie doplňování kádru mladými hráči přicházejícími na vojnu v nových podmínkách již nebyla možná a tak Dukle nezbylo nic jiného, než sázet na odchovance. Další podstatnou změnou byla změna statutu klubu, který se od 1. prosince 1992 stal příspěvkovou organizací, protože armáda o Duklu již nestála a její finanční příspěvky se oproti dřívějším létům podstatně snížily. Špatná ekonomická situace dokonce přinutila předsedu Dukly Jiřího Holíka jednat o sloučení se Slavií Praha, nicméně tato možnost padla. Neutěšený stav klubu se samozřejmě promítl i na ledě: v sezóně 1992/93 Jihlava ještě skončila devátá a vypadla v prvním kole playoff, o rok později už byla desátá a poprvé zažila boj o záchranu, který dopadl úspěšně. Začátek sezóny 1994/95 se vydařil a po první čtvrtině Dukla dokonce vedla tabulku, jenže po porážce na Spartě z následujících třiceti zápasů zvítězila pouze čtyřikrát, skončila beznadějně poslední a nesestoupila jen díky plánovanému rozšíření extraligy na čtrnáct týmů.\n\nPo relativně slušné sezóně 1995/96 a desátém místu Dukla opět propadla a záchranu v ročníku 1996/97 musela vybojovat v baráži, ve které zdolala Kralupy nad Vltavou 4:1 na zápasy. Po nepovedené sezóně se v klubu odehrály mnohé změny, výkonnost týmu šla nahoru a na tribuny Horáckého zimního stadionu se vrátili diváci. Konečné deváté místo bylo velký příslibem do budoucna, jenže přišel ročník 1998/99. Dukla se nepovedla příprava, v extralize šla od porážky k porážce a nepomohly ani výměny trenérů. V baráži jihlavští poměřili síly s ambiciózním Znojmem a poměrně záhy prohrávali 0:3 na zápasy. Ve čtvrtém utkání vedlo Znojmo již 0:2, jenže matadoři Petr Vlk a Ivo Novotný ve třetí třetině zápas otočili. Dukla získala i další dva zápasy v poměrech 8:2 a 3:1 a nikdo z fanoušků nepochyboval o záchraně. Jenže v sedmém utkání šlo Znojmo do dvougólového vedení a i přes snížení v powerplay na 2:3 byl zápas ztracen. Po 42 letech tak Dukla sestoupila z nejvyšší soutěže.\n\nPřitom hráči, kteří v Dukle v této éře působili, byli kvalitní: bratři Kaňkovští, Viktor Ujčík, Martin Procházka, Jiří Dopita, František Kučera, Tomáš Kucharčík, Libor Dolana, Dušan Salfický nebo Radek Martínek, z nichž se někteří později stali mistry světa.\n\nPo sestupu prodělal kádr výrazné změny a odcházející hráče nahradili především odchovanci, kteří se nedokázali prosadit do extraligového kádru. Boj o návrat však byl marný, třetí místo v základní části sice Dukla dokázala v playoff přetavit v zisk prvoligového titulu, jenže v baráži byly Vítkovice lepší a zvítězily 4:0 na zápasy. O rok později ztroskotala Jihlava v semifinále na Liberci, tento ročník ovšem poznamenala tragická událost z 22. února 2001, kdy byl v prvním čtvrtfinále playoff se Slavií Třebíč po zákroku jihlavského obránce Mariana Moravy těžce zraněn třebíčský útočník Tomáš Zelenka, který skončil se zlomenými krčními obratli doživotně upoután na invalidní vozík.\n\nV sezóně 2001/02 skončila Dukla v základní části potřetí za sebou třetí a dostala se až do finále, kde opět podlehla Liberci, rok nato pro změnu Kladnu. Až přišel ročník 2003/04; nic nenasvědčovalo tomu, že by měl být výrazně úspěšnější než předchozí, nicméně se podařilo vhodně doplnit kádr, což se projevilo zejména ve vyřazovací části. Po zdolání Hradce Králové (3:0 na zápasy) a Chomutova (3:1) se Dukla střetla s vítězem základní části, Berounem. Jihlava získala první zápas v poměru 1:0, třetí 4:1 a rozhodující pátý rovněž 4:1. V baráži se pak střetla se sebevědomými Českými Budějovicemi, díky obětavé obraně a skvělým výkonům brankáře Suchana získala obě utkání na hřišti soupeře a v domácím prostředí nedala budějovickým šanci a postoupila do extraligy. V posledním čtvrtém utkání se s aktivní kariérou dvěma brankami rozloučil Petr Kaňkovský.\n\nAť už byla síla Dukly jakákoliv, veškeré rozložení sil rozmetala stávka hráčů NHL. Prakticky všechny kluby extraligy posílili hvězdní hráči z NHL, Jihlavu jen Petr Buzek. První zápas proti Litvínovu před televizními kamerami začala fantasticky, když se hned v první minutě trefil Ladislav Rytnauer, jenže pak už to šlo s Duklou z kopce, v jednu chvíli dokonce natáhla sérii porážek na 23 zápasů a již dlouho dopředu bylo jasné, že i tento rok čeká žluto-červené baráž. V ní se opět po roce střetli s Českými Budějovicemi, které ovšem posílili borci z NHL (Prospal, Turek, Dvořák, Martínek, Neckář a další) a celá série skončila 1:4 pro vítěze 1. ligy.\n\nDukla se od počátku sezóny 2005/06 přiřadila ke špici 1. ligy a skončila v základní části druhá, i přesto, že se do popředí tlačili další bohaté kluby jako Mladá Boleslav, Kometa Brno nebo Chomutov. Pak ovšem přišlo zklamání po vyřazení ve čtvrtfinále playoff 2:4 na zápasy s Hradcem Králové. V následujících letech se Dukla pokaždé dostala do vyřazovacích bojů, zde ovšem výraznějšího úspěchu nedosáhla a jejím maximem se stala třetí místa a semifinále v sezónách 2010/11 a 2013/2014. V sezoně 2014/2015 se dostala do semifinále, kde ale neprošla přes Chomutov, který ji vyřadil 1:4 na zápasy. Avšak v následující sezoně 2015/2016 se přes Havířov a Ústí nad Labem, které ve čtvrtfinále vyřadilo Rytíře Kladno, dostala do baráže, ve které byla s dalšími známými kluby jako HC Slavia Praha, HC Energie Karlovy Vary a HC Verva Litvínov, ale skončila poslední se ziskem 10 bodů.\n\nV sezóně 2016/17 se Dukla umístila na 2. místě po základní části. Ve čtvrtfinále play off vyřadila HC Frýdek-Místek v poměru 4:1 na zápasy. V semifinále se jí do cesty postavili Rytíři Kladno, které porazila 4:3 na zápasy. Ačkoliv byla v následné baráži o extraligu v konkurenci týmů HC Energie Karlovy Vary, HC Dynamo Pardubice a ČEZ Motor České Budějovice považována za největšího outsidera, byla již od prvního kola baráže na 1. místě její tabulky a kolo před koncem (21. dubna 2017) mohla slavit návrat do nejvyšší soutěže.\n\nZdroj: \n\n\nZdroj: \n\n\n\n\n\n\nSeznam kmenových hráčů či odchovanců Dukly, kteří hráli v NHL:\n\n\n\n\nVítězové olympijských her, kteří prošli Duklou:\n\nBratrské dvojice, které se objevily v dresu jihlavské Dukly. V závorce uvedena doba působení v Dukle:\n\nRodinní příslušníci, kteří si zahráli za jihlavskou Duklu s dobou působení v týmu v závorce:\n\n\nZdroj: \n\n\n\nZdroj: \n\n\nZdroj: \n\n\n\n\n"}
{"id": "66338", "url": "https://cs.wikipedia.org/wiki?curid=66338", "title": "Pluton", "text": "Pluton\n\nPluton je termín z geologie, kterým označujeme velké těleso magmatického původu, nacházející se většinou v hlubinách zemské kůry. Název těleso obdrželo od římského pojmenování boha podzemí Plúta. Těleso je tvořeno převážně kyselým magmatem, které je zastoupeno granity. Spodní ohraničení plutonu není většinou známo a šířkově mohou plutony zabírat území od kilometrů až po tisíce kilometrů. Mohou se vyskytovat v celé škále tvarů závislých na hornině, do níž se magma vlévá. Následkem výlevu žhavého magmatu vzniká v okolí plutonu pásmo natavených a částečně přeměněných hornin tzv. kontaktní dvůr či kontaktní lem (literatura v tomto případě zná obě pojmenování).\n\nVlivem eroze a denudace se pluton obnažuje a vystupuje na zemský povrch. Protože má větší odolnost vůči erozním vlivům, je v krajině zachován jeho ráz a stává se kuriózní dominantou okolí. V některých případech se začne část plutonu odlupovat po blocích ve tvaru desek. V tom případě mluvíme o \"exfoliačním dómu\".\n\nPříkladem plutonu je středočeský pluton, který je třetím největším tělesem v českém masívu. Má přibližnou délku 146 km, šířku 30 km a plochu kolem 3200 km².\n"}
{"id": "66345", "url": "https://cs.wikipedia.org/wiki?curid=66345", "title": "Mahábhárata", "text": "Mahábhárata\n\nMahábhárata, doslova \"Velké vyprávění o Bháratovcích\" (dévanágarí: महाभारत) je spolu s Rámajánou jedním z hlavních staroindických eposů. Je klasifikována jako itihāsa.\nItihāsy a Purāṇy jsou zmíněny již v \"Atharvavédě\" a jsou označovány jako \"pátá Véda\". Název eposu vznikl ze dvou sanskrtských slov \"mahá\" (velký) a \"bhárata\" (pojmenování Indie odvozené od starobylého krále Bharaty).\n\nPovažuje se za nejdelší či druhou nejdelší báseň na světě. Skládá se z 18 knih zvaných \"parva\", jejichž délka se pohybuje od 100 do 18 000 dvojverší, a celkově obsahuje 110 000 dvojverší.\n\nTradičně je autorství \"Mahábháraty\" připisováno mudrci Vjásovi, ale autorem eposu v dnešní podobě nemohl být jeden člověk, protože dílo se dá charakterizovat jako soubor sanskrtských mýtů, pověstí, lidových vyprávění, příběhů z \"Purán\" a nábožensko-filozofických pojednání zasazených do rámce hrdinského eposu.\n\nJednotlivá datování vzniku eposu se od sebe liší. Tradice určuje jeho vznik do doby mudrce Vjásy a vychází i z faktu, že epos hovoří o Kali juze jako o přicházejícím věku. Moderní datování uvádí období od 4. století př. n. l. do 4. století n. l., kdy se k původnímu válečnému příběhu postupně připojovaly další části, které mají s hlavní dějovou linií mnohdy velmi málo společného. Epos se pak dochoval ve dvou verzích, severní a delší jižní, které se od sebe liší řadou detailů.\n\nJádro příběhu je pravděpodobně odvozeno od skutečné historické události z počátku 1. tisíciletí př. n. l., kterou byla bratrovražedná válka Pánduovců a Kuruovců, dvou spřízněných rodů odvozujících svůj původ od legendárního krále Bharaty. Zakladateli rodů byli slepý král Dhrtaráštra, který měl sto synů Kuruovců, a jeho bratr Pándu se svými pěti syny (Judhištira, Bhíma, Ardžuna, Nakula a Sahadéva). Po smrti Pándua rozdělil Dhrtaráštra vládu v říši mezi své syny a syny svého bratra. Když však Kuruovci, vedeni podlým Durjodhanou, připravili lstí Pánduovce o vládu (Judhištira jí prohrál ve falešné hře v kostky), bylo dohodnuto, že Pánduovci odejdou na třináct let do vyhnanství a poté jim bude vláda vrácena. Po uplynutí lhůty však Durjodhana nehodlal dohodu splnit. Spor vyvrcholil velkou bitvou na Kuruovském poli, ve které Pánduovci za pomoci boha Kršny zvítězili. Judhištira se stal svrchovaným králem a vládl se svými bratry po mnoho let. Nakonec Pánduovci vstoupili do říše bohů.\n\nNedílnou součástí \"Mahábháraty\" je \"Bhagavadgíta\" (Zpěv vznešeného), jedna z nejvýznamnějších posvátných knih hinduismu. Odehrává se těsně před bitvou, když je Ardžuna zmítán pochybnostmi, zda bojovat či se stáhnout do ústraní a meditovat. Jeho pochybnosti jsou rozptýleny Kršnou (osmým avatarem boha Višnua) vyjevením transcendentální moudrosti. Bezprostředně na \"Bhagavadgítu\" navazuje \"Uttaragíta\", která obsahuje další duchovní rady předávané Kršnou Ardžunovi během bitvy. Z četných vedlejších epizod je nejznámější vyprávění o králi Nalovi a jeho ženě Damajantí a o utrpení, do něhož tuto dvojici uvrhla hráčská vášeň králova, dále příběh krále Dušjanty a jeho ženy Šakuntaly (známý zejména z pozdějšího zpracování od Kálidásy) nebo stručná verze \"Rámajány\".\n\nText Mahábháraty je dělen do 18 knih zvaných \"parvy\". Každá parva je rozdělena do mnoha dalších částí.\n\n\nK Mahábháratě je obvykle jako dodatek řazena Harivamša Purána, která se podrobně věnuje pasážím ze života Krišny, které nejsou obsaženy v samotném textu Mahábháraty.\n\nV češtině dosud neexistuje úplné vydání eposu. Kromě \"Bhagavadgíty\" vyšla pouze převyprávění nebo překlady epizodních vyprávění a některých úryvků.\n\n\n"}
{"id": "66346", "url": "https://cs.wikipedia.org/wiki?curid=66346", "title": "Serialismus", "text": "Serialismus\n\nSerialismus je kompoziční technika, založená na uspořádání (zvaném řada nebo serie) výšek, délek, stupňů dynamiky, barev, způsobů hry, rytmické struktury apod. Uspořádání podle serijních pravidel má vést ke konsistenci a vnitřnímu řádu kompozice.\n\nSerialismus lze pokládat za zobecnění dodekafonie. Milton Babbitt rozšířil dodekafonické principy, původně použité pro tónové výšky, též na rytmickou strukturu tak, že intervalům mezi tóny přiřadil časové intervaly. Později byly aplikovány podobné principy také na další parametry jako je dynamika, zvuková barva, změny tempa apod. a též na celkovou formální organizaci skladby.\n\nNěkdy je termínem serialismus označováno použití dodekafonických postupů, jako multiserialismus se pak označuje využití serijní organizace pro více hudebních parametrů současně. Jako totální nebo integrální serialismus je označována snaha aplikovat serijní organizaci na všech formálních úrovních kompozice.\n\nV období kolem poloviny 20. století se stal serialismus jednou z hlavních používaných technik a serialistické skladby lze najít u mnoha významných skladatelů z tohoto období. K nejznámějším z nich patří Olivier Messiaen, Pierre Boulez, Karlheinz Stockhausen, Igor Stravinskij, Benjamin Britten, Arvo Pärt, Alfred Schnittke, Aaron Copland, Elliott Carter, George Perle, Dmitrij Šostakovič, Witold Lutosławski a mnoho dalších. Kromě vážné hudby se serialistické postupy objevily i v jazzu.\n\nSerialistické skladby se velice odlišují od skladeb tradičních. Systém vnitřního uspořádání skladby často posluchač není schopen postřehnout a hudba mnohdy působí chaotickým dojmem. Jako reakce na komplikovanou a obtížně uchopitelnou serialistickou hudbu vznikl minimalismus.\n"}
{"id": "66348", "url": "https://cs.wikipedia.org/wiki?curid=66348", "title": "Tajné slunce", "text": "Tajné slunce\n\nTajné Slunce je česká hudební skupina z Prahy. Vznikla v roce 1999, hraje hudbu na pomezí alternativního rocku, punku, folku, world music s příměsí širokého spektra dalších žánrů.\n\nHraje především původní písničky, méně často pak po svém uzpůsobenou lidovou muziku či folkové skladby – Rusko (Vysockij), keltské země, střední Evropa, Balkán.\n\nČlenové a nástrojové obsazení:\nBývalí členové:\n\nV létě 2005 skupina vydala dvojalbum s CD \"…pořád dokola\" a druhým diskem \"No pyccku\" s upravenými ruskými písněmi.\nV roce 2006 skupina vydala další dvojalbum s disky \"Dvojka\" a \"…skORO\". Nejnovějším albem je \"Ty nepoletíš!\" (2009), po jehož nahrání a vydání opusil skupinu niněrista Kahuda.\n\n"}
{"id": "66351", "url": "https://cs.wikipedia.org/wiki?curid=66351", "title": "Křižník", "text": "Křižník\n\nKřižník je velká válečná loď schopná současně monitorovat a útočit na více různých cílů. Historicky jsou křižníky považovány za nejmenší lodě schopné provádět nezávislé vojenské operace.\n\nPojem křižník se objevil v americké občanské válce. Byly jím označovány korvety, které \"křižovaly\" podél pobřeží jižních států a prováděly námořní blokádu. Za jeden z prvních ocelových křižníků je považována fregata Inconstant, postavená v roce 1868. Označení se s vývojem taktiky a strategie námořního boje postupně používalo pro lodě značně odlišných parametrů, plnící odlišné bojové úkoly. Na začátku dvacátého století se terminologie ustálila a zůstala, až na růst výtlaku a výzbroje, po dlouhou dobu neměnná.\n\nKřižníky se začaly rozdělovat na pomocné, lehké, chráněné, pancéřové a bitevní. Po první světové válce přibyly ještě kategorie těžký křižník a protiletadlový křižník. Kategorie lodí byly z velké části definovány dělovou výzbrojí a pancéřováním. Obojí bylo určeno Washingtonskou námořní dohodou z roku 1922. V reakci na dohodu vybudovala Třetí říše třídu kapesních bitevních lodí na půl cesty mezi těžkým křižníkem a bitevní lodí. Další upřesnění povoleného výtlaku a výzbroje přinesla Londýnská konference.\n\nLehké křižníky mohly nést děla o maximální ráži 152 mm (6 palců). Před propuknutím druhé světové války došlo k úpravě na 155 mm (6,1 palců), ale mnoho států zůstalo u standardní ráže 152 mm. Těžké křižníky mohly být vyzbrojeny děly o maximální ráži 203 mm (8 palců). Většina tehdy moderních těžkých křižníků byla vyzbrojena 8 děly ráže 203 mm (britské křižníky třídy \"County\") nebo 9 děly ráže 203 mm (americké křižníky třídy \"Baltimore\"). Lehké křižníky byly vyzbrojeny 9 až 12 děly ráže 152 mm (americké křižníky třídy \"Cleveland\").\n\nWashingtonskou námořní dohodou byl rovněž omezen maximální výtlak křižníků na 10 160 metrických tun (10 000 imperiálních tun). Výtlak křižníků při jejich rozdělování na lehké a těžké nehrál roli – mnoho lehkých křižníků mělo stejný výtlak jako většina těžkých křižníků.\n\nBěhem druhé světové války byly těžké křižníky často rozhodující silou na bojišti a jejich role byla nezastupitelná. Jejich úkoly byly hodně rozmanité - sahaly od ochrany námořních konvojů, přes útočné operace a ostřelování nepřátelského pobřeží až po průzkum. Velmi aktivně křižovaly oceány ve službách všech hlavních válečných soupeřů a nesmírně se osvědčily.\n\nStavba a provozování křižníků je nákladnou záležitosti a proto je dnes ve své výzbroji mají pouze tři světová námořnictva.\n\nAmerické námořnictvo provozuje 22 moderních křižníků třídy \"Ticonderoga\", vybavených zbraňovým systémem Aegis. V současnosti u nich probíhají úpravy, které jim umožní zasáhnout balistické rakety krátkého a středního doletu a satelity na nízkých oběžných drahách. Pak se mají stát součástí systému protiraketové obrany.\n\nRuské námořnictvo provozuje několik křižníků postavených v době studené války. Zdědilo je po někdejším sovětském námořnictvu. Jedná se o dva mohutné křižníky \"projektu 1144.2\" – \"Pjotr Velikij\" a \"Admiral Nachimov\" (někdy bývají označovány jako bitevní křižníky), křižníky \"Moskva\", \"Maršal Ustinov\" a \"Varjag\" projektu 1164 Atlant a konečně křižník \"Kerč\" \"projektu 1134B\".\n\nVlajkovou lodí peruánského námořnictva je křižník \"Almirante Grau\" — původně nizozemský \"De Ruyter\" třídy \"De Zeven Provinciën\", lehký křižník rozestavěný ještě před druhou světovou válkou a odkoupený Peru v roce 1973. Proti ostatním současným křižníkům má zanedbatelnou bojovou hodnotu.\n\n\n"}
{"id": "66352", "url": "https://cs.wikipedia.org/wiki?curid=66352", "title": "Sextus Propertius", "text": "Sextus Propertius\n\nSextus Propertius (asi 47 př. n. l. v Asisiu (Assisi) – pravděpodobně 15 př. n. l.), byl římský básník.\n\nPocházel z bohaté rodiny, ale v mládí osiřel a o značnou část majetku přišel. Brzy odešel studovat do Říma, kde se pravděpodobně roku 28 př. n. l. potkal s Hostii, kterou pod jménem Cynthia opěvuje ve svých básních.\n\nNapsal čtyři elegie, v kterých se projevuje jeho láska k Cynthii (pravděpodobně Hostie, která brzy zemřela). Tato jeho nepříliš šťastná láska ovlivnila prakticky celou jeho tvorbu.\n\nTyto elegie se líbily Maecenatovi, který jej motivoval, aby se zabýval aktuálními otázkami. Jeho pozdní tvorba se zabývá římskými dějinami, a to jak staršími, tak tehdejšími. V těchto dílech se soustředil především na vznik římských kultů a oslavování Augustova Říma. Česky vyšla jeho tvorba v roce 1973 pod názvem \"Pěvci lásky\".\nElegie vyšla česky poprvé v roce 1945 v nakladatelství Františka Borovského v Brně.\n\n"}
{"id": "66356", "url": "https://cs.wikipedia.org/wiki?curid=66356", "title": "Karibské moře", "text": "Karibské moře\n\nKaribské moře (anglicky \"Caribbean Sea,\" španělsky \"Mar Caribe\", francouzsky \"Mer des Caraïbes,\" portugalsky \"Mar do Caribe\" (\"Mar das Caraíbas\"), nizozemsky \"Caraïbische Zee\") je část Atlantského oceánu ležící v tropické části Ameriky jihovýchodně od Mexického zálivu. Zabírá většinu Karibské desky a je ohraničeno státy Venezuela, Kolumbie a Panama na jihu, státy Kostarika, Nikaragua, Honduras, Guatemala, Belize a poloostrovem Yucatán (patřícím Mexiku) na západě, Velkými Antilami, tj. ostrovy Kuba, Hispaniola, Jamajka a Portoriko na severu a na východě Malými Antilami.\n\nKaribské moře zabírá plochu přibližně 2 754 000 km². Jeho nejhlubším místem je Kajmanský příkop mezi Kubou a Jamajkou s hloubkou 7686 m. Při pobřeží Hondurasu a Belize se nachází Honduraský záliv a Mezoamerický korálový útes.\n\nOblast Karibského moře je sužována zemětřeseními, sopečnými výbuchy a sezónními hurikány.\n\nPovrchová teplota moře se pohybuje mezi 24-29°C.\n\n\n"}
{"id": "66357", "url": "https://cs.wikipedia.org/wiki?curid=66357", "title": "Karibik", "text": "Karibik\n\nKaribik je region v nejjižnější části Severní Ameriky. Zahrnuje ostrovy v Karibském moři (Antily), Bahamy a pobřeží Střední a Jižní Ameriky omývané právě Karibským mořem. Panamským průplavem je Karibské moře spojeno s Tichým oceánem.\n\nKaribik, resp. ostrovy se v něm nacházející, jsou také někdy nazývány Západní Indie.\n\nOstrovy a státy na nich ležící jsou v Karibiku rozdělovány na:\n\nOficiálně objevil jako první Evropan Ameriku Kryštof Kolumbus. Od královského páru Isabely a jejího manžela Ferdinanda získal Kolumbus dvě malé karavely (Pinta a Niña) a jednu větší loď (karaka Santa María), která mu sloužila jako zásobovací loď. S těmito třemi loděmi a s posádkou asi 90 mužů se dne 3. srpna 1492 vydal na cestu. Prvním místem, které Kryštof Kolumbus v Americe objevil, byl právě jeden z ostrovů Bahamského souostroví. V roce 1492 přistál na ostrovu San Salvador a prohlásil ho za španělskou državu. Ačkoliv šlo o Bahamy, Kolumbus se domníval, že přistál v Indii. Proto zdejší obyvatele nazval Indios – Indové, odtud Indiáni. Téhož roku objevil pobřeží Kuby, Hispanioly a další ostrovy. Když se vrátil do Španělska, dostalo se mu bouřlivého uvítání.\nPři druhé výpravě (1493–1496) doplul k Portoriku, Malým Antilám a Jamajce. Při dalších výpravách konečně dospěl ke břehům Jižní Ameriky.\n\nZ poslední cesty se Kolumbus vrátil 17. listopadu 1504. Zanedlouho na to, 20. května 1506 zemřel v Valladolidu obklopen svými syny. Dodnes historici vedou spory o to, zda umíral v přesvědčení, že plavbou na západ dosáhl břehů jihovýchodní Asie, či zda si ke konci života uvědomil, že objevil nový kontinent. Kolumbus byl pohřben ve Valladolidu, ale později byly jeho ostatky přeneseny do kláštera La Cartuja v Seville a nakonec na žádost jeho syna Diega roku 1542 do Santo Dominga na Hispaniole (v dnešní Dominikánské republice). Po okupaci ostrova Francouzi roku 1795 byly ostatky přeneseny do Havany na Kubě, po válce o nezávislost na Španělsku roku 1898 byly opět uloženy v Seville, v katedrále.\n\nDůležitým konfliktem konce 19. století byla pro Karibik Španělsko-americká válka. Válku vyprovokovaly Spojené státy podporující nezávislost Kuby a očekávající rozsáhlé územní zisky na úkor španělských zámořských držav. Jako \"casus belli\" posloužilo podezření, že španělští agenti potopili americkou válečnou loď \"USS Maine\" (příčina jejího potopení je záhadou dodnes). USA poslaly Španělsku ultimátum, které na ně reagovalo vyhlášením války. Střetnutí probíhalo naprosto jednostranně a skončilo zničující porážkou Španělska, které muselo po ztrátě většiny svých velkých válečných lodí přistoupit na pařížskou mírovou smlouvu, v jejímž rámci předalo Spojeným státům Kubu, Portoriko a část Španělské Východní Indie, zbytek Španělské Východní Indie byl prodán Německu. Mezi roky 1898 a 1934 zasahovaly USA do politického vývoje regionu svými intervencemi známými jako tzv. banánové války.\n\nJižní a Střední Amerika prodělaly několik pohraničních konfliktů a staly se bojištěm studené války (viz Karibská krize a americká invaze na Grenadu). Dále se zvyšuje propast mezi chudými a bohatými. Některé státy konkrétně v oblasti Návětrných ostrovů (Grenada, Svatá Lucie a Svatý Vincenc a Grenadiny) projevily v minulosti záměr o integraci do většího celku.\n\n\n"}
{"id": "66358", "url": "https://cs.wikipedia.org/wiki?curid=66358", "title": "Tónová řada", "text": "Tónová řada\n\nTónové řady jsou základem dodekafonie i serialismu. Řady jsou vytvořeny tak, aby obsahovaly všechny tóny stupnice, každý právě jednou. Dvanáctitónové (dodekafonické) řady jsou tedy tvořeny uspořádáním všech dvanácti chromatických tónů oktávy.\n\nTónová řada může být produktem skladatelovy invence nebo může být připravena na základě racionální úvahy s cílem dosáhnout požadované vnitřní struktury. Může se jednat o dosažení nebo vyloučení různých druhů symetrie, periodicity nebo analogie ve vnitřním uspořádání, o vyvážený počet, preferenci nebo vyloučení některých intervalů apod. \n\nPodle vnitřního uspořádání lze řady rozdělit do mnoha skupin. \n\nLze vytvořit 479001600 různých dodekafonických řad. Pokud řady se shodným intervalovým uspořádáním, začínající na různých tónech pokládáme za ekvivalentní, existuje 479001600/12 = 39916800 neekvivalentních řad. Všeintervalových dodekafonických řad, začínajících na shodném tónu lze sestrojit jen 3856. \n\nZákladními transformacemi řad jsou:\n\nČtveřice variant P, I, R, IR je nazývána kvaternion (quaternion).\nKombinací transformací P, I, R, IR a T může vzniknout až 48 forem jedné řady (12 transpozic čtyř variant). Různé druhy symetrií uvnitř řad mohou počet odvoditelných forem zredukovat např. na 24, 16, 12 atd.\n"}
{"id": "66359", "url": "https://cs.wikipedia.org/wiki?curid=66359", "title": "Skinhead", "text": "Skinhead\n\nSkinheads je označení pro subkulturu nebo skupinu lidí vyznávající a praktikující určitý životní styl a směr, jehož kořeny sahají až na Jamajku do 50. let 20. století.\n\nJamajští přistěhovalci se vlivem nezaměstnanosti přesouvali do Velké Británie, kde se společně s britskou dělnickou třídou střetávali v tzv. tančírnách. Jamajčani společně s britskou pracující třídou se tak začali formovat v první předchůdce skinheads. Tito příslušníci neměli žádné politické cíle, jednalo se spíše o návštěvníky koncertů, kteří se snažili odlišit od bohaté části populace. Skinheads v počátku nebyli nijak politicky orientovaní, avšak v pozdějším vývoji subkultury se objevují dnes známé odnože jakož např. neonacisté nebo levicově orientovaní RASH skins\n\nTypickým poznávacím znakem se stala vyholená hlava a oblečení, které se skládá z tzv. „těžkých“ bot (např. značky Dr. Martens, nebo Steel Boots), případně pracovních bot s okovanou špičkou, jaké nosili dělníci v docích, vojenské letecké bundy (tzv. „bombery“) nebo tzv. Harringtony, džíny a kšandy přes košile či polokošile značky Ben Sherman nebo Fred Perry.\n\nV Československu se skinheads začínají výrazněji projevovat až po roce 1989. Subkultura skinheads se formovala hlavně na koncertech skinheadské kapely Orlík na přelomu 80.–90. let 20. století.\n\nPrvní skinheads nebyli rasisty, právě naopak – byli proti rasismu.\n\nV padesátých letech se poprvé v poválečné Velké Británii objevil odlišný styl či kultura mladých lidí. V té době přijala část pracující mládeže za svou uniformu dlouhé „edvardovské“ pláště a úzké kalhoty. Byli známí jako Teddy Boys. Byli oddání Rock and rollu, podivně učesaní s patkami a esíčky pečlivě napomádovanými na čele. Chovali se jako skupina oddělená od konvenčního života.\n\nNa počátku šedesátých let byli Teds nahrazeni tzv. Mods (známí také jako Modernisté). Jejich styl se vyznačoval hlavně krátkými vlasy a drahým oblečením (obleky atd.). Holdovali soulové hudbě a jízdě na skútrech. Jejich nepřáteli se stali příslušníci Rockové subkultury. V polovině 60. let však odešla většina mods k hippies, a zbylí drsnější mods vytvořili na konci 60. let tzv. Hard Mods.\n\nJelikož v Británii narůstá počet přistěhovalců z bývalých britských kolonií, část mladých přistěhovalců založila skupinu zvanou Rudeboys. Řada mladých Jamajčanů kopírovala odívání gangsterů. Rozšířili se mezi mladými imigranty z Antil v Anglii. Spolu s mods se rychle stali modelem pro první skinheady. Pro Rude boys bylo charakteristické oblečení filmových gangsterů, hrubá mluva spodiny, neúcta k autoritám a k zažitým pravidlům. Mods měli před Rude boys respekt a líbil se jim jejich styl života.\n\nUhlazený vzhled vyměnili za džíny, kostkované košile a těžké pracovní boty (např. Dr. Martens), oblečení pracující třídy. Kromě soulové hudby se u nich stalo populární reggae a ska. Bylo to úplně přirozené, protože mezi jejich čtvrtěmi a ve svých ulicích potkávali jamajské a antilské imigranty, a ještě častěji Rude boys. Z tohoto multirasového a multikulturního prolnutí, odmítnutí kompromisu s buržoazií a ztotožnění se s pracující třídou se zrodila nová subkultura – skinheads.\n\nVýsledkem setkání anglických Hard Mods a jamajských Rude boys byl vznik skinheads. Tento kult vycházel především z předchozích uskupení, jakými byli Teddy Boys, Mods či Rudies (černá mládež z Jamajky), mládeže, která měla už dost neuhlazené módy hippies a politikaření okolního světa. Subkultura skinheads byla svou podstatou antirasistická. Apolitická byla do té míry, že pohrdali parlamentní politikou. Přesto si byli vědomi svého původu a považovali se za členy dělnické třídy. Dodnes se to projevuje v písních skinheadských kapel, ve kterých oslavují „working class“. Mezi skinheadi byli jak běloši, tak i příslušníci jiných etnik. Poslouchali reggae či stylově spřízněného ska – totiž hudby, která svými kořeny sahala až ke břehům vzdálené Jamajky (např. Daylight Inn, Three Tuns, Lord Palmerstone). Nosili těžké pracovní boty, seprané levisky a košile značky Ben Sherman. Od většiny se tedy odlišovali nošením pracovních oděvů. Stavěli se proti měšťáctví, konformismu, hippies a dětem z bohatých rodin. Byli hrdí na to, že jsou dělníci, měli sklony k patriotismu, distancovali se od drog. Už jen vzhledově dávali svůj odpor k hippies najevo krátkými sestřihy. Oblíbeným povyražením se stal také fotbal. Zde bylo hlavním cílem ukázat naprosto fanatickou oddanost svému klubu. Četné byly též bitky na stadionech a okolí dali vzniknout subkultuře Hooligans.\n\nSkinheads začali častěji páchat drobné výtržnosti a dostávat se do konfliktů s policií. Mezi jednotlivými „gangy“ skinhedů docházelo k rozřazování „revírů“ spojené s pouličními bitkami. Některé skinheadské gangy napadaly i studenty, homosexuály a, kvůli obavě o práci, také imigranty zejména muslimské Pákistánce. Útoku na Pákistánce se účastnili i černí potomci přistěhovalců z Jamajky. Byl to projev xenofobie a sociální frustrace, ne rasismu. Na počátku 70. let první vlna skinheads opadává a na ulicích v letech 1972–1976 nejsou skinheads v podstatě vidět.\n\nKoncem roku 1969 se u skinheads změnil účes a vlasy povyrostly více jak 5 cm, avšak tyto musely být pečlivě upraveny a s pěšinkou na straně. S tím také souvisela krátkodobá synonymní změna názvu na Suedeheads. Oblečení je elegantnější. Více stylu, ale stejná mysl. Tito „elegáni“ však během roku 1972 téměř vymizeli spolu s celou subkulturou.\n\nS doznívající subkulturou skinheads byli na scéně i Smoothies, kteří měli vlasy ještě o něco delší než Suedeheads, nicméně měli stejnou zálibu ve fotbalu a černé muzice. Rovněž adoptovali Glam rock.\n\nStyl Bootboys, styl ulice, byl spojen zejména se Suedeheads a Smoothies a zůstává velmi častý až do příchodu punku, hlavně mimo město. Vizáž, kterou můžeme najít v Mechanickém pomeranči od Stanleyho Kubricka. Byli fanoušci fotbalu a vyskytovali se hlavně v okolí stadiónů.\n\nV roce 1976 byla Velká Británie v krizi a to přineslo nemalé sociální problémy. V této situaci vzniká Punk, který byl neodmyslitelně spojený s punkovou muzikou, chaosem a rvačkami. S touto punkovou vlnou se znovu objevují polozapomenutí Skinheads, kterých je sice nyní více, nicméně se už všichni nechovají tak nepoliticky, někteří skinheadi se dávají na pravicové myšlení. Noví skins při svém návratu zachovali nejextrémnější prvky starého stylu a ještě je rozšířili. Hlavy byly ostříhány dohola nebo krátké vlasy obarveny. Někdy byl ve vlasech vybarven nápis Union Jack apod. Vrátily se vysoké boty a šle. Nenosily se obleky, objevilo se různé tetování, i na obličeji. Skinheads vzbuzovali dojem uniformované armády, kde útok na jednotlivce má za následek násilnou odpověď od ostatních. Skins, kteří podporovali Teds, byli tradicionalisté. Obnovili se téměř přesně jako bývali původní skins s jejich elegancí, elitou pracující třídy a jejich postoji. Tito lidé pronásledovali plastic punky (zkomercionalizované forma punks), jako by byli hippies střední třídy před deseti lety. V Londýně byly hospody, jejíchž klientela sestávala z původních skins ve věku nad 25 let, a ve kterých nikdo z nových skinů nebyl tolerován. Muzika se posunula od ska k Oi! punku, tvrdé hudbě s texty výrazně protestující proti všemu (např. 4-Skins, The Last Resort). Některé skupiny (jako Sham 69 nebo The Business) se více radikalizovaly co se týče třídních pozic a vyjádření pracující třídy. Koncem 70. a začátkem 80. let nastal opět návrat Ska s hudebním stylem 2-tone (jako Specials, Bad Manners nebo Madness). Tento nový rozkvět se umožňoval skinheadům odvolávat na kořeny a původ subkultury, symbolizovaný černobílou šachovnicí ska symbolizující antirasismus a jednotu.\n\nPrincipialně souvisí se zjevením 2-tone Ska. Subkultura se vrátila mezi své kořeny jako reakce na šíření neonacismu. V Evropě nebyli tak známí jako ve Velké Británii. Snaží se svojí hudbou a svými časopisy udržet klasický kult Skinheads. O fašistech říkají, že jim ukradli jejich kult, jméno a pro lidi, kteří se o tyto věci nezajímají, je těžké pochopit smysl a myšlenku Skinheadství. Samozřejmostí je také nerasistický a apolitický postoj. Oblékají se hlavně do sportovních značek typu Lonsdale, Ben Sherman či Fred Perry a poslouchají tradiční Ska a zejména skinhead reggae. Zastávají především stálé partnerské vztahy, dobrou práci a odpor k drogám s výjimkou alkoholu.\n\nV roce 1980 se začíná několik rockových kapel vracet k formě hospodských popěvků, tzv. Oi! (Oi! je hudba protirasistického stylu, která vznikla kolem roku 1980 a vychází z punk rocku, u zrodu stály Cockney Rejects se svým songem Oi! Oi! Oi!, podle kterého dostal celý styl jméno). Tato hudba spojovala street punkery a skinheady. Oi! byl i pozdrav mezi členy pracující třídy v Anglii). V současné době jsou Oi! scéna a 2-tone scéna často provázané. (Oi = odpočítávání před písní na Reggae a Ska scéně, postupně vžitý jako pozdrav mezi dělníky v Londýně). Většina této subkultury je nerasistická, leč objevují se i skinheadi s nacionalistickým smýšlením, vlastenectvím. Některé kapely, např. Orlík, hrály i rasistické písně (Bílá liga). Oblečení je typické těžké boty, zkrácené džíny, polokošile, kšandy a harringtony. Značky oblečení jsou Pit bull, Lonsdale, Everlast, Troublemaker, Ben Lee, Fred Perry, Hooligan…\n\nJde o neonacistickou odnož Oi! scény, která vznikla v 70. letech 20. století, kdy anglická národně-socialistická strana Národní fronta využila bouřící se dělnickou mládež jako úderné jednotky v pouličních bitkách. Prvotním impulzem k tomuto vydělení od apolitického proudu skinheads byla zejména zvyšující se nezaměstnanost, za kterou byli, zčásti oprávněně, viděni přistěhovalci z bývalých britských kolonií. Nezanedbatelný vliv na radikalizaci části skinheadů měla i špatná bytová situace. Přistěhovalci byli zvýhodněnou skupinou pro přidělování nových bytů, což vyvolávalo napětí, postupně ústící v projevy nenávisti vůči nim.\nNárodní fronta a její společníci se samozřejmě pokoušela úplně obsadit tuto scénu, ve které se nacházela vykořisťovaná mládež mající chuť reagovat, ale bez pravého svědomí a politické kultury.\n\nSkinheads začali pomalu směřovat k politickému myšlení a jeden z hlavních aktérů této přeměny byl Ian Stuart Donaldson. V roce 1977 založil Donaldson kapelu Skrewdriver a o devět let později v roce 1989 se Donaldsonova politická stranička přejmenovala na Blood & Honour club. Skupiny v čele se Skrewdriverem s texty o rytířích, vikinzích, cti apod. začínají tvořit White power music, později si vytvořili vlastní hudební styl – RAC (Rock Against Communism = Rock proti komunismu).\n\nS vlnou nacionalistických názorů stoupá počet kriminality a násilných útoků proti přistěhovalcům černé pleti. „Ultrapravičáci“ na sebe stahují pozornost médií a lidé začínají odsuzovat skinheads. Od těchto lidí se distancují stále nepolitičtí skinheads. Vzniká celoevropské společenství postavené na propojení neonacismu s neofašismem. V roce 1981 se tento proud dostal do Ameriky, kde už měl rasizmus již dost silné kořeny. Zde byli skinheads považováni za nástupce Ku-Klux-Klanu i přes represivní pokusy amerických policejních složek se Spojené státy dostaly do pozice jedné z tradičních bašt této organizace. Američtí WP Skinheads byli zúčastněni na akcích Hammer Skins, American nazi party nebo White aryan resistance. Skinheadům kteří smýšleli rasisticky nebo xenofóbně (tj. nedůvěra, odpor k zevnějšku v tomto případě přistěhovalců) se říká Boneheads (ve slangovém překladu: hlupák, tupec).\n\nV první polovině 80. let se tento proud dostal i do Evropy, zejména do Německa a Itálie. V tomto momentu již lze o WP skinheads mluvit jako o hnutí nikoliv pouze o subkultuře. Toto hnutí je většinově neonacistické s čímž také souvisí používání nacistické terminologie a znaků. Při spojení Evropských neonacistů sehrála velkou roli organizace Blood & Honour. Jedním z hlavních úkolů se stalo zpochybňování nacistických válečných zločinů a propagace pohlavárů Třetí říše. Skinheadské značky (Fred Perry, Lonsdale, Pitt Bull, Ben Sherman…) začínají nahrazovat přímo neonacistické (Thor Steinar, Grassel…)\n\nJako reakce na rozmach rasizmu a xenofóbního myšlení v skinheads vznikli v roce 1986 v americkém New Yorku S.H.A.R.P. (SkinHeads Against Racial Prejudice – Skinheadi proti rasovým předsudkům). Sharps zaznamenali velký, rychlý přírůstek a začínají vytvářet protiklad WP Skins. Jde ale spíše o vyjádření antipatií vůči neonacistům z řad skinheads, nežli o hlouběji organizovanou strukturu na rozdíl od WP skinheads. V hlubinách této skupiny se projevuje nezbytnost radikálního politického angažování a opravdová sociální a ekonomická transformace, a né pouhé vyprávění o dobře udržovaném antirasismu a principu.\nSharps vyvolávají bitky s WP Skins, které docházejí až do extrému – použití střelných zbraní. Vzniklo mnoho nových kapel – např. Warzone a Agnostic Front. Jsou ostře zaměřeni proti fašismu, uvažují politicky a chodí samozřejmě stylově oblečeni. Myšlenka protirasistických skinheads brzy přešla i do Evropy, a to do Anglie přes zpěváka antifašistické Oi! kapely The Opressed. Vznikaly různé kapely, vydavatelství hudby a časopisy (zvané fanziny – např. Rytíř,). Často navazují vztahy i s anarchisty či redskiny. Svými postoji se blíží k tradičním skinheadům. Jsou proti útisku menšin a zastávají myšlenku „Punk & Skins United“, kvůli vzájemnému nepřátelství mezi neonacistickými skinheads a příznivci punku. Sharps jsou v České republice aktivní od roku 1989. U nás se k SHARP hlásí např. RozpoR, Green Smatroll, Last Strike nebo The Protest. Ostře se proti rasismu a sociálním problémům vyčleňuje i kapela The Chancers.\n\nKořeny RASH a redskins lze hledat již na konci 60. let v politických a sociálně kritických reggae skladbách, které byli populární mezi tehdejšími skinheady. (Např. Israelities od Desmonda Dekkera, Pressure Drop od Toots & the Maytals nebo People's Decision od Derricka Morgana.) Tito levicově a antifašisticky orientovaní skinheadi se začali objevovat v Anglii koncem 70. let. Z počátku se jim říkalo redskins. Vytvořili politický protipól neonacistickým skinheads. Počátkem 80. let vzniká ve Velké Británii první levicová skinheadská kapela s příznačným názvem Red Skins. Tato skupina na rozdíl od jiných oi–punkových kapel hrála směs Northern soulu a Rocku, právě kolem kapel jako byli Redskins a Red London se začali tito levicoví skinheads sdružovat, navíc v duchu kapely Redskins vznikli i další kapely nejen inspirované po hudební stránce ale i politické např. The Burial, Skin Deep, Red Alert, Red London. Za levicovou kapelu by se ještě dali považovat britští Angelic Upstarts. Postupem času ale začali vznikat R.A.S.H kapely které hrají oi-punk ačkoliv se v něm objevují i politické texty. V Československu se první redskins začali vyskytovat v raných 90. letech, nicméně jejich počet v Čechách a na Slovensku je zanedbatelný, téměř minimální. Mezi dnešní redskins kapely se řádí Stage Bottles, Non Servium, Brigadir, Redska, Skalariak, Brigada Flores Magon, Los Fastidios i když ti se dají považovat částečně také za S.H.A.R.P., Banda Bassoti, Ya Basta, Oi The Arrase, Opcio-k-95, Oi! Se Arma, Full Time Skins, S-Molest.\nU nás to byli Bastila, Opozice a k RASH měli blízko i Last Strike. Od ostatních skinheadů se moc neliší, image zůstává až na pár detailů (červené bundy a červené tkaničky v botách, které nemusí být pravidlem) nedotčená, také se hlásí k myšlence S.H.A.R.P „Punks and Skins united“. Stejně tak uznávají skinheadské kořeny a původní hudbu. Dělnická práce byla jednou z původních hodnot skinheadů, proto R.A.S.H. chápou skinheads jako ochránce této práce a jako bojovníky proti kapitalismu. V roce 1992 ve Spojených státech vzniká první oficiální organizace, která byla založena skinheady kolem May Day Crew a to je právě R.A.S.H, která byla vyhlášena k 1.1. 1993. Stalo se tak v reakci na incident, kdy skinhead, hlásící se k S.H.A.R.P. ubil k smrti homosexuála. Silné zastoupení redskins je např. v Španělsku, Itálii nebo Francii, kde jsou Red and Anarchist Skinheads hojnější, než ve střední Evropě. V menší míře se vyskytují i v severní Americe, Rusku a Německu. Celkem hojné zastoupení mají v Jižní Americe. Redskins se snaží vrátit, na rozdíl od apolitických skinheads, mezi skinheads hrdost na svůj původ – dělnickou třídu. Častokrát spolupracují se S.H.A.R.P., protože mají stejného nepřítele – neonacisty. Ačkoliv R.A.S.H. spojuje jak komunisty tak anarchisty, často dochází mezi těmito dvěma frakcemi k názorovým neshodám (mnohdy končícím násilím). Je také zajímavé, že mezi redskiny se vyskytuje jak umírněná levice tak i stalinisté a bolševici.\n\nSorta hybridů mezi punks a skins. Nacházejí se dnes často kolem hardcorové scény.\n\nSkinhedská subkultura je spojena s hudebními žánry soul, ska, rocksteady a reggae. Čistě skinheadským stylem je Oi!. Významnými styly, které ovlivnili skinheadskou muziku jsou punk, hardcore a glam rock (glam rockové kapely začátku 70. let: The Jook, Fresh, Iron Virgin a ˝chvilkový skinheads˝ Slade).Na popularitě (od 90. let) získává u skinheads black metal.\n\nDo dnešní doby došlo k rozštěpení skinheadské subkultury na několik proudů:\n\nPříslušníci antirasistických proudů skinheads dnes často tvrdě vystupují proti neonacistům, kteří z jejich subkultury vzešli, a snaží se šířit osvětu ve společnosti, aby nebyl příslušník subkultury skinheads pokládán za neonacistu, kterým ještě ze samotné podstaty své příslušnosti ke skinheads zdaleka být nemusí.\n\n\n\n"}
{"id": "66361", "url": "https://cs.wikipedia.org/wiki?curid=66361", "title": "Šestiúhelník", "text": "Šestiúhelník\n\nŠestiúhelník jinak hexagon [hɛksaˈgoːn] (z řeckého \"héxa\" = šest a \"gonia\" = úhel) je rovinný geometrický útvar, mnohoúhelník se šesti vrcholy a šesti stranami.\n\nSoučet velikostí vnitřních úhlů šestiúhelníku je přesně 720° (4π).\n\nPravidelný šestiúhelník je v podstatě složen z šesti shodných rovnostranných trojúhelníků, jejichž úhly při základně i při vrcholu mají velikost formula_1.\n\nVnitřní úhly pravidelného šestiúhelníku (všechny strany a úhly jsou si rovné) mají velikost 120°. Stejně jako čtverce a rovnostranné trojúhelníky, lze i šestiúhelníky poskládat vedle sebe bez mezer a zcela tak vyplnit rovinu. Tímto způsobem jsou vytvářeny včelí plástve.\n\nPro pravidelný šestiúhelník se stranou délky \"a\" platí:\n\nPravidelný šestiúhelník lze sestrojit s pravítkem a kružítkem. Následující animace vychází z Eukleidových Základů, Kniha IV, Věta 15.\n\nExistuje však i jiný způsob, který se používá ve školách:\n\n"}
{"id": "66363", "url": "https://cs.wikipedia.org/wiki?curid=66363", "title": "Torpédoborec", "text": "Torpédoborec\n\nTorpédoborec je rychlá a obratná válečná loď se silnou raketovou, hlavňovou a torpédovou výzbrojí, určená k plnění mnoha různorodých úkolů. Jeho hlavním úkolem je vedení boje s letadly, ponorkami a hladinovými loděmi protivníka na otevřeném moři. Slouží též jako doprovod velkých lodí ve flotile nebo bojové skupině.\n\nČeský výraz „torpédoborec“ bývá často považován za zastaralý s vysvětlením, že současné torpédoborce torpéda téměř nepoužívají. Nicméně tento výraz nemá s torpédovou výzbrojí mnoho společného, jde o český významový ekvivalent původního anglického „torpedo-boat destroyer“ (doslova „ničitel torpédových člunů“), jež bylo časem zkráceno na jednoduché \"destroyer\".\n\nTorpédoborec původně vznikl na konci 19. století jako účinný prostředek proti rychlým torpédovkám a torpédovým člunům. Ve druhé světové válce se mnohem více uplatnil při boji s ponorkami, letadly i lehkými křižníky nepřítele a patřil mezi nejaktivnější hladinové jednotky.\n\nJiž za druhé světové války lze sledovat trend omezování torpédové výzbroje torpédoborců (např. demontáž zadních torpédometů na torpédoborcích americké třídy Allen M. Sumner) a naopak posilování protiletadlové výzbroje (zejména u jednotek působících v Pacifiku, kde bylo třeba čelit četným leteckým útokům a v poslední fázi války též sebevražedným útokům kamikaze). Po druhé světové válce navíc došlo k rozmachu raketové techniky a torpédomety z torpédoborců mizí úplně (současné torpédoborce mají zpravidla jenom protiponorkové torpédomety). V SSSR pod vlivem nadšení z raketové výzbroje vznikají torpédoborce, které mají i značně omezenou hlavňovou výzbroj (viz Projekt 56M Kildin, Projekt 57 Kanin a Projekt 61 Kašin) a i v dalších zemích je hlavňová vyzbroj omezována a nahrazována víceúčelovými kanony (americká třída Spruance: 2x 127mm L/54 Mark 45, britský Type 42: 1x 114mm L/55 Mark 8).\n\nVýtlak současných torpédoborců se pohybuje v rozmezí od 4 000 do 10 000 tun. Vzhledem k neustále rostoucím nákladům na zbraňové elektronické systémy je tento druh válečných lodí v poslední době zatlačován do pozadí a počet států, které plánují jejich další stavbu, rychle klesá.\n\nTorpédoborce jsou v současnosti ve výzbroji mnoha námořnictev světa a v mnohých z nich představují nejtěžší jednotky. V námořních silách některých rozvojových i vyspělých zemí slouží starší lodě, které byly vyřazeny námořními velmocemi jako zastaralé. Noví uživatelé tyto dost staré torpédoborce modernizují a lze předpokládat, že budou sloužit ještě hodně dlouho. Mezi státy, které mají staré torpédoborce ve výzbroji, patří mimo jiné - Řecko, Turecko, Brazílie, Chile, Pákistán či Tchaj-wan.\nVe výzbroji vojenského námořnictva Velké Británie (Royal Navy) je v současnosti již jen poslední torpédobec Type 42 (třída Sheffield), které byly postaveny v letech 1976 – 1984. Tato plavidla byla stavěna ve 3 sériích (Batch I, II a III), přičemž 4 lodě třetí série se od předcházejících trochu liší (mají prodloužený trup a další úpravy). Celkem bylo postaveno 14 lodí této třídy, ale 2 lodě byly potopeny – HMS Sheffield (D80) a HMS Coventry (D118) (obě v květnu 1982) během krátké války o Falklandy/Malvíny, zbylé byly vyřazeny.\n\nRoku 2009 byl zařazen do služby první supermoderní britský torpédoborec HMS Daring (D32) o výtlaku 7 350 tun z nové třídy Daring. Do roku 2013 vstoupilo do služby zbylých pět plánovaných lodí této třídy, které kladou jasný důraz na spolehlivou protivzdušnou obranu proti útočícím letadlům, vrtulníkům a protilodním řízeným raketám nepřítele.\n\n"}
{"id": "66366", "url": "https://cs.wikipedia.org/wiki?curid=66366", "title": "Svatý Martin (ostrov)", "text": "Svatý Martin (ostrov)\n\nSvatý Martin (nizozemsky Sint Marten, francouzsky Saint-Martin) je ostrov souostroví Malých Antil ve východní části Karibského moře. Leží asi 250 km východně od Portorika a patří do severní části Závětrných ostrovů. Nejbližšími ostrovy jsou Anguilla (severně) a Svatý Bartoloměj (jižním směrem). Území ostrova je rozděleno mezi Francii a Nizozemské království\n\nSvatý Martin byl v roce 1493 objeven Kryštofem Kolumbem a byl jím pojmenován podle svatého Martina z Tours, jehož výročí pohřbu připadá na 11. listopad. Původní jméno ostrova bylo „Soulinga“ (město soli).\n\nPro bohatství soli se o Svatý Martin zajímaly téměř všechny evropské koloniální mocnosti. Situace se nakonec ustálila v takovém stavu, kdy je ostrov dodnes rozdělen na severní část, podřízenou Francii, a jižní, podřízenou Nizozemsku.\n\nHlavním městem nizozemské jižní části zvané Sint Maarten je Philipsburg. Světoznámou proslulost přinesla ostrovu pláž Maho, z níž je možné sledovat a fotografovat z bezprostřední vzdálenosti přistávající a odlétající letadla na Mezinárodní letiště princezny Juliany (SXM). Sint Maarten byl až do října 2010 součástí Nizozemských Antil. V současnosti je jednou ze čtyř konstitučních zemí Nizozemského království.\n\nFrancouzská severní část Saint-Martin je od 22. února 2007 zámořským společenstvím Francie. Do té doby byla součástí francouzského zámořského departementu Guadeloupe. Hlavním městem této části je Marigot. V současnosti je turistika nejdůležitějším zdrojem příjmů obyvatel této ostrovní oblasti.\n"}
{"id": "66386", "url": "https://cs.wikipedia.org/wiki?curid=66386", "title": "Javornický potok", "text": "Javornický potok\n\nNázev Javornický potok nese více vodních toků:\n\n"}
{"id": "66391", "url": "https://cs.wikipedia.org/wiki?curid=66391", "title": "Fluorescenční sonda", "text": "Fluorescenční sonda\n\nFluorescenční sonda je nevlastním fluoroforem, který se ke zkoumané látce váže nekovalentně, přičemž dochází ke změně fluorescence. V současnosti je známo řádově desetitisíce sond, o nichž lze nalézt podrobnější informace často jen v primární literatuře.\n\nZákladní použití je v molekulárně biologických, cytologických a dalších biomedicínských a (bio)fyzikálních oborech.\n\n"}
{"id": "66395", "url": "https://cs.wikipedia.org/wiki?curid=66395", "title": "Louis Joseph de Bourbon, vévoda z Vendôme", "text": "Louis Joseph de Bourbon, vévoda z Vendôme\n\nLouis Joseph de Bourbon, vévoda z Vendôme (1. července 1654, Paříž – 11. června 1712, Vinaròs) byl francouzský maršál a uznávaný francouzský vojevůdce.\n\nByl synem 2. vévody z Vendôme a pravnukem Jindřicha IV. Byl též bratrancem svého největšího protivníka, Evžena Savojského. Do armády vstoupil v 18 letech. Samostatného velení na celém válčišti se poprvé dočkal v roce 1695, kdy vedl francouzská vojska v Katalánsku a dobyl Barcelonu. Vrchol jeho kariéry nastal za válek o dědictví španělské.\n\nV roce 1702 byl jmenován velitelem francouzských jednotek v Itálii. Nahradil tak svého zajatého předchůdce a bývalého velitele vévodu z Villeroy, jehož výkony francouzskou armádu zcela zesměšnily. Ani Vendôme však nedokázal splnit zadaný úkol a zničit síly Evžena Savojského, který jej zaskočil a porazil v bitvě u Luzzary. Porážka však nebyla nijak výrazně drtivá a Vendôme nakonec zvládl i komplikovanou situaci poté, co Savojsko přešlo na stranu protifrancouzské koalice. Postupně zatlačil savojsko-habsburské jednotky do hluboké defenzívy, vytlačil je z většiny severní Itálie a oblehl Turín. Hodně mu přitom pomohlo, že Evžen Savojský byl z Itálie odvolán a vedl habsburská vojska na území Říše.\n\nV roce 1705 se Evžen Savojský do Itálie vrátil a Vendôme dosáhl svého vrcholného úspěchu, když jej porazil v bitvě u Cassana, čímž zahladil předchozí debakly svých španělských spojenců a svého bratra, velkopřevora (jde o jedinou jednoznačnou porážku ve významné bitvě, kterou kdy Evžen Savojský utrpěl). O rok později Evžen využil značného navýšení svých finančních prostředků a posílení své armády a vyrazil na pomoc obleženému Turínu. Vendôme se mu pokoušel přehradit cestu a zastavit jej, byl však obelstěn a obejit. Nakonec se vrátil k Turínu rozhodnut si tam na Evžena počkat, než ale mohlo dojít k bitvě, byl odvolán, aby zreorganizoval francouzské síly v Nizozemí poté, co utrpěly zdrcující porážku v bitvě u Ramillies. Nebyl však jmenován velitelem, stal se mentorem \"Malého dauphina\". Vztahy mezi oběma muži nebyly příliš dobré, nezkušený mladý vévoda se často spoléhal na vlastní vojenské poradce a na královo nabádání, aby pozorně naslouchal radám od Vendôma a řídil se jimi, příliš nedbal.\n\nV roce 1708 zahájila francouzská vojska v Nizozemí mohutnou a nečekanou ofenzívu. Ta zaskočila protifrancouzskou koalici, ale Marlborough s Evženem (který se mezitím stihl velice přesvědčivě vypořádat s Vendômovými náhradníky v Itálii) zareagovali překvapivě rychle a 11. července se pochodové formace obou obrovských armád srazily u Oudenaarde. V nastalém boji, který byl charakteristický zejména naprostým zmatkem, kulminovaly spory mezi francouzskými veliteli natolik, že se Vendôme a Vévoda burgundský chvílemi v podstatě ignorovali a každý řídil své jednotky po svém, což nakonec vyústilo ve zdrcující porážku a pouze noc zachránila francouzská vojska před obklíčením a naprostým zničením.\n\nSpory pokračovaly i po bitvě a vyústily ve Vendômovo odvolání. Po krátké pauze byl poslán do Španělska jako velitel vojsk Filipa V., kde dosáhl svého posledního velkého úspěchu, když porazil vojska protifrancouzské koalice v bitvě u Villaviciosy. 1. červenec 1712 ve Vinaròs náhle zemřel.\n\n"}
{"id": "66396", "url": "https://cs.wikipedia.org/wiki?curid=66396", "title": "Klíč (kryptografie)", "text": "Klíč (kryptografie)\n\nV kryptografii je klíč informace, která určuje průběh kryptografického algoritmu. Při šifrování klíč určuje transformaci zprávy do šifrovaného textu, při dešifrování je tomu naopak. Klíče se používají také v digitálních podpisových schématech a hašovacích funkcích (také MAC – message authentication code), často používaných na autentizaci.\n\n\n\nKryptografické algoritmy, které používají ten samý klíč pro šifrování i dešifrování se nazývají symetrické.\nO dost novější a v současnosti především používaná třída algoritmů však používá pro šifrování a dešifrování různé klíče. Tato kryptografie používá pro šifrování a dešifrování různé klíče, a proto se jmenuje asymetrická kryptografie, přičemž její rozvoj se datuje zhruba od roku 1970.\n\nŠifrovací klíč bývá veřejný (public key), zatímco dešifrovací klíč bývá soukromý (private key, česky se mu také často říká „tajný klíč“) a znám jenom svému držiteli. Tedy zasílaní šifrovaných zpráv konkrétnímu adresátovi je umožněno všem, zatímco dešifrovat je může jenom on sám.\n\nDržitel může svůj soukromý klíč použít k zašifrování kontrolního součtu – haše (z anglického \"\") – dat a tím tato data opatří tzv. elektronickým podpisem (digitální signaturou) – vzhledem k tomu, že je soukromý klíč znám pouze jeho držiteli, může každý dešifrovat a zkontrolovat kontrolní součet jeho veřejným klíčem a potvrdit tím jednak integritu dat (tj. že je během přenosu nikdo nezměnil), jednak také autora, protože jediný, kdo mohl použít soukromý klíč k podpisu, je jeho držitel.\n\nAby však bylo možné důvěřovat elektronickému podpisu, je třeba mít jistotu, že veřejné klíče, používané pro kontrolu elektronického podpisu, skutečně náleží osobě, která je uvedena v popisu klíče. K tomu slouží tzv. certifikační autority, které pracují s hierarchickým modelem vztahů důvěry nebo sítě důvěry, které používají distribuovaný model důvěry (viz podepisování klíčů). V obou případech je na základě ověření totožnosti vydán certifikát pro veřejný klíč – v podstatě to znamená, že ho opatří podrobnými údaji a tyto údaje i samotný klíč jsou digitálně podepsány pomocí soukromého klíče autority, která ověření deklaruje.\n\nKromě potvrzení integrity dat a identity odesilatele je někdy třeba potvrdit také datum a čas, kdy byla zpráva podepsána. To se dělá tak, že důvěryhodná časová autorita přidá ke zprávě časovou známku (timestamp) a zprávu včetně časové známky podepíše svým soukromým klíčem.\n\nPro nepodmíněnou bezpečnost kryptosystému musí být klíč nejméně tak dlouhý jako zpráva samotná, což je slavný Shannonův výsledek. To ale není příliš praktické, protože jeho tajná distribuce je stejným problémem jako přenos zprávy. V tomhle ohledu skýtá kvantová kryptografie ohromnou výhodu. Jedním z protokolů na kvantovou distribuci klíče (QKD) použitelného pro nepodmíněně bezpečné šifrování je protokol BB84.\n\nKlasická kryptografie používá klíče, které mohou být o mnoho kratší než zpráva, nicméně dostatečně dlouhé na to, aby nebylo možné vyzkoušet všechny možnosti. 80 bitů je považováno za minimální délku klíče pro symetrickou kryptografii. Běžně se užívají 128bitové klíče.\n\nSystémy pro asymetrickou kryptografii často spoléhají na neinvertovatelnost jednosměrných funkcí současnými výpočetními prostředky. Například v systému RSA je veřejným klíčem součin dvou dostatečně velkých prvočísel, protože efektivní algoritmus na faktorizaci bez použití dodatečné informace (trapdoor), která je soukromým klíčem, není dosud znám. Dalším kandidátem na jednosměrnou funkci je například diskrétní logaritmus, na kterém se kryptosystémy rovněž běžně zakládají. Obecně potřebuje kryptografie s veřejným klíčem pro stejnou úroveň bezpečnosti delší klíče než kryptografie symetrická. 3 072bitový klíč by měl u algoritmů založených na faktorizaci či diskrétním logaritmu postačovat na dosáhnutí bezpečnosti srovnatelné s tou pro 128bitovou symetrickou šifru. Kryptografie založená na eliptických křivkách umožňuje používat kratší klíče, ale protože je známa jenom krátce, můžou se v budoucnu objevit nové efektivní útoky. V současnosti se doporučují klíče s dvojnásobnou délkou, než je tomu v symetrických šifrách pro stejnou úroveň bezpečnosti. Nicméně, bezpečnost v současnosti používaných kryptosystémů nebyla dosud prokázána matematicky, proto žádný z nich ve skutečnosti nemusí být bezpečný, pokud najdeme efektivní dešifrovací algoritmus, kteréhož existenci neumíme vyloučit.\n\nAby se ztížilo případné uhádnutí klíče, měl by být generován náhodně a mít dostatečnou entropii, což v podstatě znamená, že je náhodně vybrán z dostatečně velkého počtu možností. Na generování náhodnosti se často používá hardwarový šum, v případě potřeby jenom malého množství však postačí i obyčejná (vyvážená) hrací kostka.\n\nV praxi se například jako autentizační klíč často používá heslo, které může být velmi jednoduché. Pro jeho bezpečný výskyt na síti je šifrováno přidáním náhodných bitů (sůl) a následnou aplikací hašovací funkce (key derivation function).\n\n"}
{"id": "66401", "url": "https://cs.wikipedia.org/wiki?curid=66401", "title": "Vesta", "text": "Vesta\n\nSlovo vesta/Vesta má více významů:\n\n"}
{"id": "66406", "url": "https://cs.wikipedia.org/wiki?curid=66406", "title": "Benning Road (stanice metra ve Washingtonu)", "text": "Benning Road (stanice metra ve Washingtonu)\n\nBenning Road je stanice Washingtonského metra.\n\nStanice se nachází na modré lince v severovýchodní části hlavního města, pod stejnojmennou ulicí, pátá od východního konce trasy. Je podpovrchová, jednolodní s ostrovním nástupištěm. Její konstrukce se velmi podobá stanici Capitol Heights. Pro veřejnost byla otevřena 22. listopadu roku 1980.\n\n"}
{"id": "66414", "url": "https://cs.wikipedia.org/wiki?curid=66414", "title": "Chicago", "text": "Chicago\n\nChicago (v češtině tradičně vyslovováno <nowiki>[šikágo]</nowiki> nebo <nowiki>[čikágo]</nowiki>, anglicky ) je město ve Spojených státech amerických. Nachází se ve státě Illinois při pobřeží Michiganského jezera. S počtem obyvatel 2,7 milionu je třetím nejlidnatějším městem v USA (po New Yorku a Los Angeles); metropolitní oblast Chicaga má takřka 10 milionů obyvatel.\n\nZ politických důvodů má město přezdívku \"Windy City\" (Větrné město). V porovnání s New Yorkem nebo Los Angeles je Chicago mnohem čistší a zelenější. Díky velkému množství parků se městu přezdívá \"City in a Garden\" (Město v zahradě), což je i městské motto.\n\nNejvyššími budovami jsou Willis Tower (443 m, 2. nejvyšší budova USA a 21. nejvyšší na světě), Trump Tower (423 m), Aon Center (347 m) a 875 North Michigan Avenue (344 m).\n\nV roce 1673 si dva francouzští cestovatelé Louis Jolliet a Jacques Marquette zřídili dočasnou základnu na močálovitém břehu Michiganského jezera. Místo bylo velmi nehostinné, ale i přesto tudy procházeli obchodníci a lovci kožešin. Roku 1770 si v bažině postavil srub Haiťan Jean-Baptiste Point du Sable a založil stálou obchodní stanici. Stanice měla obrovský význam, protože se hranice Spojených států posunovala směrem na západ a farmáři, kteří se usazovali na původně indiánském území, potřebovali své produkty dostat na východ. V roce 1803 zde americká armáda postavila pevnost Fort Dearborn. Později, 4. března 1837, bylo Chicago oficiálně založeno. Díky strategické poloze a rozšiřující se železnici se v polovině 19. století stalo z Chicaga průmyslové a obchodní centrum tehdejšího Středozápadu. Na počátku 20. století zde žila velká menšina českých přistěhovalců – v počtu asi 100 000 (dle odhadu Jaroslava Egona Salaby-Vojana z roku 1911 však ve skutečnosti až 152 960) – což tehdy z Chicaga dělalo město s třetí největší českou populací na světě (po Praze a Vídni). Jeden z nich, Antonín Čermák, byl v letech 1931-33 starostou města. Jiný imigrant, Srb Rod Blagojevich, dosáhl dokonce postu guvernéra Illinois. Na nábřeží Michiganského jezera byl 5. května 1918 slavnostně uvítán více než 200 000 příznivci při svém příjezdu do Ameriky, na jeho cestě \"kolem světa\", profesor Tomáš Garrigue Masaryk.\n\nChicago vyrostlo díky své strategické poloze. Veškeré zemědělské produkty ze Středozápadu a Velkých prérií se dovážejí právě do Chicaga na zpracování. Jsou zde velké mlýny a jatka. Kromě potravinářského průmyslu se v Chicagu daří hlavně výrobnímu průmyslu (tzn. průmysl strojírenský, hutnický, chemický a výroba spotřební elektroniky) a dále Hi-Tech průmyslu a průmyslu informačních technologií. Za posledních 5 let v Chicagu vzniklo nebo se sem přesunulo velké množství průmyslových firem a výroben (např. Společnost Boeing ze Seattlu). Chicago je i námořním přístavem, protože velké lodě sem mohou připlout vodní cestou svatého Vavřince až z Atlantiku, navíc je Chicago spojené i s Mississippi několika průplavy; tudy se lodě dostanou do New Orleans a do Mexického zálivu. Různými směry vede z Chicaga 27 železničních tratí, kterými vlaky dovážejí a vyvážejí uhlí, železnou rudu, ocel a chemické a potravinářské výrobky.\n\nLidé žijící v Chicagu jsou nazýváni Chicagoans.\n\nPodle sčítání lidu z roku 2010 zde žilo 2 695 598 obyvatel.\n\nPodle sčítání z roku 2000 zde žilo 2 896 016 lidí, 1 061 928 domácností a 632 909 rodin žijících přímo v Chicagu. Tento počet tvoří asi jednu pětinu populace státu Illinois a 1 % populace Spojených států. Hustota osídlení byla 4 923 obyvatel na km².\n\nNejvíce obyvatel mělo Chicago v roce 1950 kdy mělo přes 3,6 milionu obyvatel. Od roku 1960 lidí ubývalo, až v posledních letech město zaznamenalo značný přírůstek. Chicago je tavicím kotlem velkého množství kultur a národností. Žije zde i velká menšina Čechů, Slováků a Poláků. Hlavní etnické skupiny jsou Irové, Němci, Italové, Poláci, Číňané a Mexičané. Chicago má velkou populaci Irských Američanů na jihu a jihozápadě města, i když se množství přestěhovalo na předměstí v polovině 20. století. Spoustu městských politiků vzešlo právě z této velké irské populace, včetně bývalého starosty Richarda M. Daleyho. V Chicagu žije největší polská populace mimo Varšavu, hlavní město Polska. Chicago se zároveň považuje za druhé největší srbské a lotyšské město na světě a zároveň jako třetí největší řecké město na světě. Město má i velkou arabskou (185 tisíc) a rumunskou (přes 100 tisíc) populaci. V Chicagu žije druhá největší populace mexických Američanů v USA, největší je v Los Angeles. Metropolitní oblast Chicaga je důležité centrum pro Indo-Američany a pro Jiho-Asiaty. Chicago má třetí největší jiho-asijskou populaci v USA, po New Yorku a San Franciscu.\n\n21,7 % obyvatel se narodilo mimo USA (12,2 % v Latinské Americe; 5,0 % v Evropě a 3,9 % v Asii).\n\n\nObyvatelé hispánského nebo latinskoamerického původu, bez ohledu na rasu, tvořili 28,9 % populace.\n\nKriminalita je v Chicagu poměrně vysoká, avšak rok od roku se snižuje. Počet vražd v roce 2006 byl poloviční oproti roku 1990. Mezi největší problémy Chicaga patří přítomnost chudinských čtvrtí blízko centra města (Downtownu). Proto se v těchto čtvrtích strhávají staré budovy a staví se nové, určené pro střední třídu. Díky tomu se situace zlepšila zejména severozápadně od Downtownu, kde ještě před dvěma lety válčily drogové gangy. Nyní zde stojí nové rodinné domy a kriminalita se výrazně snížila. Většina chudých lidí odešla na jih Chicaga, kde je situace tradičně špatná. Ve středu 18.1.2012 měli zdejší policisté konečně důvod k oslavě-asi po roce zde nebyl 24 hodin nikdo zabit.\n\nPočet vražd v Chicagu v jednotlivých letech:\n\nNovým starostou Chicaga je od 16. května 2011 Rahm Israel Emanuel, přičemž jeho předchůdce, Richard Michael Daley, zastával tento post od roku 1989, tedy celých 22 let. Oba jsou členy Demokratické strany. Daley je synem bývalého starosty Richarda J. Daleyho, jeho mladší bratr William Daley byl ve vládě prezidenta Billa Clintona ministrem obchodu. Rodina Daleyových je irského původu a patří mezi nejvlivnější politické klany v Americe. Podobně jako Kennedyové se i Daleyové v politice angažují za Demokratickou stranu.\n\nChicago si za starosty tradičně volí demokraty, ti ovládají město nepřetržitě již více než osmdesát let. Samotný bývalý starosta Daley patří mezi liberální politiky, podporující práva žen na potrat a práva homosexuálů. Daley ovšem tvrdě postupuje proti kriminalitě a výrazně se angažuje v ekologické politice. V prestižní anketě časopisů Time a USA Today byl Daley zvolen nejlepším starostou Chicaga vůbec a jedním z pěti nejlepších starostů v celých Spojených státech.\n\nVe volbách v roce 2003 se Daley utkal se dvěma nezávislými soupeři a jedním republikánem. V kampani, která proběhla v období výrazného snížení kriminality a prvního populačního přírůstku v Chicagu od roku 1950, byl Daley ve výhodné pozici a komentátoři jej prohlašovali za jistého vítěze. Ve volbách pak Richard Daley získal mimořádných 78 procent všech hlasů, které byly odevzdány.\n\nChicago jedno z největších center vyššího vzdělání na světě. Nachází se zde přes 600 veřejných škol, včetně nejlepších univerzit ve Spojených státech; např. Chicagské univerzity, Severozápadní univerzity, DePaul University nebo Loyola University.\n\nChicago se dělí na 4 hlavní regiony: North Side, South Side, Southwest Side a West Side. Centrum města (Downtown) leží mezi North Side a South Side. Obsahuje městské části Loop, Near North Side a Near South Side. Většina mrakodrapů se nachází ve čtvrti The Loop.\n\nKomerční a kulturní centrum města a downtownu; nachází se zde nejvyšší budovy Chicaga. Loop leží mezi Near North Side a Near South Side. Vedou sem všechny linky nadzemní dráhy, které se zde sbíhají v jednom velikém nadzemním okruhu (od toho pochází název Loop).\n\nNorth Side je nejbohatší částí Chicaga. Nachází se severně od řeky Chicago a zčásti (Near North) zasahuje i do downtownu. Etnicky je to hlavní „tavicí kotel“ v Chicagu. Žije tu mnoho německých, švédských a polských imigrantů, díky čemuž se zde nachází různorodé oblasti. Oblast kolem Devon Avenue je domovem imigrantů z Blízkého Východu a z Jižní Asie. Charakterizuje to množství typických restaurací a obchodů.\nNejvíce populární oblasti jsou Lincoln Park a Lakeview. River North, oblast severně od řeky Chicago a od centra města, podstoupila rapidní přeměnu z bývalého, spíše opuštěného a skladištního okrsku, na komerční, obytnou a zábavní zónu, zastavěnou množstvím moderních mrakodrapů.\n\nV letech 1860–1940 byla South Side domovem mnoha evropských etnik, hlavně Irů. Po roce 1945 se většina Evropanů přestěhovala na předměstí. Na jejich místo přišli Afroameričané z jihu a Portoričané. Nedávno přišlo i velké množství Hispánců, hlavně Mexičanů. Velké průmyslové komplexy a továrny byly většinou zavřeny, včetně známých jatek, které v roce 1920 zaměstnávaly přes 50 tisíc lidí.\nMnoho oblastí je však obydleno i střední třídou a tyto oblasti prosperují. Například z Chinatownu se stalo místo východoasijské kultury. Vyrostlo zde množství obchodů a restaurací. Hyde Park je domovem prestižní University of Chicago. V částech jako Woodlawn, Bronzeville, Bridgeport a McKinley Park lze vidět zlepšení situace. Pokračuje demolice starých polorozpadlých budov, které jsou nahrazovány novými. Tím pádem zde vzniká lepší prostředí předměstského typu. V South Side se nachází i jedna z nejstarších částí Chicaga, Pullman.\n\nNa jihozápadě Chicaga se nachází převážně obytné oblasti. Žije zde spousta irských Američanů (směrem na východ však přibývá černošského obyvatelstva). V oblasti probíhá velká slavnost na Den Sv. Patrika. V jihozápadní části se nachází letiště Midway International Airport.\n\nTéto oblasti se velmi dařilo kolem roku 1990. V oblasti se nachází tři velké parky: Douglas Park, Garfield Park a Humboldt Park. Západ Chicaga je zároveň domovem velké části hispánského obyvatelstva ve městě. V regionu West Side se nachází i čtvrť založená českými imigranty – Pilsen (v překladu Plzeň).\n\nChicago je důležitým dopravním uzlem ve Spojených státech. Je to jediné město v Severní Americe, kterým prochází všech šest železničních drah I. třídy.\n\nZ nádraží Chicago Union Station vyjíždí dálkové spoje do New Yorku, Seattlu, New Orleansu, Los Angeles a do Washingtonu D.C.. Zároveň kratší spoje po celém Illinois a směrem k městu Milwaukee ve Wisconsinu. Železniční dopravu většinou obstarává společnost Amtrak.\n\nPodzemní nádraží Millennium Station v centru má na starost hlavně příměstské spoje, např. South Shore Line, což je železnice vedoucí ze South Bendu v Indianě, přes Michigan City a Gary až do Chicaga.\n\nPříměstské vlaky obstarávají hlavně společnosti Metra a NICTD (South Shore Line).\n\nCo se týče silniční dopravy, Chicagem vede spousta několikaproudových silnic a bulvárů, díky jejich šířce vznikají v centru města dopravní zácpy jen málokdy. Hlavní tepnou je Michigan Avenue, která začíná severně od centra u Lincoln Parku, vede na jih kolem mrakodrapu 875 North Michigan Avenue, dále přes řeku Chicago, a kolem parků Millenium a Grant vede dále na jih.\nDalší důležitá tepna, tentokrát dálnice, je Lake Shore Drive, která vede podél Michiganského jezera.\n\nChicago protíná 7 mezistátních dálnic. Většinou nesou jména známých politiků (jako například dálnice I-90 \"The Kennedy Expressway\").\n\nVeřejnou dopravu v Chicagu a v přilehlých předměstích zajišťuje Chicago Transit Authority (CTA). Ve městě je rozlehlá síť autobusů a systém podzemní/nadzemní dráhy, zvaný „El“ (z anglického elevated – nadzemní). Jedná se v podstatě o soupravu metra, která chvíli jede pod zemí (pak se tomu říká metro – subway) a chvíli nad zemí (to je pak „nadzemka“). Podzemní je však chicagské metro pouze ze 13%, zbytek je nadzemní. V letech 1858 – 1958 mělo město tramvajovou síť (na svém vrcholu roku 1947 byla 3. nejdelší v historii) a od 17. dubna 1930 do 25. května 1973 trolejbusový systém.\n\nChicago má i skvělé letecké spojení, v okolí se nachází 11 vzdušných přístavů – letiště O'Hare je třetí největší na světě (po Atlantě a Pekingu).\n\nV Chicagu vznikla kapela Smashing Pumpkins a muzikálové uskupení Team StarKid.\n\n\n\n"}
{"id": "66415", "url": "https://cs.wikipedia.org/wiki?curid=66415", "title": "Fregata", "text": "Fregata\n\nFregata byla původně malá a rychlá veslovo-plachetní obchodní, později plachetní válečná loď. Označení se používalo v 15.–17. století poměrně obecně, podobně jako slovo „loď“ nebo „člun“. Prošla dlouhým vývojem až do 20. století. V současnosti se jedná o válečné plavidlo zpravidla menší než torpédoborec a větší než korveta.\n\nVyvinula se postupně z malých lodí, zpočátku bez krycí paluby. Na přelomu 16. a 17. století používali malé plachetní fregaty dunkirští korzáři k rychlým přepadům především anglických obchodních lodí v Lamanšském průlivu a útokům na pobřeží Anglie. Odpovědí Angličanů bylo v r. 1628 deset stejných malých lodí, vzorovaných na dunkirských fregatách, pojmenovaných „Lion's Whelp“ (Lví hříva). Tyto pinasy s výzbrojí 10 děl jsou považovány za přímé předchůdkyně válečných fregat. Následné fregaty byly oproti pinase štíhlejší a obvykle rychlejší. Později stavěné fregaty byly postupně stále větší a s mohutnější výzbrojí, charakteristické vlastnosti však zůstávaly: byly lehčí konstrukce, štíhlejší – s poměrem délky k šířce asi 1 : 4, a s menším ponorem; byly tak rychlejší a měly lepší manévrovatelnost než běžné lodě. Za první britskou loď, pro niž byl tento termín použit, je označována Constant Warwick s 32 děly z roku 1645, ačkoli se lodě s podobnou konstrukcí a výzbroji nacházely v anglickém loďstvu již dříve.\n\nPoužití fregat se rozšířilo v 17. století do loďstev dalších států. Samotné označení fregata se po roce 1645 používalo zpočátku pro menší a středně velké válečné lodě, určené k výzvědné službě, hlídkování, ochraně před piráty a napadání obchodních lodí nepřítele, a také pro obchodní lodě podobné konstrukce. Později fregaty doprovázely a chránily konvoje zásobovacích nebo obchodních lodí, doprovázely eskadry řadových lodí, kterým sloužily jako předsunuté hlídky, v bitvě předávaly signály a asistovaly poškozeným lodím.\n\nFregaty byly trojstěžňové lodě s příčnými ráhnovými plachtami na předním a hlavním stěžni a latinskou plachtou na zadním stěžni. Vpředu měly šikmý čelen nejprve s jednou ráhnovou plachtou, poté s další ráhnovou plachtou na čelenové čnělce. Později u větších fregat přibyly ráhnové plachty také na zadním stěžni a mezi předním stěžněm a čelenem trojcípé plachty – kosatky. Tento typ plného oplachtění již zůstal až do konce éry plachetních lodí. Velikost a výzbroj válečných fregat se postupně zvětšovala, ve druhé polovině 17. století byly největší fregaty dvojpalubové s výzbrojí až 60 děl a vysokými nástavbami (kastely); tyto mohutné lodě však již ztratily původní charakteristické vlastnosti. Za fregatu byla dokonce označována 80-dělová řadová loď \"Naseby\" z roku 1655, a to jen na základě toho, že měla o něco větší poměr délky k šířce, než běžné válečné lodě. Kromě velkých fregat existovaly souběžně také menší lodě, které byly označovány jako „lehké“ fregaty (z franc. \"frégate legére\").\n\nV čtyřicátých letech 18. stol. se objevuje „nová“ fregata, označovaná v anglosaských pramenech jako „pravá“ fregata (z angl. \"true frigate\"). První fregaty nového typu se začaly stavět ve Francii a o něco později také v Anglii. Jednalo se o válečnou loď střední velikosti minimálně o 26 dělech na jedné průběžné hlavní dělové palubě, schopnou operovat samostatně, s dostatečnou palebnou sílou, aby mohla bojovat se všemi ostatními typy lodí kromě mohutně vyzbrojených řadových lodí. Tyto fregaty neměly přední a zadní nástavby, nad hlavní palubou byly na přídi a vzadu za hlavním stěžněm jen lehké paluby, s nepočetnou výzbrojí děl malého kalibru. Rozsáhlá výzdoba typická pro lodě 17. století byla redukována, až v 19. století prakticky vymizela.\n\nOd poloviny 18. století se velikost fregat a jejich výzbroj postupně zvětšovaly, na rozdíl od předchozího století ale nebyly až na ojedinělé výjimky přidávány žádné nástavby. Klasická typická fregata měla nejprve 28 děl a postupně se standardizovaly lodě o 32, 36, 38 a 40 dělech. Kalibr děl se zvětšoval z původních devíti liber na dvanácti- a osmnáctiliberní. Lodě s výzbrojí 38 a více 18liberních děl byly označovány jako „těžké“ fregaty (angl. \"heavy frigate\"). Největší fregaty napoleonských válek byly klasifikovány jako 44dělové, s 30 dlouhými děly v hlavní baterii o kalibru 24 liber, k tomu na horní palubě bylo navíc 20–22 karonád kalibru 24 nebo 32 liber.\n\nFregata byla 40 až 80 metrů dlouhá loď, šířka tvořila maximálně čtvrtinu délky. Oproti pinase byla štíhlejší a tím i rychlejší. Nosnost lodě v obchodním provedení byla až 2 000 tun. Trup měl rovný kýl a osvědčený hruškovitý tvar. S postupem času mizely přední i zadní nástavby a byla odstraňována zbytečná výzdoba.\n\nFregata měla vždy tři stěžně. Přední a hlavní byly dvojdílné a zadní byl jednodílný. Ráhnové plachty byly lichoběžníkové a na zadním stěžni byla latinská plachta. Modernější fregaty měly dlouhý dvoudílný čelen, který nesl bohaté oplachtění, a to i včetně trojcípých plachet.\n\nFregaty tvořily páteř válečných loďstev.\n\nSoučasná fregata sdílí se svou předchůdkyní pouze označení. V moderním vojenském názvosloví je fregata malá, všestranná a spolehlivá loď. Je zpravidla menší než torpédoborec a jejím hlavním úkolem je boj s ponorkami a doprovod konvojů či obojživelných výsadkových svazů. V některých námořních silách (například. Nizozemské královské námořnictvo či Německé námořnictvo) se jako fregata označují jednotky větší (např. třída \"De Zeven Provinciën\" či třída \"Sachsen\"), které by jinak svými parametry patřily mezi torpédoborce. Důvodem je zejména politicky motivovaná snaha o zdůraznění obranného charakteru dané námořní síly, neboť fregaty jsou na rozdíl od torpédoborců tradičně vnímány jako jednotky obranné.\n\n\n"}
{"id": "66417", "url": "https://cs.wikipedia.org/wiki?curid=66417", "title": "Svatý Martin", "text": "Svatý Martin\n\nSvatý Martin má více významů.\n"}
{"id": "66419", "url": "https://cs.wikipedia.org/wiki?curid=66419", "title": "Piktogram", "text": "Piktogram\n\nPiktogram je grafický znak (ideogram) znázorňující pojem nebo sdělení obrazově. Většinou jde o malý a srozumitelný nákres věci. Mají široké uplatnění vizuální komunikaci (předávání informací) v různých oblastech lidské činnosti. Piktogramy také stály na počátku vývoje písma.\n\nKdyž se nakreslí srdce, každý hned pozná, že jde o znak „lásky“. Ale když někdo nakreslí propíchnuté srdce šípem, všichni hned poznají, že autor kresby nám sděluje „jsem zamilován“. Je to i určitý druh domluvy mezi lidmi, protože ne všichni lidé mluví stejným jazykem. Tak se stávají mezinárodním jazykem. Piktogramy pro vyjádření sdělení používají i barvy. Např. červená znázorňuje „ZÁKAZ“ nebo „NEBEZPEČÍ“. I ostatní barvy (modrá, bílá, černá) mají svůj specifický význam.\n\nPiktogram je též nezbytnou pomůckou k zachycování prostorových informací do map. Piktogramy využívají sporty jako je turistika či orientační běh. Orientační běžci využívají vlastní piktogramy pro bližší popis kontrol, jsou nedílnou nástrojem práce mapaře.\n\nNěkteré piktogramy jsou stejné pro celý svět, celou oblast, celý stát, město. Například dopravní značky jsou piktogramy určené pro řízení a regulaci silničního provozu na pozemních komunikacích.\n\nUž prehistorické civilizace kreslily na zdi piktogramy, z kterých se později vyvinula obrázková písma. Hláskové písmo vzniklo až po obrázkovém písmu. Fénické písmo je nejstarší známé hláskové písmo mající jiný znak pro jinou hlásku.\n\nV roce 1849 žádali pomocí piktogramů Indiáni o navrácení lovišť Kongres USA.\n\n\n"}
{"id": "66420", "url": "https://cs.wikipedia.org/wiki?curid=66420", "title": "Spooling", "text": "Spooling\n\nSpooling ( ) je v informatice technika sdílení vstupně-výstupních zařízení v multitaskingovém (víceúlohovém) operačním systému. V daném okamžiku může vstupně-výstupní zařízení provádět jen jednu úlohu, a proto jsou při současném přístupu více aplikací k zařízení jejich požadavky řazeny do fronty. Pro realizaci fronty požadavků (úloh) je většinou využit souborový systém na pevném disku či v ramdisku.\n\nNejběžnější aplikací využívající spooling (tj. zařazování do fronty), je tisk na počítačovou tiskárnu. Ve víceúlohovém prostředí je nevhodné, aby procesy přistupovaly k tiskárně (resp. k portu) přímo, protože by mohlo dojít k souběhu nebo uváznutí. Proto tiskárnu obsluhuje speciální démon (proces), který k tiskárně jako jediný přímo přistupuje (tj. posílá jí data k vytištění). Běžící úlohy (např. Microsoft Word) mu předávají data určená k tisku, která démon typicky nejprve odkládá do tiskové fronty. Tisková fronta je typicky adresář, který je pro tiskárnu vyhrazen. Tiskové úlohy jsou proto do fronty umisťovány v podobě souborů.\n\nVýhodou tiskové fronty může být i to, že data jsou do fronty zapsána relativně rychle, zatímco vlastní tisk může trvat velmi dlouho. Díky existenci fronty však nebude program, který tisk vytváří, muset čekat na dokončení tisku. Démon řídící tisk může pracovat s prioritami (některé úlohy mohou být tisknuty přednostně), může zajistit účtování (platby) za tisk, rozdělovat úlohy mezi více tiskáren, tisknout na začátku identifikační stránku atd. V osobních počítačích se obvykle nastavuje, že tisk je zahájen okamžitě po začátku zápisu dat do fronty (nečeká se na dokončení zápisu celé tiskové úlohy do fronty). Naopak u tiskáren, které jsou sdíleny více lidmi, je výhodnější zahájit tisk až teprve v okamžiku, kdy jsou všechna data připravena (je-li tiskárna rychlá, není nutné čekat na program, který tiskovou úlohu vytváří).\n\nV počítačovém systému s periferními zařízeními, jako jsou tiskárny, čtečky karet a podobně dochází k situaci, kdy tato zařízení jsou vůči zbytku systému velmi pomalá. Kvůli tomu bylo získání vstupu nebo odesílání výstupu na tyto zařízení problémem, který znamenal zpomalení celého systému na rychlost vstupního/výstupního zařízení.\n\nNa přelomu 50. a 60. let 20. století počítače používaly software umožňující spooling, například: IBM „SPOOL System“ 7070-IO-076 ke kopírování dat z jednoho media na druhé. Zavedení relativně levného IBM 1401 vedlo k dočasnému snížení používání SPOOL software, jelikož mnoho velkých počítačových zařízení sloužící standalone řídilo tiskárny a další periferní zařízení.\n\nDříve sálové počítače neměly žádné pevné disky a ty nejnovější měly podle dnešních měřítek, malé a drahé pevné disky; v dalších systémech paměťové pásky zmizely ve prospěch pevných disků.\n\n„SPOOL“ je zkratka pro souběžné periferní operace online; pro tiskárny: současný periferní výstup online. Další možností je, že termín vychází z anglického slova „spool“ (cívka), kdy data pro pozdější použití byla nahrána na pásku a ta byla namotána na cívce. Modernější verze je taková, že tento termín pochází z ikony blokového schématu kreslení cívky vláken, která v IBM-ESE představuje dočasné uložení dat na pevném disku pod kontrolou úlohy operačního systému.\n\n"}
{"id": "66422", "url": "https://cs.wikipedia.org/wiki?curid=66422", "title": "Rzeczpospolita (deník)", "text": "Rzeczpospolita (deník)\n\nRzeczpospolita (; česky \"Republika\", \"Věc společná\") je celopolský deník se zaměřením na zpravodajství, publicistiku, ekonomiku a právo. Noviny vydává společnost Presspublica, ve kterém mají podíl Presspublica Holding Norway (dceřiná společnost norského koncernu Orkla, 51 %) a Vydavatelský podnik Rzeczpospolita, a. s. (Przedsiębiorstwo Wydawnicze „Rzeczpospolita“ SA, 49 %).\n\nKořeny sahají do předválečných let. V roce 1944 se objevila jako orgán Polského výboru národního osvobození (Polski Komitet Wyzwolenia Narodowego, PKWN). S myšlenkou na tyto noviny přišel a prvním redaktorem byl Jerzy Borejsza. Činnost listu „Rzeczpospolita“ byla zastavena v roce 1950. Během krizových letech bylo v roce 1980 parlamentem rozhodnuto o obnově listu, který začal znovu vycházet jako vládní deník v roce 1982. V roce 1989 změnil Tadeusz Mazowiecki charakter novin z provládního listu na názorově nezávislý.\n\n"}
{"id": "66423", "url": "https://cs.wikipedia.org/wiki?curid=66423", "title": "Heráklion", "text": "Heráklion\n\nHeráklion, také Irákleio () je přístav a hlavní město řeckého ostrova Kréty. Nachází se na severním pobřeží ostrova a v roce 2011 zde žilo 173 450 obyvatel.\n\nNejstarší dějiny města spadají do mínojské doby. Podle archeologických nálezů bylo sídlo založeno již před rokem 2000 př. n. l. a v dobách mínojské kultury fungovalo především jako přístav pro významné palácové město Knóssos. Okolo roku 1100 před naším letopočtem osídlují Krétu řecké kmeny a dávají městu nynější název.\n\nPo nájezdu Arabů se město proměnilo na nejvýznamnější tržiště s otroky v oblasti Středozemního moře a získalo jméno Kandak (v arabštině „příkop“, tedy podle hlubokého příkopu vybudovaného kolem celého města). Po příjezdu Benátčanů se název města opět změnil, a to na Candia a byla zde vystavěna pevnost, která původně měla chránit vstup do přístavu před Turky, a obrovský přístav. Obrovská pevnost Rocca al Mare dnes patří mezi důležité symboly hlavního města Heráklion.\n\nHeráklion získal zpátky svůj název ke konci turecké okupace kolem roku 1898.\n\nOd roku 1972 je hlavním městem ostrova, do té doby to byla Chania.\n\n\nMěsto je plné nejen aut, ale hojná je zde i autobusová doprava. Pro rozvoj města a turisty je však důležitější doprava letecká. Nedaleko města se nachází největší letiště na ostrově Kréta Mezinárodní letiště Nikose Kazantzakise (též Letiště Heráklion), které je s okolními městy a také centrem Heráklia spojeno autobusovými linkami.\n\nHeráklion je mimo jiné hlavním přístavištěm ostrova Kréta, a proto velká část dopravy probíhá také po moři.\n\nVe městě sídlí fotbalový klub PAE Ergotelis.\n\n\n\n"}
{"id": "66449", "url": "https://cs.wikipedia.org/wiki?curid=66449", "title": "Úvaly", "text": "Úvaly\n\nÚvaly (německy \"Auwal)\" jsou město ve střední části okresu Praha-východ. Rozkládají se 20 kilometrů východně od centra Prahy, 9 km západně od Českého Brodu a 13 km jižně od města Brandýs nad Labem-Stará Boleslav. Žije zde obyvatel. První písemná zmínka o obci se objevuje krátce před rokem 1300.\n\nVzhledem k pravidelnému uspořádání staré zástavby obce a k dochovaným písemným zmínkám je možné datovat založení Úval nejdále do poloviny 13. století. Úvaly vznikly u brodu přes říčku Výmolu podél důležité obchodní stezky, později nazývané Trstenická stezka. Do období kolem roku 1300 je datována první zmínka o Úvalech ve formulářových listech v kontextu obchodů pražských měšťanů. Podle soudobých analogií a doby působení měšťanů v jednotlivých funkcích lze datovat zlistinění kupní smlouvy do rozmezí let 1296–1297. Další zmínky od poloviny 14. století jsou známy z Konfirmačních a Erekčních knih Pražského arcibiskupství, kde se dozvídáme, že v Úvalech stál filiální kostel pod farou v Horkách. Můžeme dále předpokládat, že v druhé polovině 14. století koupili Úvaly Olbramovicové sídlící v nedalekém Škvorci, nechali povýšit ves na městys a v blízkosti založili poplužní dvůr Hostín. Avšak je předmětem úvah, zda nebyl Hostín původním sídlem pánů z Pardubic a dále není jista funkce hrádku u Úval, po kterém dnes zůstaly jen zářezy v terénu.\n\nV 15. století se již písemné zmínky množí. V roce 1413 se píše Jan Papák z Úvalu, snad krátkodobý majitel, jelikož se v Úvalech nevyskytovala tvrz. Z roku 1415 máme první zmínku o Úvalech jako o městečku s rychtářem Ottlinem řečeným Hublerem „Ottlinus dictus Hubler iudex opidi in Uwal“. Roku 1426 prodává polovici městečka Úval Alžběta, vdova po Ohnišťkovi ze Škvorce, Bervíkovi z Malešic. Blíže můžeme Úvaly charakterizovat až ze zprávy z roku 1462, kdy prodává Mikuláš ze Škvorce svůj díl městečka Čeňkovi z Klinštejna. V Úvalech se nacházely kmetcí dvory (usedlosti poddaných) a rybníky. Obyvatelé měli robotní povinnosti. Roku 1473 odevzdává Markéta, vdova po Janu ze Stežova, svou část městečka svým čtyřem synům. Roku 1481 postavil Jindřich ze Stežova most přes Výmolu v místech brodu a roku 1481 si nechal královským majestátem od Vladislava II. potvrdit právo vybírat mýto.\n\nNa počátku 16. století získávají část Úval se clem na mostu a podacím kostelním páni ze Vchynic. Úvaly se natrvalo staly součástí škvoreckého panství 5. srpna 1560, kdy majetek okolo dvora Hostín kupuje Albrecht Smiřický ze Smiřic a na Náchodě od bratrů Václava, Bohuslava a Jiříka Vchynských Dlasků ze Vchynic. Albrecht Smiřický získává v Úvalech domy, krčmy, kmetcí dvory, právo vybírat clo na mostě a kostelní podací. Od té doby jsou až do doby rekatolizace v druhé polovině 17. století obyvatelé Úval jistě evangelického vyznání, a to především utrakvistického. Úvalští jsou povinni robotou svému pánu trháním konopí, stříháním ovcí a účastí na lovu, když se jim rozkáže.\n\nPanství se rozkvétá adekvátně vzrůstu majetku Smiřických. Jsou zakládány rybníky a mlýny. Na jaře roku 1615 se obnovuje chod, kdysi pustého, poplužního dvora Hodov. Rokem 1618 však začíná ničivá třicetiletá válka a konec obrovského dominia Smiřických se kvapem blíží. Sám Albrecht Jan Smiřický byl jedním z iniciátorů povstání stavů dne 23. května 1618, kdy proběhla známá pražská defenestrace. Úvaly stojí na obchodní stezce, proto není nouze na návštěvu ziskuchtivých armád. Městečko proto prožívá, podobně jako celé panství, hluboký úpadek. Po Smiřických získává panství na základě dědického nároku vojevůdce Albrecht z Valdštejna, který jednoduše nabytý majetek prodává roku 1622 Karlu z Lichtenštejna. Po třicetileté válce se ale bývalá panství Smiřických uznávají za konfiskáty a tak jsou Úvaly na krátkou dobu součástí královského statku. Syn Karla Lichtenštejna Karel Eusebius je v zájmu udržení majetku nucen za škvorecké panství znovu zaplatit. Od té doby už jsou Úvaly nepřetržitě součástí dominia Lichtenštejnů až do reformy v roce 1848.\n\nRoku 1654 se sepisuje Berní rula. Ze záznamů víme, že v Úvalech mají svého hospodáře pouze tři usedlosti. Ihned po konci války však začíná obnova. Je založen horní a významnější dolní panský hostinec. Obnoven je chod mlýnů a dalších hospodářství v režii panství. Clo vybírá již od třicetileté války Žid. Současně přichází i nekompromisní rekatolizace.\n\nOd roku 1706 lze nepřetržitě sledovat držení usedlostí a posloupnost rychtářů v Úvalech, z tohoto roku se zachovaly tzv. Purkrechtní registra. V těchto létech je již v Úvalech 7 gruntů, 7 chalup, mlýn, krčma, výsadní hospoda, dva panské hostince, dva masné krámy, obecní pastouška a svému řemeslu se věnuje jeden kovář a kolář. Kostel se dočká přestavby do dnešní podoby na začátku 20. let. Zástavba se soustřeďuje podél náměstí, kde se pravidelně konají trhy. Roku 1754 je v panském dolejším hostinci založena poštovní stanice, která se však postupem času stěhovala na jiná místa. V roce 1774 je první zmínka o místní škole, tehdy jednotřídní.\n\nÚvaly se postupně díky vlivu důležité silnice a po zrušení nevolnictví rozvíjí. V dubnu roku 1838 vypukl v Úvalech požár, v němž shořela severozápadní část náměstí. Při rekonstrukci se zúžením náměstí určuje jeho dnešní nesouměrná dispozice.\n\nV srpnu roku 1845 přichází velký mezník Úval, projíždí první vlak na nově zbudované železniční trati Praha – Olomouc. V příštích desetiletích se stává železnice důležitým faktorem pro růst městečka tím, že dává podmínky k vzniku průmyslu různých odvětví. O tři roky později se panství transformují na velkostatky a končí robotní povinnosti. V roce 1852 získává městečko samosprávu a prvním starostou se stává Václav Hladík, dřívější rychtář. Především od 70. let 19. století se ustavují spolky, které pozitivně ovlivňují život v obci.\n\nV roce 1921 je nařízeno bez výhrad užívání názvu Úvaly, předtím se jméno objevovalo v několika verzích, nejčastěji něm. Auwal a čes. Ouval, Ouvaly, Úval. Obě světové války přežívá městečko bez větší újmy. V 50. letech se kvůli růstu dopravy odklání vedení státní silnice za zástavbu.\n\nOd 1. ledna 1969 jsou Úvaly městem. V roce 2005 počet obyvatel překračuje opět po 40 letech hranici 5 tis. a kvůli své poloze blízko Prahy dále roste počet obyvatel a zejména zastavěná plocha.\n\nV říjnu 2014 vzniká v Českém Brodě sportovní tým Úvalský draci, který ovšem s Úvaly moc společného nemá. Název je ovšem odvozen opravdu od tohoto města.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost města v roce, kdy ke změně došlo:\n\nV městysi Úvaly \"(přísl. Hodov, Hostín, 4347 obyvatel, poštovní úřad, telegrafní úřad, telefonní úřad, četnická stanice, katolický kostel, sbor dobrovolných hasičů)\" byly v roce 1932 evidovány tyto živnosti a obchody (výběr): 2 lékaři, zvěrolékař, 4 autodopravci, biograf Lido-Bio, cihelna, 2 cukráři, 2 drogerie, drůbežnické družstvo, drůbežárna, fotoateliér, 4 galanterie, hodinář, hospodářské družstvo, 8 hostinců, 3 hotely (U českého lva, Smetana, U nádraží), hudební škola, 6 kapelníků, knihař, konsum Včela, železniční nákupní družstvo, továrna na kosmetické přípravky Cleo, výroba kovového zboží, lékárna, továrna na margarin Vega, 3 mlýny, obchod s obuví Baťa, továrna na výrobu olejů a tuků Petrolea, 2 pily, spořitelna, záložna občanská, živnostenská záložna, okresní záložna, 2 stavební družstva, 2 stavitelé, strojírna, 2 velkostatky, vulkanizační závod, 3 zahradnictví, zubní ateliér.\n\nMěstečko leží vně východního okraje hl. města Prahy ve Středočeském kraji ve střední části okresu Praha-východ. V minulosti bylo součástí několika okresů (Kouřimský, Českobrodský), avšak vždy leželo na samém okraji zmiňovaných správních jednotek.\n\nZ geomorfologického hlediska patří Úvaly do severovýchodního okraje Pražské plošiny. Nejstarší část Úval se nachází v úvalu, který vytvořil potok Výmola, jinak je okolí poměrně kopcovité. Na pravém břehu Výmoly se nachází vrch Vinice (298 m n. m.), který tak představuje nejvyšší místo v katastru města. Naproti němu se pozvolna zvedá Úvalský vrch, tzv. Úvalák, který svého vrcholu dosahuje poblíž 2. mateřské školky (287 m n. m).\n\nMěstem protéká potok Výmola, do kterého zde vtéká Přišimaský a Škvorecký potok. Na území města je také několik rybníků: Lhoták (Dolní Úvalský), Horní Úvalský, Fabrák, Mlýnský rybník, bývalý Hodovský rybník a Kalák.\n\n\n\n\n\n\n\n\n\n\nMěsto je plně zapojeno do systému Pražské integrované dopravy. Do města zajíždějí linky PID 391 (Úvaly - Praha-Klánovice), 423 (Úvaly - Doubravčice), 482 (Úvaly - Nehvizdy), 484 (Úvaly - Tuklaty - Úvaly) a 655 (Úvaly - Brandýs nad Labem-Stará Boleslav). Hlavním přestupním bodem je zastávka „Úvaly, Žel.st.“, kde všechny autobusové spoje končí/začínají.\n\nŽelezniční stanici Úvaly obsluhují vlaky linek S1 (Praha Masarykovo n. – Úvaly – Český Brod – Kolín) a S7 (Beroun – Řevnice – Praha hl. n. – Úvaly – Český Brod) v rámci pražského systému Esko. Železniční stanici Úvaly obsluhuje velké množství osobních vlaků. Ostatní vlaky zde projíždějí. Má 3 nástupiště a 5 kolejí. V letech 2011 - 2016 byla konečnou stanicí linky S7.\n\n9. července 1984 se ve stanici stala tragická železniční nehoda. Došlo k vykolejení pěti vozů rychlíku jedoucího do Prahy a následnému sražení a usmrcení dvou lidí, kteří čekali na nástupišti.\n\nPočet přihlášených obyvatel k 19. listopadu 2007:\n\nVývoj počtu obyvatel a domů v Úvalech:\n\n\n\nScreaming Rats - undergroundová skupina,která hraje tzv. dark punk\n\n\n"}
{"id": "66455", "url": "https://cs.wikipedia.org/wiki?curid=66455", "title": "Rzeczpospolita", "text": "Rzeczpospolita\n\n"}
{"id": "66470", "url": "https://cs.wikipedia.org/wiki?curid=66470", "title": "Stroj času (film, 2002)", "text": "Stroj času (film, 2002)\n\nStroj času je americký film z roku 2002 natočený podle románu H. G. Wellse. Film natočil Simon Wells, pravnuk známého spisovatele.\n\n\nAlexander Hartdegen je vědec, který žije na konci 19. století v New Yorku. Je zamilován do své dívky Emmy. Jednoho dne ale dojde k neštěstí, milenecký pár je při návštěvě parku přepaden a Emma zastřelena. Alexander se proto rozhodne pro postavení stroje času a odvrácení této události. Přestože se mu po čtyřech letech usilovné práce podaří ho sestrojit a zajistit, aby k neštěstí nedošlo, Emma stejně zahyne. Avšak tentokrát se splaší koně a dojde k nehodě dostavníku. Tehdy si Alexander uvědomí, že celá situace je pro něj příliš složitá, a rozhodne se podniknout cestu do budoucnosti, kde podle něj snad již odpověď na tento problém dostane. Svoji cestu se rozhodne přerušit v roce 2030, v naději, že v tomto světě svoji odpověď získá. Navštíví knihovnu města New Yorku, stále ale nemůže najít ty informace, které potřebuje. Proto zklamaný odchází a pokračuje ve své cestě dále. V roce 2037 však dojde k výbuchu, který ho donutí okamžitě stroj zastavit. Svět, který nyní existuje, se za posledních šest let velmi změnil. Moderní výškové budovy vystřídaly trosky, výbuchy a všudypřítomné jednotky civilní obrany, zoufale se snažící ochránit největší část světové populace. Příčinou takové ohromné tragédie se staly kolonie na Měsíci, které byly budované právě na začátku 30. let. Detonace, mající za účel vytvořit prostor pro výstavbu nových měst, skončily chybou a přirozený Měsíc se začal rozpadat a jeho úlomky dopadat na Zemi. Po návratu do stroje a zahájení další cesty dále však Alexander dostane pořádnou ránu a omdlí. Probudí se až za několik set tisíc let, když uplynulo mnoho dob ledových, vznikly nové řeky a evoluce vytvořila nové rostliny i zvířata. V tomto světě civilizace tak, jak ji známe, již neexistuje. Lidé se dělí na dva poddruhy – Morlocky, podzemní rasu válečníků, a Eloi, lidem velmi podobné mírumilovné zemědělce, které Morlockové loví a zastrašují je ve snech prostřednictvím svých telepatických schopností. Alexander je s tímto osudem nespokojen a rozhodne se proti němu bojovat. Postupně se dostane i do podzemního světa Morlocků až k jejich vládci. Od něj dostane odpověď na svoji otázku, kterou tolik hledal – proč nemůže změnit minulost. Protože už nyní ví, že to není možné, nechá svůj stroj zničit, čímž zároveň zničí i zlé Morlocky a zůstane ve světě Eloi.\nProfessor Alexander Hartdegen , Wish Me Luck , Emma , The Time Machine , Bleeker Street , I Don't Belong Here , Time Travel , Eloi , Good Night , Stone Language , Morlocks Attack , Where The Ghosts Are , The Master , \"What If?\" , Godspeed\n\n\n"}
{"id": "66485", "url": "https://cs.wikipedia.org/wiki?curid=66485", "title": "Jednosměrná funkce se zadními vrátky", "text": "Jednosměrná funkce se zadními vrátky\n\nJednosměrná funkce se zadními vrátky je funkce, kterou je snadné spočítat a všeobecně se věří, že je jí těžké invertovat, nemaje informaci navíc (ony zadní vrátka). Tyto funkce se široce uplatňují v kryptografii.\n\nPříkladem může být násobení velkých prvočísel. Existují efektivní algoritmy na nalezení a verifikaci velkých prvočísel, rovněž je jednoduché je vynásobit. Rozložit výsledek opět na součin prvočísel už tak snadné není. Pravděpodobnostní test prvočíselnosti nemusí systematicky odhalit pseudoprvočísla (například Carmichaelovo číslo), která jsou vygenerovaná někým jiným.\n\nPionýry kryptografie s veřejným klíčem, která uvedla tyto funkce do širšího povědomí byli v polovině sedmdesátých let Diffie, Hellman a Merkle. Posléze se ukázalo, že najít vhodné kandidáty je poměrně složité. Těmi nejnadějnějšími jsou RSA a Rabinovy soubory funkcí. Oba jsou založeny na počítání mocnin modulo složené číslo a souvisí s jeho faktorizací.\n\nO funkcích založených na předpokladu nemožnosti efektivní inverze diskrétního logaritmu (modulo prvočíslo, nebo v grupě definované nad eliptickou křivkou) není dosud známo, zdali jsou zadní vrátka. Tyto funkce se na stavbu kryptosystémů rovněž používají (ElGamal, DSA).\n\n"}
{"id": "66488", "url": "https://cs.wikipedia.org/wiki?curid=66488", "title": "Bethesda (stanice metra ve Washingtonu)", "text": "Bethesda (stanice metra ve Washingtonu)\n\nBethesda je stanice washingtonského metra.\n\nStanice se nachází na červené lince, je první stanicí hranicí vlastního Distriktu Columbia, která byla v síti metra postavena. Stanice je sedmá od severovýchodního konce trasy a slouží stejnojmennému předměstí ve státu Maryland pro jeho spojení s metropolí. Stanice je jednolodní s ostrovními nástupišti a velmi hluboko pod povrchem (má jedny z nejdelších eskalátorů v celé síti). Otevřena byla 25. srpna roku 1984.\n\n"}
{"id": "66503", "url": "https://cs.wikipedia.org/wiki?curid=66503", "title": "Christmas in Love", "text": "Christmas in Love\n\nChristmas in Love je italský film z roku 2004 natočený režisérem Nerim Parentim. Film představuje zajímavou vánoční komedii a vypráví o veselých stránkách lásky. Film se skládá ze tří vzájemně propojených epizod a je plný zábavných i romantických situací ve vánoční atmosféře švýcarského města Gstaad. V prostřední epizodě hraje italský herec Massimo Boldi postavu automobilového závodníka (Guida Baldi), který se seznámí s krásnou českou modelkou Alenou Šeredovou (Sofia).\n\nTony Renis získal za nejlepší původní píseň v Itálii cenu \"David di Donatello\", ve Spojených státech pak byl nominován na Zlatý glóbus.\n\nVe filmu hrají: Christian De Sica, Massimo Boldi, Alena Šeredová, Danny DeVito, Cristiana Capotondi, Sabrina Ferilli, Anna Maria Barbera, Ronn Moss, Tosca D'Aquino, Cesare Bocci.\n\n"}
{"id": "66515", "url": "https://cs.wikipedia.org/wiki?curid=66515", "title": "Játrovky", "text": "Játrovky\n\nJátrovky (\"Marchantiophyta\") jsou stélkaté zelené rostliny, které se tradičně řadí spolu s mechy a hlevíky mezi mechorosty. Latinský název je odvozen podle zástupců rodu \"Marchantia\" (česky porostnice, např. porostnice mnohotvárná), patrně nejhojnějších játrovek na Zemi. Z řady dnes již zastaralých názvů, které se v minulosti pro tuto skupinu užívaly, je možno zmínit např. \"Hepaticae\" nebo \"Hepaticophyta\". Oba se odvozují od latinského \"hepar\", tj. játra, a poukazují tak na typický vzhled mnoha zástupců.\n\nJátrovky tvoří tři základní typy stélek. Vývojově nejpůvodnější je stélka lupenitá (frondosní), která není rozlišená na stonek a listy a tvoří pouze ploše listovité útvary (např. \"Marchantia\"), přichycené k substrátu jednobuněčnými příchytnými vlákny (rhizoidy). Stélku vývojově nejpokročilejších játrovek pak nazýváme stélka listnatá (foliosní) a zde se již setkáváme s diferencovaným stonkem (kauloid), lístky (fyloidy) a samozřejmě též s rhizoidy (např. \"Chiloscyphus\"). Třetím typem jsou pak přechodné formy mezi oběma předchozími (např. \"Fossombronia\").\n\nVětšina druhů játrovek je vázána na stinná či polostinná stanoviště s vyšší a vysokou vzdušnou vlhkostí, nejvyššího druhového bohatství dosahují v tropickém pásmu. V naší přírodě se s nimi setkáváme nejčastěji v lesích na tlejícím dřevě (\"Chiloscyphus\", \"Lepidozia\"), na tzv. mokvajících skalách různého geologického složení, dále na kůře listnatých stromů (\"Radula complanata\"), nebo na čerstvě rozrušené půdě a kamenech koryt potoků (\"Conocephalum conicum\", \"Pellia epiphylla\"). Několik druhů vyhledává i suché xerofytní trávníky (\"Mannia fragrans\"). V tropických deštných lesích patří játrovky mezi nejvýznamnější stromové epifyty.\n\nJátrovky jsou jednou z nejstarších skupin suchozemských rostlin. Fosilní nálezy datují jejich vznik již v období svrchního karbonu.\n\nJátrovky mají na svrchní straně stélky pohárky (thalidia) s rozmnožovacími tělísky (gemy), které jim slouží k nepohlavnímu rozmnožování. Rovněž se rozmnožují pohlavně, pomocí spor produkovaných samičími pohlavními orgány po jejich oplození bičíkatými samčími gametami.\n"}
{"id": "66522", "url": "https://cs.wikipedia.org/wiki?curid=66522", "title": "Local Area Network", "text": "Local Area Network\n\nLocal Area Network (též LAN, lokální síť, místní síť) označuje počítačovou síť, která pokrývá malé geografické území (např. domácnosti, malé firmy). Přenosové rychlosti jsou vysoké, řádově Gb/s. Nejrozšířenějšími technologiemi v dnešních LAN sítích jsou Ethernet a Wi-Fi (nebo také WLAN), v minulosti byly používány např. ARCNET a Token Ring.\n\nSítě LAN označují všechny malé sítě, které si mnohdy vytváří sami uživatelé na své vlastní náklady. Jedná se o sítě uvnitř místností, budov nebo malých areálů; ve firmách i v domácnostech. Dále je charakterizuje levná vysoká přenosová rychlost (až desítky Gbit/s) a skutečnost, že si je na vlastní náklady pořizují sami majitelé propojených počítačů.\n\nSlouží ke snadnému sdílení prostředků, které jsou v LAN dostupné. Nejvyšší podíl při komunikaci v LAN má obvykle sdílení diskového prostoru. Dále LAN umožňuje využívat tiskáren, které jsou připojeny k jiným počítačům nebo vystupují v síti samostatně, sdílet připojení k Internetu a dalších k němu návazných služeb (WWW, E-mail, Peer-to-peer sítě a podobně).\n\nSíť se skládá z aktivních a pasivních prvků. Aktivní prvky se aktivně podílejí na komunikaci. Patří mezi ně například switch, router, síťová karta apod. Pasivní prvky jsou součásti, které se na komunikaci podílejí pouze pasivně (tj. nevyžadují napájení) – propojovací kabel (strukturovaná kabeláž, optické vlákno, koaxiální kabel), konektory, u sítí Token Ring i pasivní hub.\n\nOpačným protipólem k sítím LAN jsou sítě WAN, jejichž přenosovou kapacitu si uživatelé pronajímají od specializovaných firem a jejichž přenosová kapacita je v poměru k LAN drahá. Uprostřed mezi sítěmi LAN a WAN najdeme sítě MAN.\n\nPrvní sítě LAN vznikly na konci 70. let 20. století. Sloužily k vysokorychlostnímu propojení sálových počítačů.\n\nNa začátku existovalo mnoho technologií, které navzájem nebyly kompatibilní (ARCNET, DECnet, Token ring a podobně). V současné době jsou nejpopulárnější LAN sítě vystavěné s pomocí technologie Ethernet.\n\nU osobních počítačů (PC) došlo k rozmachu budování LAN sítí po roce 1983, kdy firma Novell uvedla svůj produkt NetWare. Firma Novell byla v polovině 90. let odsunuta na okraj trhu nástupem firmy Microsoft s produkty Windows for Workgroups a Windows NT.\n\nNa počátku sítě LAN s osobními počítači používaly pro svoji jednoduchost rodinu protokolů IPX/SPX (případně NETBEUI, AppleTalk a další specializované proprietární protokoly), avšak s nástupem WWW byly na konci 90. let minulého století nahrazeny rodinou protokolů TCP/IP.\n\nV moderních sítích dnes nalézáme pokročilé technologie, které zvyšují jejich propustnost a variabilitu.\n\nJednoduché propojovací prvky (opakovač, resp. HUB) jsou nahrazovány inteligentními zařízeními (bridge, resp. switch, router), které odstraňují kolize, omezují nežádoucí provoz v síti (broadcasty), umožňují monitorování, zabezpečení a další pokročilé zásahy do provozu sítě (např. detekce DoS, filtrování provozu a podobně).\n\nVLAN umožňuje na logické úrovni síť rozdělit na nezávislé (virtuální) podsítě a oddělit tak jejich provoz.\n\nWLAN (Pozor, neplést s VLAN)/Wi-Fi je typ LAN který se šíří vzduchem (ne po drátech), na rozdíl od Ethernetu.\n\nVPN (virtuální privátní síť) umožňuje bezpečné propojení počítačů nebo celých sítí zpravidla prostřednictvím větší obecně nedůvěryhodné sítě (Internetu). Takovéto propojení je vůči jednotlivým počítačům transparentní a umožňuje i v geograficky vzdálených lokalitách komunikovat jako by byly součástí jedné sítě.\n\nIEEE 802.1X umožňuje autorizovat prvek, který se k síti připojuje a umožnit nebo odepřít mu k LAN přístup.\n\n\n"}
{"id": "66535", "url": "https://cs.wikipedia.org/wiki?curid=66535", "title": "Syntezátor", "text": "Syntezátor\n\nSyntezátor nebo syntetizér, slangově synťák, je elektronický hudební nástroj, který tvoří výsledný zvuk syntézou.\n\nOznačení „syntéza“ použil poprvé Thaddeus Cahill při popisu přístroje pro vytváření zvuků kombinací harmonických složek ve svém patentu na „Zařízení pro elektrické generování hudby“, který podal v roce 1895.\n\nSyntezátory mohou být analogové nebo digitální, podle formy zpracovávaných signálů nebo dat, hardwarové nebo softwarové, podle toho, je-li vlna tvořena přímo specializovaným přístrojem nebo vypočítána univerzálním počítačem.\n\nSyntezátor jako samostatné zařízení je obvykle vybaven klaviaturou, nemusí tomu ale tak být vždy. Může být vybaven i jiným ovladačem nebo může mít i podobu zvukového modulu.\n\nPokud neuvažujeme výšku tónu, jsou u zvukové vlny z hudebního hlediska důležité dvě charakteristiky: průběh hlasitosti v čase (obálka), a tvar vlny neboli barva zvuku. Obecným principem práce syntezátoru je generování jednotlivých složek zvuku a jejich skládání, přičemž každá složka může mít různou obálku (různým poměrem složek se změní charakter zvuku). Ve složitějších syntezátorech se pak jednotlivé složky mohou ovlivňovat, průběh jedné může být vstupními parametry jiné. Matematicky lze každý zvuk rozložit na sinusoidy, zde se však \"jednotlivou složkou\" míní jakákoliv vlna, která je utvářena samostatným prvkem syntezátoru.\n\n\nPrvní elektromechanický hudební nástroj, který používá aditivní syntézu, vytvořil v roce 1900 Thaddeus Cahill. Jeho Dynamophone či Telharmonium bychom dnes označili jako elektrofonické varhany. Podobný způsob generování zvuku používají také Hammondovy varhany, jejichž první prototyp vyrobil v dubnu 1935 Laurens Hammond.\n\nMezi první elektronické hudební nástroje, které mají některé prvky syntezátoru, patří Theremin z roku 1920, Elektrophon z roku 1921 nebo Staccatone z roku 1923.\n\nOd roku 1937 pracoval Jevgenij Murzin na návrhu ANS, ale teprve v roce 1958 došlo na realizaci. Tento syntezátor pracuje s optickým vstupem. Pokrývá rozsah 10 oktáv rozdělený až do 720 tónů. Lze jej nalézt na Lomonosově universitě v Moskvě.\n\nV roce 1957 byl na Kolumbijské universitě v New Yorku instalován \"RCA Mark II Sound Synthesizer\", první programovatelný syntezátor. Byl řízen děrnou páskou, podobně jako dříve automatická pianina, ale nastavení jeho zvuku muselo být před každou skladbou provedeno ručně.\n\nRoku 1964 představil Robert Moog svůj vlastní syntezátor vycházející ze (zprostředkovaných) zkušeností se stavbou RCA Mark II. Jeho zvuk se poprvé komerčně objevil v roce 1967 na albu skupiny Monkees a později se mu dostalo značné popularity; lze jej označit za základ syntezátorového hudebního žánru.\n\nPrvním syntezátorem řízeným mikroprocesorem byl Prophet-5 firmy Sequential Circuits, představený v roce 1978. Zásadní novinkou byla možnost uložit a jednoduše vyvolat veškeré parametry, a tedy dosáhnout stejného zvuku bez zdlouhavého nastavování.\n\nV roce 1981 uvedla na trh společnost Yamaha model GS-1, první syntezátor využívající FM syntézu. Licenci na tuto technologii získala od Stanfordovy univerzity, kde se jejím výzkumem zabýval John Chowning.\n\nVýznamným mezníkem ve vývoji syntezátorů i ostatních elektronických hudebních zařízení byla norma MIDI, vytvořená v roce 1983 společnou pracovní skupinou předních světových výrobců. Tím se ujednotil komunikační standard, nástroje různých výrobců vybavené MIDI mohly být spolu propojeny, což vedlo k dalšímu rozvoji studiové i jevištní techniky. Dalším stupněm byl v roce 1991 standard General MIDI (GM), který ujednotil mapování jednotlivých zvuků – napodobenin skutečných nástrojů, tj. na GM-kompatibilním zařízení musí například nástroj číslo 1 znít jako klavír (v rámci možností daného způsobu syntézy); zahrnuta je i bicí sada. GM definuje i souborový formát Standard MIDI File (SMF, obvykle s příponou .mid), což společně s jednotným mapováním umožnilo jednoduchou výměnu naprogramovaných skladeb a výrazně napomohlo zpracování hudby na počítačích. Na GM pak navázaly rozšiřující standardy GS (Roland) a později XG (Yamaha), avšak žádný se nepovedlo prosadit u všech výrobců.\n\nPrvní komerční syntezátor založený na fyzikálním modelování vyvinula firma Yamaha opět po spolupráci se Stanfordovou univerzitou a uvedla jej do prodeje v roce 1994 pod názvem Yamaha VL-1.\n\nV současné době jsou analogové syntezátory vytlačovány digitálními, a to i takovým způsobem, že procesor digitálního syntezátoru neprovádí samotnou softwarovou syntézu nýbrž simuluje činnost analogového syntezátoru.\n\nV závorce je uveden interpret nebo hudební styl, pro nějž je daný nástroj charakteristický:\n\n\n"}
{"id": "66539", "url": "https://cs.wikipedia.org/wiki?curid=66539", "title": "Montelupone", "text": "Montelupone\n\nMontelupone je italská obec ležící 12 km od pobřeží Jaderského moře v oblasti Marche, provincii Macerata.\n\n\"Počet obyvatel\"\nOficiální stránky\n"}
{"id": "66550", "url": "https://cs.wikipedia.org/wiki?curid=66550", "title": "Recanati", "text": "Recanati\n\nRecanati je italské město. Leží 8 km od pobřeží Jaderského moře v oblasti Marche, provincii Macerata. V roce 2009 mělo 21 699 obyvatel.\n\n\"Počet obyvatel\"\n\n"}
{"id": "66557", "url": "https://cs.wikipedia.org/wiki?curid=66557", "title": "Kozolupy (Vysoký Újezd)", "text": "Kozolupy (Vysoký Újezd)\n\nKozolupy jsou velká vesnice patřící k obci Vysoký Újezd. Leží jihovýchodně od Berouna.\nKatastr obce má 481 ha. Na východě obce teče Karlický potok. V obci teče potok zvaný Stříbrný a na severu potok Patriánek, oba se vlévají do Karlického. Na jihu obce je kopec Kamenný vrch.\n\nPrvní písemná zmínka o vesnici pochází z roku 1381.\n\nPůvodně bývaly Kozolupy rozděleny na čtyři části. První část patřila klášteru svatého Tomáše v Praze, druhá část patřila ke hradu Karlštejnu, třetí část patřila k Tachlovicům a čtvrtá část patřila klášteru svatého Jana pod Skalou. Za císaře Zikmunda byly Kozolupy a sousední ves Lužce zapsány Vaňkovi Zelenému z Rakových ve 300 kopách. Po čase však byly ony vsi vráceny v držbu církevní. A když Zikmund byl uznán za českého krále a hrdinní bojovníci na Karlštejně byli odměňováni, byly Kozolupy dne 17. října 1436 zapsány purkrabímu Mikšovi z Lidic. Roku 1581 postoupeny od kláštera ostrovského dva kmetcí grunty v Kozolupech kapitule na hradě pražském za pozemky pod Petřínem. Když správcové zemští před bělohorskou bitvou zabavovali statky všech těch, kteří zůstali věrni císaři, prodali také díl Kozolup, majetek kláštera svatojánského, panu Václavu Homutovi z Harasova, aby tak nabyli peněz na placení vojska proti císaři. V roce 1622 patřily Kozolupy k panství karlštejnskému a toto celé odevzdáno Ferdinandem II. královnám českým. Po zrušení kláštera sv. Jana statky k němu patřící byly v dražbě rozprodány a tak díl Kozolup ke klášteru patřící koupil v roce 1791 hrabě Filip Sweerts-Spork, bývalý majitel svatojanské papírny.\n\n\nKozolupy sousedí se vsí Lužce na severu, s Trněným Újezdem na východě, s Bubovicemi na západě a Mořinou na jihu.\n"}
{"id": "66559", "url": "https://cs.wikipedia.org/wiki?curid=66559", "title": "Chýnovská jeskyně", "text": "Chýnovská jeskyně\n\nChýnovská jeskyně je národní přírodní památka ležící v katastrálním území obce Dolní Hořice východně od Tábora, která představuje nejvýznamnější a nejrozsáhlejší krasový útvar jižních Čech. Nachází se zde pestré střídání barevných amfibolitů a vápenců, nicméně oproti jiným krasovým jeskyním je bez výraznější krápníkové výzdoby. Na území dnešního Česka se jednalo o první zpřístupněnou jeskyni. Objevena byla v roce 1863 při práci v selském kamenolomu, k jejímu zpřístupnění došlo v roce 1868, tedy již 5 let po objevení.\n\nCelková délka jeskynního systému je více než 1200 metrů (jiný zdroj uvádí k roku 2007 délku 1400 m), ale celkový rozsah nebyl ještě přesně určen. Na lokalitě stále probíhá speleologický výzkum, který téměř každoročně přináší nové poznatky. Výzkum probíhající v nepřístupných částech během 80. a 90. let 20. století odhalil trvale zatopené rozsáhlé prostory s drúzami křemene. Oblast jeskyně je taktéž významnou mineralogickou lokalitou společně s blízkou přírodní rezervací Pacova hora, kde bylo objeveno a popsáno více než 60 druhů minerálů.\n\nJeskyně je vyjma zimních měsíců přístupná pro veřejnost. Okruh pro návštěvníky je dlouhý 220 m s nejnižším bodem trasy v hloubce 42 m pod povrchem země. Prohlídka zabere přibližně 40 minut a je zpoplatněna. V zimních měsících je jeskynní komplex významným zimovištěm zástupců letounů, a to především netopýra řasnatého (\"Myotis nattereri\"), který zde má největší přirozené zimoviště v Čechách a i v Evropě.\n\nChýnovská jeskyně, respektive jeskynní systém, dostala své pojmenování po městu Chýnov, které leží přibližně 3 kilometry jihozápadně od lokality. Nicméně jeskyně se taktéž nazývá Malovaná jeskyně.\n\nPřírodní rezervace Chýnovská jeskyně leží přibližně 3 kilometry severovýchodním směrem od města Chýnov v okrese Tábor. A to na jižním úpatí Pacovy hory vysoké 590 metrů, spadající do západní části Pacovské pahorkatiny, podčásti Českomoravské vrchoviny. Celá oblast vrchu Pacovské hory je součástí 17 kilometrů dlouhé a 3 až 4 kilometry široké krasové zóny, která se nachází mezi obcemi Velmovice a Vysoká Lhota. Tato zóna je tvořena krystalickými vápenci chýnovsko-ledečského pruhu spadající do moldanubika a je rozdělena na několik menších podcelků. Z toho důvodu je možné podobné krasové útvary jako v okolí Chýnova pozorovat v okolí obce Věžná, v údolí Josafat a u obce Velmovice.\n\nZápadně se nachází přírodní rezervace Pacova hora představující opuštěný, zarostlý a částečně zatopený lom, se kterým tvoří významnou mineralogickou lokalitu. Na východ od jeskyně se nachází přírodní rezervace Kladrubská hora, taktéž opuštěný zarostlý lom.\n\nTuristický areál pro přístup do jeskyně se nachází poblíž sedla mezi Pacovou horou a kopcem Hůrky vysokým 527 metrů a je dostupný autem po silnici mezi obcemi Kladruby a Dolní Hořice. Vchod do jeskyně leží v nadmořské výšce 540 m n. m., i když nadmořská výška chráněného území se udává 550 až 554 m n. m. Chráněné území má rozlohu 0,09 ha a odpovídá pozemku vchodu do jeskyně.\n\nK objevení Chýnovské jeskyně došlo náhodou při těžbě kamene v jednom z četných selských lomů v oblasti, konkrétně v blízkém selském Jůzově lomu 14. července v roce 1863. Dle pověsti jeskyni objevil skalník \"Vojtěch Rytíř\", který při práci ztratil kladivo v jedné z puklin. Při snaze získat své kladivo zpět byl nucen se protáhnout do úzkého prostoru, který se postupně rozšiřoval, nicméně do kterého se skalník sám dále neodvážil. Následně se do jeskyně vydala trojice mužů z blízkého Schwarzenberského kamenolomu, ke kterým se zpráva donesla. Byli to dozorce nad vápnem \"Jan Strnad\" a dvojice skalníků \"Josef Janů\" a \"Jan Švehla\". Během návštěvy prozkoumali letmo několik bočních chodeb a sestoupili až k jezírku, kde zanechal Jan Strnad svůj podpis s datem návštěvy. Zpráva o objevení jeskyně se následně začala šířit a to až do Zemského muzea Království českého v Praze, ze kterého byla pod záštitou profesora Jana Krejčího a doktora Antonína Friče 2. srpna 1863 vypravena výzkumná výprava. O této výpravě vyšla v září 1863 zpráva v časopise Živa a taktéž vznikla první mapa jeskynního komplexu díky práci inženýra Wetta.\n\nOd roku 1865 započal rolník z Dolních Hořic \"Josef Rothbauer\" pracovat na úpravách jeskyně (například výstavba schodiště, které se zachovalo do dneška, odstranění usazenin, osázení žebříky atd.). Zásluhou jeho práce byla jeskyně o pět let později v roce 1868 zpřístupněna pro veřejnost. Chýnovská jeskyně se tak stala první jeskyní na území Česka, která byla zpřístupněna. Ve 40. letech 20. století bylo v kamenolomu vyhlášeno úředně ochranné pásmo jeskyně. V tomto prostoru byla veškerá těžba zakázána. Dne 25. dubna 1949 došlo k vyhlášení přírodní rezervace výnosem Ministerstva školství, věd a umění č. 42 760-IV, později vyhláškou Ministerstva životního prostředí České republiky č. 395/1992 Sb. byla převedena do skupiny národních přírodních památek. V roce 1952 byly prostory jeskynního komplexu elektrifikovány.\n\nV roce 1962 došlo na lokalitě k objevení další jeskyně, tzv. \"Nové chýnovské jeskyně\", která byla vzápětí zničena těžbou v lomu. V témže roce objevil František Skřivánek pomocí fluoresceinové zkoušky, kdy se obarví voda a sleduje se její výstup, tzv. Rutickou vyvěračku podzemního toku procházejícího jeskynním komplexem. V 80. a 90. letech 20. století byly během speleologického výzkumu jeskyně objeveny rozsáhlé, zatopené jeskynní prostory. Jednalo se o dóm dlouhý okolo 140 metrů a hluboký 45 metrů. V těchto rozsáhlých prostorách se nachází drúzy křemene. Celková hloubka známých podzemních prostor se tak zvětšila na 81 metrů.\n\nSpolečně s blízkým lomem, dnes přírodní rezervací Pacovskou horou, je Chýnovská jeskyně významnou mineralogickou lokalitou. Na těchto dvou místech bylo objeveno 63 minerálů, na území jeskyně více než třetina z tohoto počtu. Bohatost minerálů v lokalitě způsobuje i různé barevné provedení stěn jeskyní a taktéž se podílí na výplni puklin v horninách.\n\nVícepatrové prostory Chýnovské jeskyně vznikly postupnou erozivní silou tekoucí vodou a korozí v čočce metamorfovaných hrubozrnných vápenců, tedy v mramorech o mocnosti 10 metrů, se střídajícími se polohami amfibolitů proterozoického stáří. V okolí jeskyně se nachází dvojslídné (muskoviticko-biotitické) pararuly a svory. Horniny tvořící kras spadají do pestré série moldanubika. K jejich vzniku došlo před 650 až 750 milióny let, kdy došlo k jejich usazení v mořském prostředí. Následné pohyby litosférických desek a vznik pohoří vedly k metamorfním přeměnám za vysokých teplot a tlaků, kdy z organodetritického vápence vznikl mramor, neboli krystalický vápenec.\n\nKoroze vedla k rozšiřování puklin, zlomů či mezer na kontaktu mezi mramorem a nekrasovými horninami. Následně se do modelace zapojila tekoucí voda vymílající horninu. Z důvodu rozdílných barev mezi tmavým amfibolitem a světlým mramorem bílé, žluté až hnědé barvy vzniklo viditelné páskování. Voda vytvořila vícepatrový jeskynní systém o délce okolo 1200 metrů a hloubce přes 80 metrů. Jeskynní systém je tvořen sérií síní a chodeb, které jsou vzájemně propojené strmými chodbami a komíny. Při vzniku jeskyně sehrála roli tektonická stavba masivu, jelikož některé chodby sledují vzniklé pukliny. Severojižní chodby mají totožný sklon s vápencovými vrstvami a odpovídají tedy směru foliace. Horizontální prostory a patra jsou kříženy příčnými poruchami vedoucími od západu k východu.\n\nHloubka jeskyně dosahuje 41 metrů, kde se nachází hladina podzemní vody. Konkrétně zde na vzdálenost 100 metrů protéká podzemní potok. Teplota vzduchu je v jeskynním komplexu stálá a dosahuje rozmezí 5 až 9 °C, a to i v letních měsících. Vlhkost vzduchu se pohybuje mezi 96 až 100 %. V některých částech podzemního komplexu dochází k ukládání sedimentů a to konkrétně štěrků, písků a jílů. Na druhou stranu zde nebyl objeven žádný paleontologický či archeologický nález z minulosti, což nasvědčuje tomu, že jeskyně nebyla v minulosti propojena s povrchem žádným vchodem.\n\nChýnovská jeskyně je řazena mezi krasové jeskyně. Oproti krasovým jeskyním je Chýnovská jeskyně tvořena směsicí krasových a nekrasových hornin, dále se v Chýnovské jeskyni nenachází žádná výraznější krápníková výzdoba. Několik menších stalaktitů a stalagmitů, které se zde nachází v \"Souběžné\" a \"Malovecké\" chodbě, nepřesahují délku 10 cm. Na horninách se místy nachází pouze sintrové a nickamínkové povlaky. Nicméně se v blízkém chýnovském kamenolomu podařilo najít dochovaný stalagmit o délce 157 cm, který je součástí sbírek Blatského muzea v Soběslavi.\n\nDo jeskynního systému vedou dva hlavní vchody. Jeskyně se dělí na tři přístupná patra, kdy horní patro je tvořeno \"Vstupní chodbou\", \"Nepravým vchodem\" a \"Příkrou chodbou\" a zavaleným komínem \"Blátivé chodby\". Druhé patro tvoří \"Lepivá chodba\", \"Spojovací chodba\" a části \"Souběžné chodby\" a \"Blátivé chodby\". Ve třetím, nejspodnějším patře se nachází \"Chodba Slavníkovců\" a \"Malovecká chodba\" a spodní část \"Blátivé chodby\". Pod touto trojicí pater se nachází trvale zatopené a nejrozsáhlejší patro tvořené chodbou \"Twistu\", \"Kaskádou\" a \"Homolovo jezírkem\". Tato nejnižší část jeskyně je současně i nejrozsáhlejší částí. V této části taktéž protéká dříve zmiňovaný podzemní tok o průtoku v rozmezí 6 až 13 l/s, který se ztrácí na západním konci odtokového sifonu.\n\nNa lokalitě i nadále pokračují speleologické výzkumy, a proto je téměř každým rokem jeskynní komplex rozsáhlejší. Během průzkumu se nepoužívá trhání skal, aby se speleologové dostali do dalších místností jako na jiných lokalitách, ale jsou využívány výhradně cesty vzniklé přírodou. V rámci výzkumu došlo v 90. letech 20. století k odčerpání podzemní vody ze zatopených prostor a jejich průzkum.\n\nV nejnižším patře jeskyně se nachází tok o teplotě 8,7 °C a průtoku v rozmezí 6 až 13 l/s, který občas zcela vyplní nejnižší prostory jeskyně vodou. Vzhledem k tomu, že se na povrchu nenachází místa, kde se povrchové toky ztrácejí do podzemí, tzv. ponory, je tento tok pravděpodobně napájen sbíháním pramenů ústících v podzemních prostorách z okolních nekrasových hornin. V oblasti Twistu tok následně vniká do neprozkoumaných částí jeskyně, která se nachází pod chýnovským kamenolomem. Podzemní tok vyvěrá přibližně 1,5 kilometru v oblasti tzv. \"Rutické vyvěračky\". Tato voda je využívána pro vodovodní síť a v jejím okolí se od roku 1992 nachází ochranné hygienické pásmo.\n\nNicméně vodní poměry na lokalitě zůstávají i do dnešních dnů zcela nevyřešeny. Východně od jeskyně se nachází přítoková oblast a prameniště která není detailně prozkoumána. Západní odtokový systém je prozkoumán více. Ve 40. letech 20. století prokázali V. Homola a C. M. Schüller, že tok v Chýnovské jeskyni je součástí mnohem většího podzemního toku, který vedl ke vzniku této prostory. Až v roce 1962 se podařilo určit místo vývěru toku.\nV jeskyni přezimovává řada živočichů, hlavně z řad letounů, konkrétně zde bylo pozorováno 9 druhů. Jedná se například o netopýra řasnatého (\"Myotis nattereri\"), který zde má největší přirozené zimoviště na území Česka a dokonce i v Evropě. Dále netopýr velký (\"Myotis myotis\"), netopýr vodní (\"Myotis daubentonii\") a netopýr ušatý (\"Plecotus auritus\"). Ojediněle jeskyni využívá netopýr černý (\"Barbastella barbastellus\"), netopýr vousatý (\"Myotis mystacinus\"), netopýr velkouchý (\"Myotis bechsteini\"), netopýr Brandtův (\"Myotis brandti\") a netopýr brvitý (\"Myotis emarginatus\"). Jejich zimoviště jsou kontrolovány a jednotliví netopýři sčítáni od roku 1981 pravidelně, nicméně první údaje pocházejí z první poloviny 50. let 20. století. Sčítání probíhá přibližně na 400 metrech chodeb, z části na prohlídkové trase a z části ve snadněji přístupných částech jeskyně. Pro výzkum se používá odchyt netopýrů do sítí v průběhu léta, v zimním období jsou netopýři sčítání pouze vizuálně.\n\nVyjma letců se zde nachází někteří zástupci bezobratlých, kteří obývají převážně blízkost vchodů do jeskynního komplexu. Jsou to některé druhy plžů jako např. slimák popelavý (\"Limax cinereoniger\"), skelnatka drnová (\"Oxychilus cellarius\") a vrásenka okrouhlá (\"Discus rotundatus\"), dále jsou to korýši jako stínka zední (\"Oniscus asellus\"), závěrem pak zástupci hmyzu. Ze zástupců hmyzu zde úspěšně vznikla kolonie pavouka křižáka temnostního (\"Meta medardi\"), který byl na lokalitu uměle vysazen. Dále zde žije můra sklepní (\"Scoliopteryx libatrix\"), čtyři druhy chrostíků, příležitostně střevlíci. Nicméně detailní výzkum nebyl proveden.\n\nOchrana jeskyně začala probíhat od 40. let 20. století, kdy bylo kvůli rozšiřujícímu se lomu vyhlášeno ochranné pásmo, za které nesměla těžba postoupit. Jak docházelo k objevování nových podzemních prostor, bylo ochranné pásmo několikrát rozšířeno. V současnosti jsou všechny pozemky nad krasem vyhlášeny pásmem hygienické ochrany kvůli využívání oblasti pro sběr pitné vody města Chýnov. Jeskynní systém je v rámci ochrany volně nepřístupný a vstup je možný pouze s průvodcem v početně omezené skupině. Během návštěvy je zakázáno poškozovat či znečišťovat podzemní prostory. Od 90. let 20. století probíhá na lokalitě snaha odstranit či minimalizovat dopady dlouhodobého zpřístupnění komplexu návštěvníkům v rámci tzv. „ochranářského managementu“. Jedná se například o odstranění desítek tun sedimentů, které byly během zpřístupňování jeskyně přeneseny do bočních chodeb. Tím došlo k jejich zanesení. Tento přenesený materiál byl mezi lety 1994 až 2001 z komplexu jeskyň zcela odnesen na povrch, čímž došlo k obnovení přirozeného vzhledu jeskyně. V rámci této akce byly odstraněny ze stěn i saze, plísně, vosk a další, které zde zůstaly z dob před elektrifikací. Správu jeskyně zajišťuje Správa jeskyní České republiky ve spolupráci s Českou speleologickou společností.\n\nBěhem zimy je jeskyně uzavřena z důvodu umožnění nerušeného zimování netopýrů.\n\nK jeskyni vede značená modrá turistická trasa z města Planá nad Lužnicí přes Chýnov, která pokračuje taktéž přes území přírodního parku Turovecký les. Ročně navštíví jeskynní komplex přibližně 40 000 návštěvníků.\nVeřejnost má možnost navštívit okruh dlouhý 220 m (jiný zdroj uvádí 260 m) s nejnižším bodem trasy v hloubce 42 m. Prohlídka zabere 40 minut. Na jaře roku 2007 se jeskyně po rekonstrukci znovu otevřela. Má o 80 m delší prohlídkovou trasu s kvalitnějším ozvučením a novým osvětlením. Při rekonstrukci byl vyhlouben nový padesátimetrový výstupní tunel. Zlepšil se také vzhled okolí jeskyně.\n\nJeskyně je pro veřejnost otevřena od dubna po říjen, mezi listopadem až březnem je zavřená. Mimo červenec a srpen, kdy je jeskyně otevřena od 09:00 do 16:30, je v ostatních měsících otevřena od 9:00 do 15:30. V tuto dobu je jeskyně vždy uzavřena každé pondělí.\n\n"}
{"id": "66577", "url": "https://cs.wikipedia.org/wiki?curid=66577", "title": "Hrazany", "text": "Hrazany\n\nHrazany je obec v jižních Čechách ležící v okrese Písek 9 km severně od města Milevska. Skládá ze se čtyř částí Dobrošov, Hrazany, Hrazánky a Klisinec. Počet žijících obyvatel ve vesnici je .\n\nVesnice se rozkládá v mírně zvlněné Votické vrchovině, která je situována 8 km severozápadním směrem od Milevska. Část obce leží na východním svahu a druhá část je situovaná v úpatí okolního kopce. Klima v obci je popisováno jako teplé a mírně vlhké. Průměrné roční teploty se pohybují okolo 7 °C (udáván je počet letních dnů na 30, ledových 40, mrazových 120, jasných 60 a zamračených 120). Průměrný roční souhrn srážek v okolí je udáván na 595 mm. Se sněhem se zde můžeme setkat od konce listopadu do začátku dubna.\n\nNázev \"Hrazany\" má do dnešního dne nejasný původ a je vykládán několika způsoby. Nejstarší výklad pocházející z hrazanské kroniky předpokládá původ jména od slova \"hráz\" a nebo \"hrazení\", ale proti se staví, že v okolí není žádný potok a ani rybník, který by byl uměle přehrazen. Pravděpodobnější se proto jeví vysvětlení prvního obecního kronikáře \"Jana Jiřího Krejčího\", který předpokládá, že název pochází od přírodní polohy vesnice, která je semknuta mezi kopce, zalesněnou část a bažinatou oblast, která se rozkládala na východě (melorizace z ní později tvořila zemědělské louky). Další verze původu tohoto jména je starobylá. Je odvozeno od jména Hrzan. V kostele sv. Jiljí v Milevsku je uvedena Dorota Hrzanka z Harasova.\n\nVesnice nemá typickou náves, což dokládá její starodávný původ, který sahá do 13. až 14. století.\nV obci není možné spatřit jednotící páteř, ale její stavení jsou nepravidelného charakteru. Vesnice byla ve středověku dřevěná s několika roubenými stavbami, které se dochovaly do dnešních dnů. V dolní části se nachází umělá vodní nádrž, která dříve sloužila jako hasičský rezervoár, ale nyní je z části zarostlá rákosím a využívána pro chov ryb a příležitostnému rybaření.\n\nObec Hrazany se skládá ze čtyř částí na čtyřech katastrálních územích.\n\nPrvní písemná zmínka o obci Hrazany pochází 6. června z roku 1373, kdy se o něm zmiňuje příslušník rytířského rodu Vepických Jaroslav, kterému patřili vesnice Vepice s tvrzí. Jeho pozemky sousedily s pozemky milevského kláštera, sporná hranice se táhla poblíž Hrazan, které spadaly do sféry vlivu kláštera. Hranice byla později pevně stanovena pomocí hromad kamení a probíhala poblíž Nynkova a Vysoké hory.\n\nPo vyplenění milevského kláštera husity roku 1429 začal majetek kláštera postupně zabavovat císař Zikmund, od kterého získali Zvíkov a přilehlé obce Rožmberkové, kteří využívali své poddané na opravy a tak se na opravě podílel i tesaři Jan Hrazanský a jeho syn Mikeš. Po nich připadly Hrazany a Hrazánky do majetku Švamberků. Hrazany od roku 1488 spadly pod Níkovickou rychtu. Roku 1562 se objevují první zmínky o rychtě, která se nacházela přímo v Hrazanech. Roku 1575 prodal císař Maxmilián II. zvíkovské a milevské panství Kryštofovi ze Švamberka. Mezi prodanými vesnicemi jsou uvedeny kromě okolních vesnic i Hrazany a Hrazánky. Roku 1584 dostal Jiří ze Švamberka podílem zámek Orlík s okolními vesnicemi Hrazany, Pechova Lhota, Klisín, Dobrošov, Hrazánky, Mašov, Kovářov. Berní rula z roku 1653 popisuje zemědělskou půdu v okolí vesnice jako chudou a hubenou. Po událostech na Bílé hoře byl majetek opět zkonfiskován a roku 1623 se stal majetkem rodu Eggenbergů. Od roku 1719 se majiteli panství stal rod Schwarzenbergů.\n\nV obci Hrazany se narodil 7. března 1883 Jan Jiří Krejčí. Byl rolníkem, spisovatelem, později starostou obce, poslancem a senátorem Národního Shromáždění. Zasloužil se o založení silnice vedoucí z Milevska do Petrovic. Literárně přispíval do časopisů a psal povídky. Zemřel 28. června 1952 v Hrazanech.\n\nVznik jednotřídní školy se datuje roku 1894. Aby děti nemusely docházet do pět kilometrů vzdálených Petrovic, bylo zažádáno o zřízení školy v Hrazanech. Nedopatřením došlo k tomu, že stavba školy byla schválena pro nedalekou obec Hrazánky. Vznikly z toho spory, které měly za důsledek to, že povolení bylo odvoláno. Nakonec si místní občané postavili 1889 v Hrazánkách dům a dodatečně požádali o povolení petrovickou školu, aby zde byla zřízena její expozitura. Od roku 1900 bylo zahájeno vyučování a škola byla posléze zásluhou starosty Jan Jiřího Krejčího v roce 1923 prohlášena za samostatnou jednotřídní.\n\nÚsek silnice z Hrazan do Vepic byla vystavěn 1912–1914.\n\nÚsek silnice z Hrazan do Milevska byl vystavěn 1932–1934. Nedaleko od Hrazan se u této komunikace z Petrovic do Milevska nachází vpravo a zhruba v polovině vzdálenosti mezi odbočkou do Hrazan a Hrazánek kamenný Víškův kříž. Kříž nese dataci 1855 na spodním podstavci. Při stavbě silnice byly v tomto místě nalezeny dvě lidské kostry a pohřbeny pod tímto křížem.\nV roce 1930 bylo v Hrazanech 25 popisných čísel a 140 obyvatel.\n\nSbor dobrovolných hasičů byl založený roku 1910.\n\nHrazany\n\nVe vesnici je z veřejných služeb přístupná knihovna.\n\n\n"}
{"id": "66578", "url": "https://cs.wikipedia.org/wiki?curid=66578", "title": "Joaquin Phoenix", "text": "Joaquin Phoenix\n\nJoaquin Raphael Phoenix (* 28. října 1974 San Juan, Portoriko) je americký herec, jímž byl i jeho bratr River Phoenix. \n\nBěhem své kariéry získal cenu Grammy, Zlatý glóbus, Oscara a tři nominace na Oscara. Za roli ve filmu \"Gladiátor\" (2000) obdržel první oscarovou nominaci v kategorii nejlepší mužský herecký výkon ve vedlejší roli. Následovaly dvě nominace v kategorii nejlepší mužský herecký výkon v hlavní roli za filmy \"Walk the Line\" (2005) a \"Mistr\" (2012). V roce 2020 obdržel Oscara za výkon v hlavní roli dramatu \"Joker\" (2019).\n\nObjevil se také ve filmech \"Ukradni, co můžeš!\" (2001), \"Znamení\" (2002), \"Medvědí bratři\" (2003), \"Hotel Rwanda\" (2004), \"Vesnice\" (2004), \"Noc patří nám\" (2007), \"Milenci\" (2008), \"The Immmigrant\" (2013), \"Ona\" (2013), \"Skrytá vada\" (2014), \"Nikdys nebyl\" (2017).\n\nPhoenix obhajuje práva zvířat. Již ve třech letech se začal stravovat jako vegan.\n\n"}
{"id": "66580", "url": "https://cs.wikipedia.org/wiki?curid=66580", "title": "Stavba", "text": "Stavba\n\nPojem stavba podle stavebního zákona (SZ):\n\nJako stavba se označuje také stavební dílo v době provádění. Stavbu může provádět stavebník stavějící svépomocí nebo stavební podnikatel.\n\nNěkteré stavby jsou určené jen pro dočasné užití. Např. vybavení výstaviště, nebo koncertní pódium ve volné přírodě, cirkusový nebo pivní stan, mobilní stavební buňka.\n\nDočasnou stavbou je stavba, u které stavební úřad předem omezil dobu jejího trvání.\n\nDrobnou stavbou stavba s jedním nadzemním podlažím, pokud její zastavěná plocha nepřesahuje 16 m a výška 4,5 m, která plní doplňkovou funkci ke stavbě hlavní, a stavba na pozemcích určených k plnění funkcí lesa, sloužící k zajišťování provozu lesních školek nebo k provozování myslivosti, pokud její zastavěná plocha nepřesahuje 30 m a výška 5 m; za drobnou stavbu se nepovažuje stavba garáže, skladu hořlavin a výbušnin, stavba pro civilní ochranu, požární ochranu, stavba uranového průmyslu a jaderného zařízení, sklad a skládka nebezpečných odpadů a stavba vodního díla.\n\nNěkdy se zaměňují slova stavba a budova.<br>\nPojem budova podle katastrálního zákona:\n\nBudova je nadzemní stavba, která je prostorově soustředěna a navenek uzavřena obvodovými stěnami a střešní konstrukcí\n\nStavby, které jsou určené pro bydlení nebo pro pobyt lidí jsou vždy budovy.Přísně vzato je budovou taková stavba, ve které jsou všechna podlaží obyvatelná. Jako obyvatelné se označuje takové podlaží, které je celé uzavřeno obvodovou stěnou a je dost vysoké na to, aby se v něm mohl pohybovat stojící člověk. Vysoké budovy, které nemají všechna podlaží obyvatelná, se nazývají věže. Stožáry jsou věžovité stavby, které jsou pro lepší stabilitu ukotveny k zemi pomocí lan. Rozhledna je volně stojící jednoduchá věž.\n\nPodle druhu lze stavby rozdělit na\n\nviz též: typologie staveb\n\nPodle použitého materiálu lze stavby rozdělit na\n\n\n"}
{"id": "66583", "url": "https://cs.wikipedia.org/wiki?curid=66583", "title": "Edice", "text": "Edice\n\nEdice v širším slova smyslu znamená \"vydání\", v užším slova smyslu se jedná o formu zpřístupnění historických písemných pramenů, a to v oblasti několika \"pomocných věd historických\" – diplomatice, paleografii, epigrafice, heraldice, kodikologii, numismatice a sfragistice.\n\nV diplomatických edicích se rozlišuje několik typů edičních publikací – jedná se zejména o \"edice ve vlastním slova smyslu\", kde je diplomatický materiál (pramen) publikován v plném znění a v některých případech též s kompletním komentářem (resp. poznámkovým aparátem) nezbytným pro širší vědecké poznání daného pramene a obsahujícím mimo jiné informace o vlastnostech a původu pramene. Dalším typem edičních publikací jsou \"regesta\" (\"regestáře\") publikující pouze výtah (\"regest\") z pramene, nikoliv text celý.\n\nEdice se mohou obsahově vymezovat z mnoha hledisek – územních, časových, institucionálních, archivních, či z kombinace uvedených. V úvodu edice bývá obvykle uveden abecední seznam zkratek, chronologický či tematický soubor obsažených dokumentů (\"rozvrh\"), vlastní úvod, dále komentáře s poznámkovým aparátem, rejstřík.\n\nEdice v oblasti nakladatelské se nazývají řady (série) knih vydávané v určité typické grafické podobě a s určitým obsahovým zaměřením. Tyto edice pomáhají čtenářům v orientaci na knižním trhu. Podle edice mohou například odhadnout kvalitu knih, žánrové zaměření apod. Pro nakladatelství mohou být edice způsobem profilování na trhu a také zdrojem trvalého příjmu, protože edice mohou u čtenářů způsobovat sběratelský efekt.\nOpakované edice se pak nazývá odvozeným slovem reedice.\n\nEdice – nakladatelství:\n\n\n\n"}
{"id": "66586", "url": "https://cs.wikipedia.org/wiki?curid=66586", "title": "Porto Recanati", "text": "Porto Recanati\n\nPorto Recanati je italská obec na pobřeží Jaderského moře v oblasti Marche, provincii Macerata.\n\n\"Počet obyvatel\"\n"}
{"id": "66604", "url": "https://cs.wikipedia.org/wiki?curid=66604", "title": "Talcott Parsons", "text": "Talcott Parsons\n\nTalcott Parsons (13. prosince 1902 – 8. května 1979) byl americký sociolog, čelný představitel strukturálního funkcionalismu.\n\nNejvětšími teoretickými přínosy Parsonse jsou formulace „vzorových proměnných“ (pattern variables), AGIL paradigmatu a individuálního aktu.\n\nParsons působil na Harvardově univerzitě v letech 1927–1973, poměrně dlouho ale v podřadné funkci asistenta, protože jeho šéfem byl Pitirim Sorokin, se kterým se nesnášel. Jakožto hlavní postava Harvardského oddělení sociálních vztahů (Harvard's Department of Social Relations) – předchůdce oddělení sociologie, dal vzniknout generálnímu teoretickému systému pro analýzu společnosti, která byla později nazývána strukturálním funkcionalismem. Byl typickým interdisciplinárním vědcem, věnoval se matematice, medicíně, ekonomii, psychologii a samozřejmě sociologii.\n\nJeho syn Charles Parsons je známou postavou v oboru filozofie matematiky.\n\nParsons patřil k obhájcům „velké teorie“, pokusu spojit veškeré sociální vědy překlenujícím teoretickým rámcem. Jeho rané dílo „The Structure of Social Action“ shrnuje myšlenky jeho velkých předchůdců, zejména Maxe Webera, Vilfreda Pareta a Émilia Durkheima. Pokouší se o jejich propojení v jedinou „teorii jednání“ založenou na předpokladu, že lidské jednání je dobrovolné, úmyslné (účelné) a má symbolický rozměr.\n\nPozději byl Parsons zapleten do široké škály oborů a suboborů – od sociologie v medicíně po antropologii, dynamiku malých skupin, mezirasové vztahy, ekonomii a výchovu – ke kterým i sám přispěl.\n\nParsonsův metodický postup je předem zformulován a poté „aplikován“. Odpovídá analyticko – funkcionálnímu pohledu na svět, ale rovněž analyticko – funkcionálnímu pohledu na tvorbu vědeckých poznatků. Otázkou je, jak Parsons došel k právě takovéto představě vědeckého postupu. Určitou roli zde hrála analogie s Darwinovou evoluční teorií, určitou roli vědecké „tradice“ (Weberovy ideální typy) a analytická paradigmata uplatňovaná v sociologii v důsledku všeobecné „exaktizace“ zahrnující matematizaci, strukturální a funkcionální analýzu, systémový přístup, kybernetiku apod.\n\nParadigma AGIL, neboli paradigma čtyř funkcí vychází z laboratorních výzkumů interakcí v malých skupinách, na kterém Parsons spolupracoval s Robertem F. Balesem, jenž vypracoval schéma šestnácti typů interakcí, redukovaných do čtyř obecných kategorií, které reprezentují základní potřeby všech sociálních systémů. Stalo se základem teoretické analýzy i výkladu. „Ba co víc, schéma čtyř funkcí se pro něj (Parsonse, pozn. autor) stalo posléze vysvětlením prakticky pro cokoliv.“[Šubrt, 2006]\n\nParsons v knize \"Toward a General Theory of Action\" (1951) rozdělil jednání do tří vzájemně závislých subsystémů – subsystému kultury, osobnosti a sociálního systému. Tento přístup, vyznačující se zájmem o problematiku systému jednání se stal východiskem pro knihu \"The Social System\" vydanou v témže roce. Jmenované subsystémy vložil do schématu (AGIL) ke třem funkcím a později přidal ještě subsystém behaviorálního organizmu, který doplnil ke zbylé adaptaci. Behaviorální systém je vyjádřením skutečnosti, že člověk je biologický tvor; existence vnější a vnitřní přírody představuje podstatné limity jeho jednání. Jednotkou systému osobnosti je individuální aktér se svými potřebami, motivy a postoji. Sociální systém je v podstatě souhrnem rolí a rolových očekávání. Kulturní systém je výrazem sdílených hodnot. Tyto subsystémy musí pro zachování systému jednání podávat rozličné funkcionální výkony. Vzájemné prolínání těchto systémů tvoří to, co Parsons nazývá celkovým systémem jednání. Tento systém jednání zpětně Parsonsovi zapadl do schématu obecného systému jednání.\n\nKaždý sociální systém lze popsat pomocí tabulky rozdělitelné do čtyř polí. Dvě osy odpovídají vnější a vnitřní (pasivní a aktivní) a instrumentální a konzumní (dlouhodobé a krátkodobé) strukturaci v tabulce. V každém ze čtyř sektorů se nachází jedna z funkcí nutných pro zachování systému.\n\nPísmena ve schématu jsou zkratkami pro:\n\nA – (Adaptation) adaptace, problém opatřování zdrojů z prostředí,\nG – (Goal-attainment) dosahování cílů, tj. mobilizace zdrojů a energií k dosahování systémových cílů a ustanovení priorit mezi nimi,\nI – (Integration) integrace, potřeba koordinovat, přizpůsobit, regulovat vztahy mezi různými aktéry uvnitř systému prostřednictvím implementace norem,\nL – (Latent pattern maintenance) udržování (latentních) vzorců, nezbytnost motivace aktérů k výkonu rolí pro systém nezbytných a potřeba mít k dispozici mechanizmus řízení vnitřního napětí v systému.\n\nNa úrovni sociálních systémů pak AGIL odpovídá těmto subsystémům:\n\nA – ekonomika, úkoly hospodářského systému,\nG – politika, stanovení cílů pro využití zdrojů, úkol politického systému,\nI – sociální komunita (národ, stát), integrace různých systémových prvků a kontrola této soudržnosti, úkol sociální kontroly a právního systému,\nL – kultura ( – rodina, škola, náboženství), udržení základních struktur společenských, kulturních hodnotových představ.\n\nNa úrovni ekonomického subsystému pak těmto subsubsystémům:\n\nA – kapitálový trh,\nG – námezdní práce, placené zboží a služby,\nI – organizace,\nL – trh ekonomických statků.\n\nV schématu dochází mezi jednotlivými částmi k vzájemným směnám (double interchanges), které naznačují propojení a přizpůsobování subsystémů. Na konci života pak spolu s Charlesem Lidzem Parsons formuluje teorii, kde je systém jednání součástí ještě obecnějšího rámce paradigmatu Human Condition.\n\nA – fyzikálně chemický systém\nG – organický systém\nI – systém jednání\nL – telický systém (náboženství, filosofie)\n\nParsons užíval slova „gloss“ k popsání toho, jak může myšlení vytvářet realitu. Jak vysvětlil Carlos Castaneda, „\"Glosa je úplný systém vnímání a jazyka… Musíme však být silní abychom tímto způsobem sestavili svět. Dítě poznává svět s pár předpoklady dokud není dost silné, aby vidělo věci způsobem, který odpovídá obecně přijatému vysvětlení. Svět je pouze (přijatou) dohodou.\"“ Studie prokázaly, že náš mozek „filtruje“ informace přijaté našimi smysly. Tato „filtrace“ je nevědomě vytvářena a určována biologicky, kulturními konstrukty včetně jazyka, osobní zkušenosti, systémem víry (přesvědčením) a dalšími. Různé kultury vytvářejí různé glosy, všechny nazývané skutečností – realitou. Neschopnost rozpoznávat glosy pak může být vysvětlením toho, co se děje při střetu kultur.\n\nTalcott Parsons byl mnoho let nejznámějším sociologem ve Spojených státech amerických. Jeho práce významně ovlivnila především 50. a 60. léta 20. století v Americe, ale postupem času začala ustupovat do pozadí. V současné době se zabývá myšlenkami T. Parsonse z pohledu „neofunkcionalizmu“ Jeffrey Alexander z univerzity Yale.\n\n\n"}
{"id": "66618", "url": "https://cs.wikipedia.org/wiki?curid=66618", "title": "Evropská organizace pro jaderný výzkum", "text": "Evropská organizace pro jaderný výzkum\n\nEvropská organizace pro jaderný výzkum je mezinárodní organizace se sídlem v Ženevě. Je známa též pod zkratkou CERN (z franc. \"Conseil Européen pour la recherche nucléaire\").\n\nByla zřízena roku 1954. Cílem organizace je spolupráce evropských států v oblasti čistě vědeckého a základního výzkumu, jakož i výzkumu s ním do značné míry souvisejícího. Organizace se nezabývá činností pro vojenské účely, výsledky jejích experimentálních a teoretických prací se zveřejňují nebo jinak zpřístupňují veřejnosti. ČR se účastní její činnosti od roku 1993.\n\nMomentálně zde jsou prováděny různé pokusy a zkoumání částic menších než atom.\n\nZakládajícími členy byly Belgie, Dánsko, Francie, Itálie, Jugoslávie (do 1961), Německo, Nizozemsko, Norsko, Řecko, Spojené království, Švédsko a Švýcarsko.\n\nNásledovaly další státy: Rakousko (1959), Španělsko (1961-1968 a od 1983), Portugalsko (1986), Finsko (1991), Polsko (1991), Maďarsko (1992), Česko (1993), Slovensko (1993), Bulharsko (1999), Izrael (2014), Rumunsko (2015) a \nSrbsko (2018)\nStatus pozorovatele má: Turecko (1961), Rusko (1993), Japonsko (1995), USA (1997) a Indie (2002). Z mezinárodních organizací pak EU a UNESCO.\n\nEvropská laboratoř pro fyziku částic je nejrozsáhlejší výzkumné centrum částicové fyziky na světě. Byla založena v roce 1954 a od té doby se tato laboratoř, která byla prvním takovým evropským společným dílem, stala zářným příkladem úspěšné mezinárodní spolupráce. Z původních 12 signatářů dohody o založení CERN vzrostl počet členských zemí na 20. Laboratoř leží na francouzsko-švýcarské hranici západně od Ženevy na úpatí pohoří Jura. Se zdejším zařízením pracuje okolo 9500 vědců, což je polovina všech částicových fyziků na světě. Vědci reprezentují 500 univerzit či jiných odborných pracovišť a více než 80 národností.\n\nZabývá se čistou vědou a hledá odpovědi na nejpřirozenější otázky:\n\nTím, že laboratoř zkoumá složení hmoty, hraje i důležitou roli v rozvoji technologie budoucnosti. Měření prováděná zdejšími vědci jsou důležitým testovacím polem i pro průmysl, neboť právě částicová fyzika vyžaduje vysokou přesnost provedení všech přístrojů. Díky prvotřídní technické vybavenosti hraje laboratoř důležitou úlohu i ve zlepšování technické vzdělanosti. Současný rozsah programu odborné přípravy a kvalifikované vedení láká do laboratoře mnoho talentovaných mladých vědců a inženýrů. Většina z nich najde uplatnění v průmyslu, kde jsou vysoce ceněny jejich zkušenosti s prací v mnohonárodním prostředí.\n\nV současnosti stojí na samém čele lidského hledání, které je staré jako sám člověk. Úkolem laboratoře je porozumět tomu, z jakých součástí je hmota složena a jak tyto součásti spolu interagují. Jeho zařízení, urychlovače a detektory částic, patří mezi největší a nejsložitější vědecká zařízení na světě. V laboratoři se nachází jedno z nich. Jedná se o částicový detektor nazývaný L3, protože byl třetím detektorem navrženým pro urychlovač LEP (Large Electron-Positron Collider, česky asi Velký srážeč elektronů a pozitronů). L3 je jeden ze čtyř detektorů na obvodu sedmadvacetikilometrového kruhu LEP. Každý z nich je velký jako třípatrový dům a je vybaven komplikovanou elektronikou. LEP a jeho detektory jsou postaveny uvnitř tunelu, který se nachází 50 až 150 m pod zemí.\nJejím úkolem je poskytovat svazky částic s vysokou energií fyzikům, kteří je používají při svých experimentech. Laboratoř vděčí za své výsadní postavení tomu, že využívá největší soustavu propojených urychlovačů na světě. Tyto urychlovače pracují s různými druhy částic potřebných pro všechny typy experimentů. V LEP jsou urychlovány elektrony a pozitrony, které se navzájem srážejí. Na jiném místě částice s vysokou energií nazývané miony otevírají protony a neutrony jako lovec perel perlorodku, když se chce podívat dovnitř. Komplex urychlovačů CERN dokáže dokonce urychlovat i jádra atomů olova, která se pak rozbíjejí na nepohyblivých terčících. Z vlastního centra srážky, v němž po kratičký okamžik panují poměry blízké stavu vesmíru těsně po velkém třesku, se vynoří stovky částic. Výzkumníci zde studují velké počty takových pozoruhodných událostí a snaží se porozumět tomu, jak se za 13 miliard let po velkém třesku vesmír stal takovým, jak jej vidíme dnes kolem sebe.\nČásticová fyzika studuje věci, které jsou neuvěřitelně malé. Do šířky vlasu se vejde přibližně milion atomů, ale i něco tak malého jako atom je obrovské ve srovnání s částicemi, které se urychlují a studují zde. Kdybychom si představili atom zvětšený do velikosti fotbalového stadionu, jeho jádro by mělo velikost malého míčku či kuličky. Atomy jsou tedy z 99,99% prázdné. CERN se zabývá částicemi, které vyplňují zbývajících 0,01%. K poznávání tak malých věcí jsou potřeba extrémně silné „mikroskopy“. Těmi jsou pro tuto oblast fyziky urychlovače a detektory částic, jako ty používané zde.\n\nUrychlením získají částice velmi vysoké energie. Jejich následné střílení do terčů nebo vzájemné srážky pomáhají fyzikům rozluštit tajemství sil působící mezi částicemi.\nExistují urychlovače dvou typů, lineární a kruhové. V CERN se můžeme setkat s oběma. Urychlovače používají silné elektrické pole, jehož prostřednictvím „nahustí“ energii do svazku částic. Magnetické pole svazek přesně zaostřuje a slouží i k udržení částic na kruhové dráze.\n\nLineární urychlovače předávají energii svazku při jeho postupném pohybu po celé délce. Platí tedy, že čím delší zařízení, tím vyšší konečná energie. V kruhových urychlovačích částice létají znovu a znovu kolem dokola a hromadí tak energii s každým oběhem kruhu. Jak ale rychlost částic roste, většina má tendenci „vyletět“ ven z kruhu podobně jako auto projíždějící ostrou zatáčku na silnici. To je důvod, proč je LEP tak velký. Byl navržen tak, aby zakřivení kruhu bylo tak mírné, jak je to jen možné.\nČástice se buď vzájemně srážejí (vstřícné svazky, např. jako v LEP) nebo narážejí na nepohyblivé terče vně urychlovače. Přitom vznikají nové částice. Tak se hmota mění v energii a obráceně podle Einsteinovy známé rovnice E = m.c². E označuje energii, m hmotnost a c je rychlost světla. E = m.c² nám říká, že 1 gram hmoty obsahuje úžasných 20.10¹² kalorií (tj. 20 miliard kilojoulů). Částice studované v CERN jsou ovšem tak maličké, že energie obsažená v jedné urychlené částici v LEP je jenom asi 10-9 kalorie.\nDůležité je, že při srážkách částic je energie soustředěna ve velmi malém prostoru. Při tak vysoké koncentraci energie se produkují další částice, které můžeme studovat a jež nám poskytují nový pohled na nejniternější tajemství přírody.\nV tunelu LEP byl po jeho demontáži (jež se uskutečnila v letech 2000-2001) instalován nový urychlovač LHC (Large Hadron Collider, česky Velký srážeč hadronů). Do zkušebního provozu byl uveden v roce 2008 (a po několikadenním provozu byl z důvodů poruchy chlazení odstaven až do půlky roku 2009). Po opravě byl v provozu od září 2009 do začátku roku 2013. Nyní probíhá plánovaná odstávka, po níž by se měl v roce 2015 urychlovač rozběhnout s vyšší energií. Protože při srážkách v LHC je produkováno více energie než v LEP, i detektory budou muset být větší (jeden z nich, nazývaný ATLAS je veliký asi jako šestipatrová budova). Zdá se paradoxní, že zkoumání něčeho tak neuvěřitelně malého vyžaduje tak velké detektory. Důvodem je to, že částice s vyšší energií vznikající při srážkách mohou pronikat silnější vrstvou hmoty. Proto detektory musí být tak ohromné.\n\nÚkolem detektorů částic, jako jsou L3 nebo ATLAS, je zaznamenat, co se stalo při srážce částic. Detektory se podobají ruským panenkám matrjoškám – skládají se z různých do sebe vložených vrstev. Ke srážkám dochází uprostřed, každá vrstva měří různé vlastnosti nově vzniklých částic. Jedním z detektorů na urychlovači LEP je DELPHI – detekční zařízení, která získávají podrobné údaje o drahách částic v oblasti, kde vyletují z místa srážky. Pak přicházejí zařízení na měření energie, kalorimetry, ve kterých většina částic ukončí svou cestu. Červené skvrnky odpovídají energii, kterou částice přinesly a kterou zde odevzdaly. Vnější vrstva celého „cibulového uspořádání“ je tvořena pásem detektorů zaznamenávajících částice, které dokázaly proniknout až tak daleko od středu. Úkolem magnetu uvnitř detektoru je zakřivovat dráhy nabitých částic ve vnitřních vrstvách, což pomáhá při identifikaci jednotlivých druhů částic.\n\nVšechno ve vesmíru je vytvořeno z částic, včetně nás samotných. Díky zdejší práci i jiných laboratoří ve světě zabývajících se částicovou fyzikou nyní víme, že k tomu, abychom vysvětlili složení obyčejné hmoty, potřebujeme pouhé čtyři druhy částic – stavebních kamenů. Tyto částice se nazývají kvark u, kvark d, elektron a elektronové neutrino. Země a všechno na ní, planety i Slunce a všechny hvězdy na obloze jsou podle všeho vytvořeny za stejných čtyř základních součástí.\nJe to jako stavebnice. Z kvarků u a d se skládají protony a neutrony, které společně vytvářejí atomová jádra. Jádra spolu s elektrony v obalech tvoří atomy, které se dále různě spojují a vytvářejí složitější objekty. Čtvrtým členem rodiny je elektronové neutrino, které interaguje s ostatní hmotou tak slabě, že je dokážeme jen stěží pozorovat.\nZákladní částice hmoty představují jen polovinu celého příběhu. Na to, aby držely pohromadě, je třeba něco dalšího. „Lepidlo“ má podobu sil, které jsou samy tvořeny částicemi. Částice tvořící sílu se však velmi liší od částic hmoty. Jejich hlavním úkolem je přenášet interakce od jedné částice hmoty ke druhé.\nGravitace, nejznámější síla, je ze všech nejslabší. Částice, o které se domníváme, že je jejím nosičem, graviton, nebyla v roce 2009 objevena. Na opačném konci měřítka síly je silná interakce, jejímž nositelem jsou gluony, které drží pohromadě kvarky a vytvářejí tak protony a neutrony v atomovém jádře. Silná interakce má kuriózní vlastnost: Čím jsou kvarky dále od sebe, tím je působení síly mezi nimi větší. To znamená, že kvarky jsou uvězněny uvnitř protonů či neutronů.\nMezi oběma krajními póly co do intenzity se nacházejí další dva typy interakcí: elektromagnetická s nosiči fotony a slabá, jejímiž nosiči jsou částice W a Z. Elektromagnetická interakce udržuje elektrony na orbitách okolo jádra a drží pohromadě atomy v chemických či biochemických molekulách. Slabá interakce pomáhá hvězdám svítit a je také příčinou jednoho z typů radioaktivity (radioaktivity beta). Tyto dvě interakce jsou nyní vysvětlovány pomocí jedné společné teorie, nazývané elektroslabá teorie. To představuje důležitý krok na cestě, která vede k jednomu z hlavních cílů současné fyziky: Najít jednotnou teorii popisující všechny síly v přírodě.\n\nJednou z nejpřekvapivějších věcí v moderní částicové fyzice je existence dalších dvou rodin částic hmoty. Každá z nich je podobná čtveřici kvark u, kvark d, elektron a elektronové neutrino, až na to, že jsou těžší. Přirozeným způsobem se vyskytují jedině na exotických místech, jako jsou horká centra hvězd, ale jsou také produkovány na urychlovačích v CERN a podobných laboratořích.\n\nSbírku částic v přírodě doplňuje antihmota, něco jako „zrcadlový obraz“ obyčejné hmoty. Antihmotu předpověděl v roce 1928 britský fyzik Paul Dirac. Brzo poté Američan Carl David Anderson antihmotu skutečně objevil ve srážkách vysokoenergetických částic kosmického záření. Volná antihmota dnes ve vesmíru neexistuje. Těsně po velkém třesku, kdy vesmír vznikl, hmota a antihmota existovaly v rovnováze, tedy že bylo stejně antihmoty, jako hmoty.\n\nTeorie popisu částic hmoty a částic – nosičů síly se nazývá standardní model. Ačkoli už po více než 20 let úspěšně prochází všemi experimentálními testy, není standardní model úplným popisem přírody. Fyzikové v CERN přispívají svou prací k vytvoření dokonalejší představy, jak vesmír funguje.\nStandardní model zanechává stále příliš mnoho nezodpovězených otázek, aby mohl být konečnou teorií částic a sil. Proč mají částice hmotnost? Jsou různé síly v přírodě jenom jiným pohledem na stejnou věc? Skutečně není ve vesmíru žádná antihmota? To standardní model neříká.\nNový urychlovač LHC umožní pustit se do hledání odpovědí na tyto a podobné důležité otázky. Výstavba LHC byla započata v roce 2005 a připravovaný program svádí dohromady tisíce vědců z celého světa. Uveden do provozu byl v roce 2009. Pro udržení protonových svazků na dráze v LHC byl vyvinut nový silný supravodivý magnet. Na vývoji detektorů, které budou studovat srážky na LHC a které jsou větší a komplexnější než kdykoli předtím, se už pracuje. I týmy spolupracujících fyziků, kteří tyto detektory konstruují, jsou největší, jaké kdy částicová fyzika poznala. Na tomto projektu spolupracuje více než 4400 vědců z celého světa. Když v 50. letech CERN vznikl, vytvořil se tím standard pro evropskou spolupráci ve vědě. S LHC se CERN stává první skutečně komplexní světovou laboratoří.\n\n\n"}
{"id": "66632", "url": "https://cs.wikipedia.org/wiki?curid=66632", "title": "Braddock Road (stanice metra ve Washingtonu)", "text": "Braddock Road (stanice metra ve Washingtonu)\n\nBraddock Road je stanice washingtonského metra.\n\nStanice se nachází v jižní části sítě, ve městě Alexandria ve státě Virginia. Je nadzemní, povrchová s ostrovním nástupištěm, to je s úrovní ulice spojeno jedním párem eskalátorů a výtahem. Také ji lze označit za přestupní; ačkoliv tudy probíhá technicky pouze jedna trasa, vedou tudy dvě linky, a to modrá a žlutá. Stanice je v provozu od 17. prosince 1983.\n\n"}
{"id": "66639", "url": "https://cs.wikipedia.org/wiki?curid=66639", "title": "Jagna Marczułajtis", "text": "Jagna Marczułajtis\n\nJagna Kinga Marczułajtis-Walczak (* 15. prosince 1978) je polská snowboardistka.\n\nStartovala na zimních Olympijských hrách v Naganu v roce 1998, v Salt Lake City v roce 2002 (4. místo v paralelnim slalomu) a v Turíně v roce 2006. K dalším úspěchům patří dvě první místa v závodech světového poháru.\n"}
{"id": "66640", "url": "https://cs.wikipedia.org/wiki?curid=66640", "title": "Metanarace", "text": "Metanarace\n\nMetanarace (z řeckého \"meta\", nad-, a latinského \"narratio\", vyprávění), česky také velké vyprávění, znamená celkový, všezahrnující příběh, který vysvětluje a zároveň legitimuje podobu i složky určité kultury. Pojem metanarace, který je jedním z klíčových pojmů postmoderny, zavedl francouzský filosof Jean-François Lyotard. Jsou to hlavní příběhy, které vysvětlují historii a společnost přijímáním nějaké univerzální pravdy. Právě Lyotard definoval postmoderní stav jako příznačný koncem, nebo nedůvěrou v metanarace, které tvořily podstatnou součást modernity.\n\nTento fenomén i jeho funkce vysvětluje a kriticky zhodnocuje Jean-François Lyotard své knize \"Postmoderní situace\" (1979)\".\" Podle Lyotarda každá kultura potřebuje své složky a rysy vyložit a obhájit je tím, že je zařadí do svého „velkého vyprávění“, jež jim dává smysl a jež všichni její účastníci znají a uznávají. Tak jsou podle Lyotarda například metanarací křesťanství dějiny spásy a všechny křesťanské pojmy, instituce, obřady atd., které se zdůvodňují a dostávají smysl tím, že se uvedou do nějakého vztahu k tomuto příběhu. Metanarací marxismu je podle Lyotarda třídní boj, kde marxistické pojmy, instituce apod., dostávají smysl i oprávnění tím, že se ukáže jejich vztah k třídnímu boji. Velké příběhy (metanarace) se také staly určujícím znakem moderní vědy. Zde velký příběh lidstva spočívá v osvícenském příběhu o pokroku, osvobození z nevědomosti a stále hlubšímu vědění, za které vděčíme právě vědě. O postmoderní situaci pak dále uvádí, že „\"Vědění je a bude produkováno proto, aby bylo prodáváno,\" (…) \"Přestává být samo o sobě vlastním účelem, ztrácí svoji ′užitnou hodnotu′\".“ Lyotard tvrdil, že v naší společnosti panuje vůči metanaracím nedůvěra. Jsme opatrní vůči politickým teoriím nebo vědeckým studím, které mluví o pokroku. Metanarací se bojíme, protože nám případají homogenizující a utlumující. Svou podstatou vylučují, či dokonce násilně vyhání jedince, skupiny a způsoby života, které do nich přesně nezapadají. Navíc jsme velice skeptičtí vůči roli vědy a technologie v moderním světě. Tvrdí, že od konce druhé světové války a s nástupem počítačové doby se náhled na vědění radikálně změnil. Informace jsou uchovávány v databázích, jsou kupovány a předávány, stává se z nich nástroj moci (tzv. komodifikace vědění). Již neslouží k duševnímu rozvoji člověka, dokonce ani nakonec nezáleží na jejich pravdivosti, důležité je, slouží-li k dosažení různých cílů. Požaduje tedy, aby se věda oprostila od metanaraceí, aby nikomu nesloužila jako důkaz jeho vlastní pravdy. Metanarace je tedy všeobecně sdílené vyprávění o minulém, jež dává smysl i oprávnění současnému, přítomnému. Lyotard kritizoval právě tuto legitimující, zdůvodňující funkci metanarace, jež má podle něho sklon k totalitě. Byl také přesvědčen, že právě postmoderní kritika a dekonstrukce znamená konec všech metanarací, jež ztrácejí svoji schopnost dávat smysl.\n\nJe ovšem otázka, zda se kultury mohou vyjadřovat a identifikovat nějak jinak než symbolickým vyprávěním. Francouzský filosof Paul Ricoeur se naopak domnívá, že mají-li se lidé se svojí kulturou identifikovat, potřebují k tomu právě vyprávění. Vyprávění je základem vnímání časovosti, nejen v rovině vlastní identity (jáství), ale i ve vztahu ke společné historii.\n\nPodle Johna Stephense a Robyna McCalluma je metanarace všezahrnující a komplexní kulturní příběh, který vysvětluje znalosti a zkušenosti, je to tzv. příběh o příběhu, který zahrnuje a vysvětluje jiné „malé příběhy“ v koncepčních modelech a staví tak malé příběhy do celku. Postmoderní vyprávění často úmyslně narušují formální očekávání, které jsou od takových vyprávění očekávány a poukazují tak na určitou změnu společenského kodexu.\n\n"}
{"id": "66641", "url": "https://cs.wikipedia.org/wiki?curid=66641", "title": "Alexandr III. (papež)", "text": "Alexandr III. (papež)\n\nAlexandr III., vlastním jménem Orlando (Roland) Bandinelli (asi 1105, Siena – 30. srpen 1181, Civita Castellana) byl papežem v letech 1159–1181.\n\nAlexandr III. se narodil v Sieně kolem roku 1105. Byl slavným doktorem práv v Boloni (1139–1142) a poté kanovníkem v Pise. V roce 1150 byl kardinálem-jáhnem, rok poté kardinálem-knězem a v roce 1153 se stal kancléřem. Byl nejbližším poradcem papeže Hadriána IV. a ztotožňoval se s jeho proticísařskou politikou, což jej dostalo do sporu s Fridrichem I. Barbarossou.\n\nPo smrti Hadriána IV., zvolili někteří kardinálové urychleně za papeže kardinála Ottaviana. Velká většina však, v ten samý den, 7. září 1159, zvolila Orlanda. Protože bylo dohodnuto, že volba musí být jednohlasná, došlo po jeho zvolení k násilnostem a Orlando se uchýlil do vatikánské pevnosti při chrámě sv. Petra. Až 20. září 1159 jej biskup z Ostie vysvětil jako papeže Alexandra III. v Ninfe. Ottaviano byl vysvěcen 4. října 1159 v císařském opatství Farfa jako Viktor IV.\n\nTento rozkol císaři vyhovoval. Svolal v únoru 1160 sněm do Pavie. Byl to sněm hlavně německých a italských biskupů, na kterém schválili Viktora IV. a exkomunikovali Alexandra III. Papež Alexandr III. však ještě předtím exkomunikoval Viktora IV. a 24. března 1160 dal císaře Fridricha I. do klatby. Spor se zdánlivě vyřešil, když se v říjnu 1160 v Toulouse sešli biskupové a klášterní rady všech západních zemí, včetně Španělska. Zúčastnili se i anglický král Jindřich II. Plantagenet a francouzský král Ludvík VII. Toto společenství vyhlásilo jako jediného papeže Alexandra III. Spor však nebyl vyřešený definitivně, protože po smrti vzdoropapeže Viktora IV. byl zvolený další vzdoropapež Paschal III. a po něm Kalixtus III.\n\nSpor mezi papežem a císařem pokračoval, proto papež Alexandr III. v dubnu 1162 přemístil své sídlo do Francie. Navzdory tomu, že se v listopadu 1165 vrátil do Říma, nedokázal zabránit, aby v létě roku 1167 obsadil město Fridrich I. a vzdoropapež Paschal III. ho korunoval. Papežovo trpělivé vyjednávání přineslo svůj výsledek, když Fridrich I. Benátským mírem 24. července 1177 uznal Alexandra III. za právoplatného papeže, ale za cenu, že z něho odvolá klatbu.\n\nAlexandr III. podporoval kanterburského arcibiskupa Tomáše Becketa ve sporu s anglickým králem Jindřichem II. Po Becketově zavraždění uvalil papež na krále všechny možné sankce.\n\nOd 5. března do 19. března 1179 vedl papež Třetí lateránský koncil (11. ekumenický), který ukončil papežský rozkol, ačkoliv v září tohoto roku nastoupil čtvrtý vzdoropapež Inocenc III., kterého se však Alexandr velmi lehko zbavil.\n\nMezi nejvýznamnější dekrety, které papež Alexandr III. vydal, patří ty, které podporují univerzity, vyzývají katedrály, aby financovaly školy a dekret stanovující potřebu dvoutřetinové většiny kardinálů při volbě papeže. Alexandr III. byl prvním velkým papežem-právníkem a mnohá jeho rozhodnutí se dostala i do pozdějších sbírek církevního práva. Roku 1171 potvrdil založení portugalského rytířského řádu Křídla sv. Michala. Za jeho pontifikátu přešlo právo kanonizace (svatořečení) výhradně do rukou papeže, předtím bylo možné i svatořečení bez papežského souhlasu.\n\nKrátce po lateránském koncilu přinutila Alexandra III. lidová vzpoura opustit Řím a poslední dva roky svého života strávil v rozličných městech v tehdejším papežském státě. Když 30. srpna 1181 zemřel, nacházel se v Civita Castellana, 55 km severně od Říma. Jeho tělo bylo přeneseno do Říma a pochováno v Lateránské bazilice. Podle církevního historika J. N. D. Kellyho je občané zhanobili.\n"}
{"id": "66650", "url": "https://cs.wikipedia.org/wiki?curid=66650", "title": "Pelyněk černobýl", "text": "Pelyněk černobýl\n\nPelyněk černobýl nebo jen černobýl (\"Artemisia vulgaris\") je vytrvalá bylina rodu pelyněk, rostoucí na celém území ČR, sbírá se jako léčivá rostlina. Její účinky jsou však slabší, než u pelyňku pravého.\n\nPelyněk černobýl je 50–150 cm (ojediněle i přes 2 m) vysoká bylina. Tuhé, hranaté, větvené a často červeně naběhlé lodyhy vyrůstají v trsech z bezvýběžkatého oddenku. Dolní listy jsou řapíkaté, peřenodílné, 10–15 cm dlouhé, lodyžní listy jsou menší, přisedlé a peřenoklanné, listy v květenství jsou jednoduché a kopinaté. Všechny listy jsou zespodu bíle plstnaté.\n\nDrobné úbory vyrůstají na krátkých stopkách a shlukují se do bohatě větvených lat. V květenství jsou pouze trubkovité květy. Květy jsou žluté, hnědožluté nebo hnědočervené.\n\nRostlina kvete od července do září, plodem jsou neochmýřené nažky.\n\nPelyněk černobýl je nitrofilní druh, roste na půdách bohatých na dusík v mírném pásu Evropy a Asie. Je to častý plevel, rostoucí u cest, na rumištích, mezích, v křovinách, na březích a náspech.\n\nNejvýznamnější je toxický thujon, kterého je ale v pelyňku černobýlu o mnoho méně než v pelyňku pravém.\n\n\nDále obsahuje třísloviny, organické kyseliny a slizové látky.\n\nSbírá se kvetoucí nať (\"herba artemisiae\"), vzácně kořen. Užívá se ve formě nálevu (1 lžička drogy na 1/4 l vody, 1× – 4× denně), k léčbě trávících potíží, včetně problémů žlučníkových tím, že provokuje sekreci žaludečních šťáv, tlumí střevní křeče, pomáhá při nechutenství. hypoacidní gastritidě, dyspepsiích apod.\n\nPomáhá i při nemocech dýchacích cest, např. chronickém zánětu průdušek.\n\nVzhledem k toxicitě thujonu by se neměl užívat dlouhodobě: může způsobit pokles krevního tlaku, srdeční arytmii, popřípadě poškození nervového systému (absinthismus). Těhotné ženy by se měly přípravkům z pelyňku vyhýbat: pelyněk způsobuje stahy dělohy (v minulosti se používal k vyvoláváni potratů).\n\nPelyněk lze použít jako rostlinné anthelmintikum, zabíjí střevní parazity. Používá se i jako koření do tučných masitých jídel nebo do polévek.\n\nByl jednou z rostlin, které měly údajně pomáhat proti vodníkům. Ottův slovník naučný o pelyňku černobýlu říká:\n\"\"Zvláště kořenů jest v lékařství upotřebováno a na venkově ode dávna užíváno černobýlu nejen jako prostředku proti nemocem, ale i v kouzelnictví. Místy dává se i jako zelenina do jídel. Kde jest mnoho much v bytě, tam dávají kytici černobýlu na klidné místo, na niž se pak večer sletují mouchy u velikém množství, tak že mohou býti snadno zahubeny.\"\"\n\nJe vhodný jako přísada do salátů a do řady druhů mas, kam se přidává v malém množství před začátkem pečení. Ve Španělsku pelyňkem dochucují některé polévky.\n\nDo lodyhy klade vajíčka bejlomorka pelyňková. Vývin larev uvnitř stonku způsobuje na něm nevzhledné výdutě (hálky).\n\n"}
{"id": "66661", "url": "https://cs.wikipedia.org/wiki?curid=66661", "title": "Hermann Maier", "text": "Hermann Maier\n\nHermann Maier, přezdívaný \"Herminator\" (* 7. prosince 1972 v Altenmarktu), je bývalý rakouský sjezdový lyžař, který vyhrál čtyři tituly ve Světovém poháru (1998, 2000, 2001, 2004), čtyři olympijské medaile (dvě zlaté na hrách v Naganu v roce 1998) a tři tituly mistra světa (dva v roce 1999, jeden v roce 2005).\n\nOd dětství se spolu se svým bratrem Alexem začal věnovat sjezdovému lyžování pod vedením svého otce. Dostal se na lyžařské gymnázium, odkud ho ale později vyhodili. Podle trenérů byl slabý a lehký a už v 15 letech začal mít problémy s koleny. Na místo lyžařské školy se vyučil zedníkem. Díky tomu začal nabírat potřebné svaly a sílu, které jsou k lyžování potřeba. Přes vyhození z lyžařské školy se nevzdal kariéry lyžaře. Každý večer po práci se snažil trénovat. Za tmy jezdil na kole, aby načerpal stehenní svalovou hmotu, ale jezdil i na sjezdovkách. Vždy vyšlapal kopec s lyžemi na ramenou, nazul lyže, postavil trať, znovu vyšlapal kopec, trať sjel, vyšlapal kopec, trať upravil…\n\nPo čase začal jezdit amatérské závody. Na jedněch závodech si ho jako naděje všimli a dostal nabídku, aby jel jako předjezdec na závodech ve Flachau. Jeden z trenérů mu čas změřil a zjistil, že by se umístil na 12. místě. Tímto začala jeho kariéra sjezdového lyžaře. Začal objíždět různé světové závody. Zazářil na olympiádě v Naganu - nejprve v pátek 13. února 1998 ve sjezdu utrpěl hrůzostrašný pád, při kterém proletěl 40 m vzduchem, za tři dny však vyhrál super-G a potom i obří slalom.\n\n24. srpna 2001 utrpěl při nezaviněné dopravní nehodě velmi vážná zranění, když se jeho motocykl srazil s Mercedesem Wolfganga S.\nUtrpěl otevřenou zlomeninu bérce třetího stupně, pohmožděninu pánve s rozšířeným hematomem v oblasti hýždí, trhlinu s pohmožděninou pravé paty na pravé holenní kosti a přes levou holenní kost, zhmožděninu stehna a lebky, odřeniny v oblasti pánve, zhmožděniny v oblasti pánve provázené zaškrcením žil, což vedlo k projevům ochrnutí, objevily se i známky selhání ledvin. Lékaři se obávali o jeho nohu, kterou se jim nakonec podařilo zachránit. Maier se musel de facto znovu naučit chodit a jezdit na lyžích.\n\nNakonec se po 508 dnech vrátil do kolotoče SP. V lednu 2003 vyhrál závod Světového poháru v super G a v únoru 2003 získal v super G stříbro na MS.\n\nNa mimořádné tiskové konferenci ve vídeňském Hofburgu 13. října 2009 oznámil konec své závodní kariéry, přestože po březnové artroskopii kolena vše probíhalo dobře a na začátku října zahájil přípravu na ledovci v Söldenu.\n\n\n"}
{"id": "66663", "url": "https://cs.wikipedia.org/wiki?curid=66663", "title": "Castelfidardo", "text": "Castelfidardo\n\nCastelfidardo je italská obec u pobřeží Jaderského moře v oblasti Marche, provincii Ancona. V tomto městě je údajně největší koncentrace výrobců akordeonů na světě – viz muzeum akordeonů (Museo internazionale della Fisarmonica).\n\n\"Počet obyvatel\"\n"}
{"id": "66668", "url": "https://cs.wikipedia.org/wiki?curid=66668", "title": "Jonny Moseley", "text": "Jonny Moseley\n\nJonny Moseley (* 27. srpna 1975 v San Juanu v Portoriku) je americký akrobatický lyžař, olympijský vítěz jízdy v boulích ze zimních olympijských her v Naganu 1998.\n\n"}
{"id": "66670", "url": "https://cs.wikipedia.org/wiki?curid=66670", "title": "Lasse Kjus", "text": "Lasse Kjus\n\nLasse Kjus (výslovnost [las:e çʉːs], * 14. ledna 1971) je norský reprezentant v alpském lyžování. Dvakrát vyhrál světový pohár, zlatou olympijskou medaili na zimních olympijských hrách v Lillehammeru v roce 1994. Je řazen mezi nejlepší norské lyžaře všech dob.\n"}
{"id": "66673", "url": "https://cs.wikipedia.org/wiki?curid=66673", "title": "Kjetil André Aamodt", "text": "Kjetil André Aamodt\n\nKjetil André Aamodt (2. září 1971 Oslo) je norský lyžař, dlouholetý úspěšný reprezentant v alpském lyžování. Je jediným lyžařem alpských disciplín, který vyhrál osm olympijských medailí; stal se pětkrát mistrem světa.\n\nV roce 1994 získal velký křišťálový glóbus pro celkového vítěze Světového poháru.\n\nPatří mezi čtyři fenomenální lyžaře historie, kteří dokázali vyhrát závod mistrovství světa ve všech pěti alpských disciplínách. Jeho přítelem a dlouholetým rivalem je další neméně úspěšný norský reprezentant Lasse Kjus.\n\n6. ledna 2007 Aamodt na galavečeru v Oslu, kde byl vyhlášen nejlepším norským sportovcem roku 2006, oznámil, že kvůli celkové psychické a fyzické únavě (k níž podle médií nepochybně přispěly lyžařovy zdravotní problémy) končí svou lyžařskou kariéru.\n\n"}
{"id": "66675", "url": "https://cs.wikipedia.org/wiki?curid=66675", "title": "Antti Autti", "text": "Antti Autti\n\nAntti-Matias Antero Autti (* 15. března 1985 Rovaniemi, Finsko) je finský snowboardista; stal se známým poté, kdy získal zlato v roce 2005 na soutěži X Games. Autti předvedl jeden z nejnáročnějších triků a porazil tak několik amerických talentů: Dannyho Kasse, Andyho Finche a Shauna Whitea, který získal zlatou olympijskou medaili v roce 2006 v Turíně, kde Autti nakonec skončil pátý.\n\nZa svou účast na olympijských hrách obdržel parcelu v rodném Rovaniemi.\n\nSe snowboardem začal v roce 1995, potom kdy na lyžařské dovolené s rodiči viděl někoho na snowboardu.\n"}
{"id": "66679", "url": "https://cs.wikipedia.org/wiki?curid=66679", "title": "Úhonice", "text": "Úhonice\n\nÚhonice je obec ve Středočeském kraji, okres Praha-západ, ležící asi 19 km západně od centra Prahy. Katastrální území obce má 994 ha. V obci žije obyvatel a je zde 313 rodinných domů. Vsí protéká Radotínský potok. V obci je pošta, restaurace, hřiště, škola, hřbitov, obecní knihovna, psí cvičiště a několik obchodů.\n\nPrvní zmínka o vsi je z roku 1143, kdy ji, v tomto roce král Vladislav II. daroval řádu premonstrátů ze Strahova. Za husitských válek patřily Úhonice krátce Kunatovi ze Sulevic, ale později byly premonstrátům vráceny.\n\nDne 12. dubna 1855 došlo k požáru největšího úhonického statku, panského dvora čp. 1. Na památku tohoto požáru byla po tomto roce postavena na návsi kaplička sv. Floriana. V roce 1888 byl v Úhonicích založen sbor dobrovolných hasičů, který funguje nepřetržitě dodnes. V letech 1907 až 1908 byla postavena nová školní budova čp. 43, která byla dne 7. září slavnostně svěcena. Ve škole se vyučuje dodnes.\n\nV letech 1960–1974 byla obec součástí okresu Kladno, od 1. července 1974 přešla v souvislosti s rozšiřováním území hlavního města Prahy pod okres Praha-západ.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Úhonice \"(845 obyvatel, poštovní úřad, četnická stanice, katol. kostel)\" byly v roce 1932 evidovány tyto živnosti a obchody: výroba cementového zboží, holič, 5 hostinců, 2 koláři, konsum Včela, 2 kováři, krejčí, obchod s mlékem, mlýn, obuvník, obchod s ovocem a zeleninou, pekař, pila, povozník, 2 rolníci, 2 řezníci, 3 obchody se smíšeným zbožím, spořitelní a záložní spolek pro Úhonice, stavitel, švadlena, tesařský mistr, 2 trafiky, 3 truhláři, velkostatek, obchod s vínem, zámečník.\n\nPočet obyvatel je uváděn za Úhonice podle výsledků sčítání lidu včetně místních části, které k nim v konkrétní době patří. Je patrné, že stejně jako v jiných menších obcích Česka počet obyvatel v posledních letech roste. V celé úhonické aglomeraci nicméně žije něco málo nad 1 tisíc obyvatel.\n\n\nVýznamná západní část katastru obce se nachází v přírodním parku Povodí Kačáku.\n\nÚhonice sousedí s obcí Ptice na severozápadě, s Drahelčicemi na jihovýchodě, s Rudnou a Chýní na východě a Nenačovicemi na jihozápadě.\n\nDopravní síť\n\nVeřejná doprava 2011\n\n\n"}
{"id": "66680", "url": "https://cs.wikipedia.org/wiki?curid=66680", "title": "Markku Koski", "text": "Markku Koski\n\nMarkku Koski (* 15. října 1981) je finský snowboardista. Získal bronzovou olympijskou medaili na U rampě na zimních olympijských hrách v Turíně v roce 2006.\n\nV roce 2009 vyhrál na mistrovství světa v Kangwonu ve Freestyle Big Air.\n\n"}
{"id": "66681", "url": "https://cs.wikipedia.org/wiki?curid=66681", "title": "Danny DeVito", "text": "Danny DeVito\n\nDanny DeVito (* 17. listopadu 1944, Neptune, New Jersey, USA) je americký herec a na Oscara nominovaný filmový producent známý pro svou malou postavu (152 cm). Narodil se jako Daniel Michael DeVito v malém americkém státě New Jersey. Jeho rodiče jsou italsko-američtí katolíci. Vystudoval vysokou školu v Asbury Parku.\n\nS celovečerním filmem začal koncem 60. let. V roce 1975 ztělesnil jednoho z pacientů v dramatu Miloše Formana \"Přelet nad kukaččím hnízdem\". Stejnou roli ztělesnil už v divadelní hře, podle které oscarový film vznikl. Mezinárodního věhlasu dosáhl po boku Michaela Douglase a Kathleen Turner v romantických dobrodružných filmech \"Honba za diamantem\" a \"Honba za Klenotem Nilu\", a také díky černé komedii \"Válka Roseových\", kterou i režíroval.\n\nZnámým se stal ve Spojených státech díky věrnému portrétu své televizní postavy „Louie De Palmy“ v populární ABC / NBC televizní sérii - \"Taxi\" (1978 – 1983). Několik epizod také režíroval. Protože však tento sitcom nebyl široce distribuován do zahraničí, ve většině ostatních zemí je známý primárně pro svou práci na celovečerních filmech.\n\nMezi mnoha oceněními, která získal, jsou mimo jiné nominace na Oscara za produkci snímku Stevena Soderbergha \"Erin Brockovich\", šest nominací na Zlatý glóbus za herecké výkony včetně Zlatého glóbu za roli v jedné z nejúspěšnějších amerických TV komedií \"Taxi\". Byl pětkrát nominován na cenu Emmy za herecký výkon. Tuto cenu získal za úlohu v seriálu \"Taxi\". Jím režírované drama \"Hoffa\" s Jackem Nicholsonem v titulní roli bylo nominováno na Zlatého medvěda na MFF v Berlíně.\n\nV roce 1992 se stal vůdčí osobností v produkční společnosti Jersey Films, která se zasloužila o mezinárodní věhlas a ocenění takových filmů jako \"\", \"Muž na Měsíci\" Miloše Formana, \"Garden State\", \"Chyťte ho!\", \"Zakázané ovoce\" a mnoha dalších.\n\nSpolu s režisérem Jakem Paltrowem uvedl na MFF v Karlových Varech 2007, kde také převzal Křišťálový glóbus za mimořádný umělecký přínos světovému filmu, komedii \"Hezké sny\", soutěžní snímek, ve kterém vynikajícím způsobem ztvárnil postavu podivínského odborníka na lucidní snění.\n\nOd 28. ledna 1982 je ženatý s herečkou Rheou Perlmanovou, známou z legendárního amerického sitcomu \"Na zdraví!\". Mají spolu tři děti, syna Daniela (* 1987) a dcery Grace (* 1985) a Lucy (* 1983).\n\n\n\n"}
{"id": "66683", "url": "https://cs.wikipedia.org/wiki?curid=66683", "title": "Pernilla Wibergová", "text": "Pernilla Wibergová\n\nPernilla Wibergová (* 15. října 1970, Norrköping) je švédská alpská lyžařka. V roce 1992 na zimních olympijských hrách v Albertville vyhrála zlato v super obřím slalomu; má také zlato z kombinace ze zimních olympijských her v roce 1994 v Lillehammeru.\n"}
{"id": "66689", "url": "https://cs.wikipedia.org/wiki?curid=66689", "title": "Llanfairpwllgwyngyllgogerychwyrndrobwllllantysiliogogogoch", "text": "Llanfairpwllgwyngyllgogerychwyrndrobwllllantysiliogogogoch\n\nLlanfairpwllgwyngyllgogerychwyrndrobwllllantysiliogogogoch ( , zkráceně Llanfairpwllgwyngyll, Llanfair Pwllgwyngyll, Llanfair PG nebo Llanfairpwll) je obec na ostrově Anglesey, známá v podstatě jen kvůli svému dlouhému jménu. Překlad tohoto velšského názvu zní zhruba \"„Kostel Panny Marie \"(Llanfair)\" v roklině \"(pwll)\" bílých lísek \"(gwyn gyll)\" poblíž \"(ger)\" prudkého víru \"(chwyrn drobwll)\" a kostela svatého Tysilia \"(llantysilio)\" u červené jeskyně \"(ogo goch)\"“\", .\n\nObec je pro svůj název velice vyhledávanou turistickou atrakcí. Lidé se především přijíždějí fotografovat pod štítem železniční stanice (na jízdenkách a v jízdních řádech zkracované na Llanfair PG).\n\nLlanfairpwllgwyngyllgogerychwyrndrobwllllantysiliogogogoch bývá uváděno jako nejdelší jméno obce na světě, potažmo jako nejdelší jméno železniční stanice. Zároveň je zapsáno v Guinessově knize rekordů 2002 jako nejdelší platné doménové jméno. Přesto se v průběhu historie snažilo několik dalších obcí toto prvenství převzít. Vzhledem k tomu, že šlo o pokusy neoficiální, spíše až recesistické, nebyly ani uznány oficiálními autoritami a ani nevešly v přílišnou obecnou známost.\n\nOsídlení v místě současné obce existovalo už v neolitu a souviselo se zemědělstvím a rybařením po celou dobu své rané existence. Ostrov Anglesey byl v té době dosažitelný pouze loďmi přes úžinu Menai. Oblast byla krátce obsazena Římany pod velením Gaia Suetonia Paulina, poté jimi dočasně opuštěna kvůli konsolidaci římských vojsk v boji proti Boudice. Poté byla držena až do konce římského působení v Británii.\n\nPo stažení římských vojsk spadla oblast pod kontrolu raně středověkého království Gwyneddu. V tomto feudálním systému obyvatelé pracovali na malých královských statcích. Venkovský charakter vesnice byl důvodem toho, že měla pouze kolem osmdesáti obyvatel.\n\nSe zavedením panství v 16. století byla většina oblasti absorbována do hrabství Uxbridge, poté pod Markýze z Anglesey. Obyvatelstvo nájemně pracovalo na jeho pozemcích. Populace vesnice rostla – při sčítání obyvatel v roce 1801 jich bylo 385.\n\nV roce 1826 byl Anglesey připojen ke zbytku Walesu stavbou visutého mostu Menai Suspension Bridge Thomasem Telfordem. Roku 1850 byl spojen s Londýnem stavbou mostu Britannia Bridge a rušnou železniční pobřežní linkou severního Walesu, která spojovala Londýn s přístavem trajektů v Holyheadu. Decentralizovaná obec byla železnicí rozdělena na Horní vesnici ( , ) složenou především z původních farem a domů a novou Dolní vesnici ( , ) postavenou kolem železniční stanice a sestávající především z obchodů a dílen. Obec se stala centrem obchodu, protože železnice přivážela obchodníky a zákazníky z celého severního Walesu.\n\nVůbec první britské setkání Ženského institutu se konalo v Llanfairpwllu v roce 1915 a hnutí (původem z Kanady) se odtud rozšířilo na zbytek Britských ostrovů.\n\n\n"}
{"id": "66691", "url": "https://cs.wikipedia.org/wiki?curid=66691", "title": "Lutová", "text": "Lutová\n\nLutová () je vesnice patřící k městysu Chlum u Třeboně. Leží jihozápadně od Jindřichova Hradce. Je vyhlášena jako vesnická památková zóna. V roce 2011 zde trvale žilo 105 obyvatel.\n\nLutová je považována za jednu z nejstarších vsí na Třeboňsku. První písemná zmínka o vesnici pochází z roku 1349, zde Vítkovcizaložili kostel a faru, které se staly až do poloviny 18. století nejdůležitější církevní stavbou chlumeckého panství a přilehlých obcí.\n\nO tvrzi, která zpustla pravděpodobně v 17. století, jsou přímé zprávy až ze 16. století. Její poslední zbytky byly odstraněny v roce 1974. Dominantou vesnice je původně gotický kostel Všech svatých ze druhé poloviny 14. století, přestavovaný po roce 1615 a dále roku 1875, kdy byla vystavěna věž. U kostela stojí empírová fara z doby okolem roku 1800. Na hřbitově je barokní Křížová cesta z poloviny 18. století a žulová boží muka z konce 17. století. Na návsi stojí kaple svatého Jana Nepomuckého z poloviny 19. století, uvnitř je plastika svatého Jana z doby kolem roku 1730. Od hřbitova je výhled do Třeboňské pánve.\n\nLutová sousedí se vsí Žíteč na severovýchodě, s obcí Stříbřec na severozápadě, s obcí Hamr na jihozápadě a s obcí Chlum u Třeboně na jihovýchodě.\n\nLutovou teče nevýznamný potok ústící poblíž Starého jezera do Rybniční stoky, v okolí je mnoho rybníků a jezer (Staré jezero, Starý u Lutové, Požár, Velký farský, Voles, Travičný, Starý hospodář, Výtopa, Starý kanclíř, Žebrákov, Kuželů, Borný, Planinský). Ve vsi je hostinec, prodejna smíšeného zboží, penzion a hřbitov. Jižně od vesnice se nachází vrch Smíchovec a na severovýchodě se nachází návrší U Kostelíka.\n\nKulturní památky:\n\nOstatní pamětihodnosti:\n\n"}
{"id": "66696", "url": "https://cs.wikipedia.org/wiki?curid=66696", "title": "Georg Hackl", "text": "Georg Hackl\n\nGeorg Hackl (* 9. září 1966, Berchtesgaden) je sáňkař a trojnásobný olympijský a světový šampion v jízdě na saních. Zvítězil také několikrát na mistrovství světa i Evropy.\n\nPrvní olympijskou medaili získal na zimních olympijských hrách v Calgary v roce 1988 a poslední v roce 2002 v Salt Lake City. Stal se prvním olympionikem, který získal medaili na pěti po sobě jdoucích olympiádách. Na zimní olympiádě v Turíně v roce 2006 medaili nezískal a skončil sedmý.\n\nJe znám i vývojem a konstrukcí saní pro své vlastní účely.\n\n"}
{"id": "66701", "url": "https://cs.wikipedia.org/wiki?curid=66701", "title": "Marit Bjørgenová", "text": "Marit Bjørgenová\n\nMarit Bjørgenová (* 21. března 1980 v Trondheimu) je bývalá norská běžkyně na lyžích. V dubnu 2018 oznámila ukončení aktivní sportovní kariéry.\n\nPrvním jejím velkým úspěchem byl zisk stříbrné medaile na Zimních olympijských hrách v Salt Lake City ve štafetě na 4×5 km. Bjørgenová zprvu vynikala ve sprintech, svědčí o tom sedm jejích vítězství ve sprintu, které ji vyneslo v sezóně 2003/2004 druhé místo ve Světovém poháru. V této sezóně spočítaly noviny Adresseavisen, že si Marit vydělala lyžováním 800 000 norských korun a včetně sponzorských peněz a školného téměř 1 500 000 norských korun. V následující sezóně 2004/2005 Marit Bjørgenová ve Světovém poháru zvítězila a získala pět medailí na Mistrovství světa v Oberstdorfu v Německu – tři zlaté medaile (běh na 30 km, team sprint, 4×5 km štafeta), jednu stříbrnou (7,5+7,5 km stíhací závod) a jednu bronzovou v běhu na 10 km. Na ZOH 2006 v Turíně však získala pouze stříbrnou medaili v závodě na 10 km klasicky a v ostatních závodech vyhořela, v cíli štafety zkolabovala, stěžovala si na bolest žaludku, bronchitidu i velký tlak. Na MS 2007 v Sapporu získala dvě bronzové medaile ve štafetě a ve sprintu dvojic.\n\nV sezónách 2007/08 a 2008/09 se jí nedařilo − v celkové klasifikaci Světového poháru skončila jedenáctá a desátá, což byla její nejhorší umístění od sezóny 2001/02. Na MS 2009 v Liberci skončila zcela bez medaile a jejím nejlepším individuálním umístěním bylo deváté místo ve sprintu. Následně byla kritizována, že je ve svých devětadvaceti letech příliš unavená a chybí jí motivace. Na základě těchto neúspěchů se rozhodla změnit tréninkové metody a ukončila spolupráci se svým osobním trenérem Sveinem Tore Samdalem, zaměřila se na získání lepší techniky při bruslení pomocí tréninků rovnováhy, koordinace a síly. Lékařská vyšetření potvrdila zhoršení jejího onemocnění astmatem a od června 2009 jí bylo povoleno užívání nových léků.\n\nZOH 2010 ve Vancouveru se jí podařilo konečně získat zlatou olympijskou medaili - ve sprintu klasicky, na stejné olympiádě pak přidala zlato ze skiatlonu a ze štafety.\n\nNa MS 2011 v Oslo proměnila ve vítězství čtyři z pěti závodů, ve kterých startovala (sprint, skiatlon, 10 km klasicky a štafetu) a jen 2. místo v závěrečném běhu na 30 km jí zabránilo ve vyrovnání rekordu Rusky Jeleny Vjalbeové, která na MS v roce 1997 v Trondheimu vyhrála pět závodů. Od 20. března 2011 je rekordmankou v počtu vítězství ve Světovém poháru, když překonala 45 vítězství Jeleny Vjalbeové. V celé sezóně 2010/11 si ve Světovém poháru připsala 17 vítězství, čímž překonala rekord Bente Skariové z roku 2003. Do roku 2015 zvítězila v 75 individuálních závodech a čtyřikrát zvítězila i v celkovém pořadí (2004/05, 2005/06, 2011/12, 2014/15).\n\nNa ZOH 2014 v Soči získala tři zlaté medaile a stala se tak nejúspěšnější olympioničkou v historii zimních her s celkovým ziskem 6 zlatých, 3 stříbrných a jedné bronzové medaile.\n\nNa Mistrovství světa v klasickém lyžování 2015 ve Falunu získala dvě zlaté medaile, čímž zvýšila svůj celkový počet triumfů na šampionátu na 14 a vyrovnala historický rekord Jeleny Vjalbeové z let 1989 až 1997.\n\nSezónu 2015/16 vynechala kvůli těhotenství a do Světového poháru se vrátila ve finské Ruce v listopadu 2016, jedenáct měsíců po narození syna Mariuse. V úvodním sprintu byla desátá a ve druhém závodě – na 10 km klasicky – si připsala své 103. pohárové vítězství v kariéře. Rekordmankou se stala na Mistrovství světa v klasickém lyžování 2017 v Lahti, kdy získala patnáctou zlatou medaili ve skiatlonu na 2×7,5 km.\n\nJe svobodná a žije v Oslo se svým přítelem Fredem Børre Lundbergem, bývalým olympijským vítězem v severské kombinaci. 26. prosince 2015 porodila Lundbergovi syna.\n\n"}
{"id": "66730", "url": "https://cs.wikipedia.org/wiki?curid=66730", "title": "Lužnice (rozcestník)", "text": "Lužnice (rozcestník)\n\nNázev Lužnice má několik významů:\n\n"}
{"id": "66736", "url": "https://cs.wikipedia.org/wiki?curid=66736", "title": "Bitva u Tours", "text": "Bitva u Tours\n\nBitva u Tours (známá též jako bitva u Poitiers) je jedna z nejdůležitějších bitev 8. století. Odehrála se v říjnu (pravděpodobně někdy mezi 10. a 25. říjnem včetně) 732 mezi Tours a Poitiers. Vojsko Franské říše vedené Karlem Martelem v ní porazilo armádu Umajjovců emíra Abd ar-Rahmána. Zdroje se rozcházejí v tom, zda šlo o velkou bitvu, která je často heroizována, nebo jen likvidaci umajjovských průzkumných oddílů. Ve zdrojích převládá názor, že šlo o velkou bitvu. Je zřejmé, že by drobná půtka Umájovce nezastavila a zřejmě by v ní ani nepadl velitel armády, který pochodoval s jejím jádrem. Bitva je považována za konec muslimské invaze do Evropy.\n\nMaurové obvykle obcházeli východní výběžky Pyrenejí, podél středozemního moře. Středomořské pobřeží Galie tak pomalu obsazovali muslimové. V roce 732 vyhlásil nezávislost Othman ben abi Neza (taktéž nazývaný Munuza), který uzavřel spojenectví s akvitánským vévodou Eudou. Tím fakticky vypověděl vazalství Umájjovcům. Ti jako odpověď vyslali mohutnou armádu, vedenou Abdulem Rahmanem Al Ghafiqim. Z velikosti armády lze usuzovat, že měla nejen obnovit vazalství emirátu, ale výzmamně ovlivnit i dění za Pyrenejemi. Emir Othmana bez okolků kapituloval a jeho armáda byla začleněna do sil Al Ghafiqiho. Ten s umájjovskou armádou pokračoval dál do Galie. Vévoda Eudo se ocitl pod tlakem a pokusil se umájjovskou armádu zastavit. Vyslal naproti svou armádu, která se střetla s muslimskou poblíž Bordeaux. Eudova armáda byla Al Ghafigiho jízdou zničena. Těžce vyzbrojení rytíří neudrželi uspořádanou formaci a osamělé skupiny se staly snadným cílem nepřítele. Následně Abd ar-Rahmán vyplenil Bordeaux a poté pokračoval dál. \n\nKarlovi bylo v té chvíli zřejmé, že tím ummájovský výboj nekončí. Narychlo svolal svou armádu, většinou složenou z pěchoty, a pospíchal co mu síly stačily, aby napadl vetřelce. Ti mezitím vydrancovali Tours a poté oblehli i jižně ležící Poitiers. Abd ar-Rahmán vyslal zvědy aby se dozvěděl, jestli jsou v blízkosti franské oddíly. Předvoje obou armád na sebe narazily nečekaně a překvapeni silou nepřítele, na kterého narazily Ani jeden z velitelů nečekal, že se protivník dostal tak daleko. Abd ar-Rahmán přivolal vojsko od Poitiers a připravil se k bitvě, zatímco Frankové zaujali sevřenou pozici mezi dvěma místními toky.\n\nPravděpodobné bojiště se nachází na souřadnicích .\n\nZachovalo se jen málo podrobností o vzhledu armád, ale nejspíše šlo o velké armády. Pokud porovnáme jednotlivé, nepříliš spolehlivé zdroje, dojdeme k závěru, že umájjovská armáda měla dvoj až čtyřnásobnou početní převahu.\n\nArmáda Franské říše, tvořená nejen Franky samotnými, ale i různými spojenci a žoldnéři z různých koutů říše, se skládala z mužů, kteří byli v dané době schopni se postavit do boje. Tedy víceméně muži, které bychom dnes nazvali profesionálními vojáky. Díky zkušenostem a výcviku bojovala francká armáda, tvořena především těžkou pěchotou, obdivuhodně disciplinovaně. Její jádro tvořila družina Karla Martela, tedy secvičení a zkušení muži. V tradiční výzbroji Franků byl krátký těžký meč (sax), kopí a jejich obávané vrhací sekery zvané francisca. Tato sekera vržena dobrým bojovníkem mohla rozseknout štít i prorazit brnění. Výzbroj doplňoval těžký štít. Pěchota utvářela útvary podobné oddílům římských legií. Franckou armádu doplňovalo nepočetné jezdectvo. Slovo Frank je zkomoleninou slova statečný - bojovníci této armády bojovali urputně a byli z tohoto důvodu obávanými protivníky.\n\nUmajjovští, vyzbrojení a válčící v arabském stylu, nepoužívali těžkou pěchotu jako Frankové, ale disponovali početnou a zkušenou jízdou. Jednak lehkou a dále těžkou - katafrakty. Jezdci se mohli přiblížit k protivníkovi a zasypávat jej oštěpy, poté mohli zaútočit s meči. Základem taktiky byl sled rychlých manévrů, ať už skutečných, nebo předstíraných s následným napadením nepřítele v nevýhodné pozici. Část armády pak tvořila lehká pěchota.\n\nBitva začala půtkami mezi oběma armádami, které se navzájem zkoumaly. Po překvapivém zjištění na obou stranách, že na sebe narazila jádra armád, armády rozbily tábory a chystaly se ke střetu. Frankové zaujali těsnou formaci a nedlouho poté Abd ar-Rahmán vyslal lehké jezdectvo, aby zaútočilo na těsně nahloučenou masu franské pěchoty a spojenců a pokusilo se jí rozdělit, buď přímo při útoku, nebo při předstíraném ústupu. Jezdci metali na své nepřátele oštěpy, ale franští pěšáci odpověděli svou zbraní franciscou a zůstali stát. Umajjovští útočníci zahájili ústup, ale Frankové je nepronásledovali a zachovali pozici. Poté umajjovští zaútočili znovu, tentokrát katafrakty, ale jen málokterý kůň se nechal donutit k útoku na husté hradby kopí. Muslimské oddíly se o to pokusily ještě několikrát, tentokrát s podporou pěchoty, ale nikdy nedokázaly proniknout těsnými řadami protivníka. Muži ze severu zachovali chladné hlavy a disciplínu a stáli nepohnutě jako zeď. Ztráty katafraktů, tvořících elitu arabské armády, dosáhly znepokojující výše. Situace se opakovala i druhého dne a v ten den zřejmě padl i zbytek výkvětu arabské armády, včetně Abd ar-Rahmána. Bitevní pole nebylo možné přejít bez toho, že by se nešláplo na tělo padlého. Třetí den se franské vojsko seřadilo znovu do boje. Karel Martel totiž očekával, že protivníkovi dorazí posily a tak nedal rozkaz k pochodu na nepřítele z obav z případné léčky. Ale muslimský útok nepřicházel. Karel tedy vyslal zvědy, a ti přinesli zprávu, že je tábor nepřítele pustý.\n\nPřímé ztráty umájjovké armády převýšili ztráty Franků desetinásobně, podle některých zdrojů až dvacetinásobně. V bitvě padli i Abd ar-Rahmán. Bitva neměla jen oblastní význam, ale předznamenala pád Umájjovské dynastie a znamenala konec postupu Arabů v Evropě. Opozice v chalifátu se obrátila proti Umájjovcům a 18 let po bitvě Umájjovce nahradila dynastie Abbásovců.\n\nNaopak rod Pippinů, zastupovaný v bitvě Karlem Martelem, byl na vzestupu. Vnuk Karla Martela je znám jako cisař Řimské říše Karel Veliký.\n\nVe vztahu k českým dějinám možná stoji za připomenutí, že se odehrála 100 let před prvním přemyslovským knížetem Bořivojem (někdy mezi léty 850 a 890) a 200 let před vraždou svatého Václava (+935).\n\nS použitím informacích obsažených v článku v Sedmé vlně: https://sedmavlna.cz/den-ktery-rozhodl-ze-evropa-nebude-islamska/\n"}
{"id": "66741", "url": "https://cs.wikipedia.org/wiki?curid=66741", "title": "Bitva u Poitiers", "text": "Bitva u Poitiers\n\nBitva u Poitiers je pojmenování pro několik střetnutí:\n\n"}
{"id": "66754", "url": "https://cs.wikipedia.org/wiki?curid=66754", "title": "Auricularia aurantiaca", "text": "Auricularia aurantiaca\n\nAuricularia aurantiaca je botanický název pro několik rostlin:\n\n"}
{"id": "66762", "url": "https://cs.wikipedia.org/wiki?curid=66762", "title": "DiSEqC", "text": "DiSEqC\n\nDiSEqC (Digital Satellite Equipment Control) je speciální komunikační protokol používaný\nmezi satelitním přijímačem a zařízeními jako je motor otáčející\nparabolickou anténu nebo přepínač mezi zdroji signálu z více parabol. Protokol je kompatibilní\nse zařízeními používanými k natáčení velkých parabolických antén pracujících v pásmu C, pokud se\npoužije s DiSEqC pozicionérem. Napájení a přenos povelů se děje po stejném koaxiálním kabelu,\nkterým přichází signál do satelitního přijímače.\n\nExistují čtyři schválené verze protokolu\n\n\n\n\nVšechny verze protokolu byly standardizovány v únoru 1998 pro používání v digitálním\nsatelitním vysílání. Protokoly jsou zpětně kompatibilní, což znamená, že satelitní\npřijímač s podporou DiSEqC 2.0 může ovládat přepínač signálu verze 1.0, ale přijímač\ns podporou 1.0 neumí natáčet parabolu pomocí motoru.\n\nKomponenty vybavené pro automatické vyhledávání satelitů – tzv. funkce USALS, nazývanou také \"Goto XX\" jsou někdy označované jako DiSEqC 1.3. Toto označení ale nebylo schváleno organizací Eutelsat, která vyvinula protokoly DiSEqC a slouží jako standardizační agentura, proto verze 1.3 není uvedena v oficiálním přehledu.\n\nPro praktické využití (receiverů, LNB a motorů) by pořizovaná zařízení měla podporovat nejlépe DiSEqC 1.2 (některé linuxové multifunkční mají 1.0 a pak nelze natáčet parabolu), to je ostatně nejrozšířenější implementace.\n\n\n"}
{"id": "66772", "url": "https://cs.wikipedia.org/wiki?curid=66772", "title": "Zimní olympijské hry 1994", "text": "Zimní olympijské hry 1994\n\nXVII. zimní olympijské hry v roce 1994 se konaly v Lillehammeru. Jsou to první olympijské hry konané po dvou letech uplynulých od předešlé zimní olympiády.\n\nOdborníky jsou stále hodnoceny velmi kladně a řadí se mezi největší sportovní události v historii.\n\n"}
{"id": "66776", "url": "https://cs.wikipedia.org/wiki?curid=66776", "title": "Antarktický smluvní systém", "text": "Antarktický smluvní systém\n\nAntarktický smluvní systém ( ) je komplex opatření regulující vztahy mezi jednotlivými státy v oblasti Antarktidy. Pro účely ATS je Antarktida definována jako území jižně od 60. rovnoběžky včetně plovoucích ledovců.\n\nSmlouvy v současnosti uznává celkem 48 zemí. Antarktida je podle nich považována za nadnárodní území určené pouze pro vědecké účely. Vyloučeny jsou jakékoli zábory území pro konkrétní stát a také vojenské aktivity.\n\nZákladem Antarktického smluvního systému se stala Smlouva o Antarktidě, která byla uzavřena 1. prosince 1959 ve Washingtonu a vstoupila v platnost 23. června 1961. Signovalo ji původně 12 zemí, další státy se přidaly později. Byla první smlouvou během studené války, která omezovala vojenskou moc. Smlouvě podléhá veškerá pevná zem jižně od 60. rovnoběžky včetně plovoucích šelfových ledovců.\n\nDohoda byla uzavřena u příležitosti Mezinárodního geofyzikálního roku (1957–1958), kdy došlo k dříve nebývalé mezinárodní vědecké spolupráci. Ta se vztahovala také na oblast Antarktidy, kde bylo vystavěno množství polárních stanic. Spolupráce vědců z různých států vyústila v uzavření mezinárodní smlouvy.\n\nSmlouvu původně podepsalo 12 států, jejichž expedice v roce 1959 v Antarktidě aktivně pracovaly – Argentina, Austrálie, Belgie, Chile, Francie, Japonsko, Nový Zéland, Norsko, JAR, Sovětský svaz, Spojené království, Spojené státy.\n\nDalších 38 zemí se ke smlouvě připojilo později, přičemž některé získaly poradní právo (hlasovací právo) v případných společných rozhodováních, a tedy významnější postavení. Díky výzkumné činnosti na Mendelově polární stanici patří Česká republika od 1. dubna 2014 mezi státy s hlasovacím právem. Do té doby byla ČR jediným státem, který měl samostatnou stanici, ale neměl status poradní strany. Smlouvu o Antarktidě může v budoucnu podepsat jakýkoliv další člen OSN.\n\nNejdůležitějšími body smlouvy jsou mírová vědecká spolupráce, zákaz vojenského využití a pozastavení všech nároků na suverenitu nad jakoukoliv částí Antarktidy. (Na současných mapách jsou nadále vyznačovány územní nároky jednotlivých zemí, které byly vzneseny před rokem 1959, protože nebyly zrušeny, jen pozastaveny; jiný význam než informativní však v současnosti nemají.)\n\nKe smlouvě o Antarktidě se druží asi 200 dalších doporučení a opatření včetně:\n\nKaždý rok se koná Konference států Antarktické smlouvy (ATCM – Antarctic Treaty Consultative Meeting). Do roku 1994 setkání probíhalo jednou za dva roky. Ze 46 signatářů smlouvy má pouhých 29 členů možnost rozhodovat a hlasovat, nicméně i zbylí zástupci států se mohou setkání zúčastnit. Mezi 29 států, které mají hlasovací právo, patří původních 12 členů, kteří podepsali Antarktickou smlouvu, a dalších 17 zemí, které prokázaly zájem o Antarktidu prováděním významné vědecké činnosti v této oblasti (zejména výstavba polárních stanic a vysílání expedic).\n\nKonferenci pořádá vždy jedna ze zemí s hlasovacím právem (střídají se v abecedním pořadí podle anglického názvu). Během 14 dní jednotlivé členské státy diskutují o všech záležitostech týkajících se Antarktidy, ať už se jedná o problémy právnické, vědecké, či ekologické.\n\nKonference se účastní také další mezinárodní organizace, které se Antarktidou a ekologií zabývají, např. Vědecký výbor pro výzkum Antarktidy (SCAR – Scientific Committee on Antarctic Research), Komise pro ochranu životního prostředí (CEP – Committee for Environmental Protection), Mezinárodní sdružení antarktických cestovních kanceláří (IAATO – International Association of Antarctic Tour Operators), Rada vedoucích národních antarktických programů (COMNAP – Council of Managers of National Antarctic Programmes), Komise pro zachování živých mořských zdrojů Antarktidy (CCAMLR – Commission for the Conservation of Antarctic Marine Living Resources), Mezinárodní hydrografická organizace (IHO – International Hydrographic Organisation) či Stálý výbor pro logistiku a operace v Antarktidě (SCALOP – Standing Committee on Antarctic Logistic and operations)\n\nPoznámka: Tabulka může být seřazena abecedně nebo chronologicky stisknutím ikonky .\n\nDosavadní konference států Antarktické smlouvy:\n\nSekretariát Antarktické smlouvy je organizace, ustavená v Buenos Aires v Argentině v září 2004 z rozhodnutí Poradního setkání Antarktické smlouvy.\n\nMezi úkoly sekretariátu patří:\n\n\n"}
{"id": "66777", "url": "https://cs.wikipedia.org/wiki?curid=66777", "title": "Smysl (filosofie)", "text": "Smysl (filosofie)\n\nSmysl je slovo s velmi širokým významem, a přitom tak základní, že se obtížně vymezuje. V základním významu označuje tradičně pět organických smyslů: zrak, sluch, hmat, čich a chuť; v množném čísle znamená téměř vždy právě tyto organické smysly. \n\nKromě toho může jednotné číslo \"smysl\" označovat \n\nSmysly jsou způsoby zakoušení a poznávání světa prostřednictvím specializovaných smyslových orgánů. Smyslové vnímání se ve starší češtině označovalo jako \"čití\", odtud i označení \"čidlo\" a u Tomáše Štítného \"čitedlnost\": \"„Pěti čitedlnostmi, ježto obecně řiekáme jim pět smyslóv, móž člověk hřešiti…“\" Na rozdíl od těchto orgánů, pasivních receptorů, zahrnuje smyslové vnímání i větší nebo menší aktivní podíl vnímajícího: výběr předmětu, zaměření pozornosti, pohyb očí nebo hmatající ruky. \n\nO povaze a odlišnostech jednotlivých smyslů uvažuje Aristotelés zejména ve spise „O duši“, kde dochází k překvapivému závěru, že člověk se od jiných živočichů odlišuje především jemností svého hmatu. Vedle vnějších smyslů s jejich orgány rozlišuje ještě také tři smysly či city (\"aisthésis\") vnitřní, jež Jan Ámos Komenský nazývá pozor (tj. pozornost), soud (tj. úsudek) a paměť]. Kant rozlišuje smysly na dálku (zrak, sluch) a smysly na blízko (hmat, čich a chuť), přičemž zrak, sluch a hmat jsou podle něho spíše smysly objektivní, neboť přispívají víc k našemu poznání, kdežto chuť a čich jsou spíše subjektivní, protože přinášejí požitek či nelibost. \n\nVedle těchto vnějších smyslů zkoumá Kant také otázku vnitřního smyslu (\"sensus internus\"). Na rozdíl od aristotelské tradice uznává jen jeden vnitřní smysl, neboť má jen jediný orgán, totiž duši. Tento vnitřní smysl je odpovědný za různé přeludy a iluze. Ekvivalentem vnitřního smyslu v současné fyziologii, antropologii a filosofii je kinestéze či propriocepce, to jest vnímání vlastního těla a vlastního pohybu. \n\nAristotelés upozornil na to, že navzájem rozdílné a svou povahou nesourodé vjemy různých smyslových orgánů se člověku přesto spojují do jediné koherentní smyslové zkušenosti předmětu a mluvil o \"společném vnímání\" (\"synaisthésis\") a o \"společném smyslu\". Téma společného smyslu (latinsky \"sensus communis\") pak dále zpracoval Tomáš Akvinský a věnoval se mu i Immanuel Kant. Právě tato integrovaná zkušenost různých smyslů potvrzuje reálnost předmětu a odlišuje vnímání od přeludu a snu. \n\nMetaforické spojení „šestý smysl“ znamená schopnost \"vnímat\" nebo spíše tušit nenápadné, sotva pozorovatelné skutečnosti, případně i tendence, a orientovat se podle nich v praktickém životě. \n\nPředmětem staleté diskuse je také otázka po podílu smyslů na našem poznání. Racionalistické filosofie zdůrazňují nezbytnou účast rozumu: poznání netvoří jen světelný či zvukový počitek, nýbrž teprve spojení těchto počitků v jednu zkušenost, rozpoznání a určení, případně i pojmenování předmětu. Kant upozornil zejména na to, že žádná smyslová (vnější) zkušenost není možná bez apriorních kategorií času a prostoru: každá smyslová zkušenost se nutně odehrává někdy a někde. Podstatný a komplikovaný proces vzniku zkušenosti z jednotlivých počitků pak podrobně analyzuje Husserlova fenomenologie. \n\nNaproti tomu vyslovil už Tomáš Akvinský důležitou tezi, že „co je v naší mysli, bylo už předtím ve smyslech“, kterou proti spekulacím o vrozených idejích použil John Locke a která se stala základem sensualismu. Lidská mysl je na počátku \"tabula rasa\" („holá tabulka“), do níž se teprve postupně vepisují především smyslové zkušenosti. Jakkoli je tato jednoduchá představa sotva udržitelná (zkušenost a vzpomínka není prostý otisk smyslového vjemu atd.), nelze prokázat ani vrozené ideje. Člověk je vybaven mimořádnou zvídavostí a patrně i schopností osvojit si jazyk, všechny ostatní podmínky poznávání se však utvářejí až opakovanými zkušenostmi a abstrakcemi v průběhu života.\n\nPojem smysl může dále znamenat totéž co význam slova nebo výpovědi, jak se jím zabývá sémantika, tedy to, co dané slovo nebo výpověď míní, co „chce říci“ a jak se mu má (správně) rozumět. Pokud výpovědi nerozumíme, buď proto, že je například v cizím jazyce, anebo proto, že si protiřečí, její části k sobě nepatří, říkáme, že „nedává smysl“. Pokud jsme přesvědčeni, že chyba není na naší straně, označíme výpověď jako nesmysl. \n\nGottlob Frege však oba pojmy rozlišuje: zatímco význam (německy \"Bedeutung\") míní extenzi, tj. množinu všech možných předmětů, jež pojem označuje, smysl (\"Sinn\") znamená intenzi příslušného pojmu, tj. to, jak je tato množina vymezena. Tak se slovo smysl nejčastěji používá v analytické filosofii a ve filosofii jazyka. \n\nU spojení „mít smysl pro něco“ je zřejmé, jak se základním významem slova smysl souvisí: že má někdo smysl pro hru, pro podnikání, pro humor a podobně, znamená, že mu nejsou cizí, že je schopen je vnímat, že se v nich dobře orientuje a vyzná, že s nimi umí zacházet. Že někomu takový smysl pro určitou činnost chybí, říkáme o člověku, který se v ní pohybuje bezradně, dělá nešikovné kroky a chyby, anebo se jí úplně vyhýbá. \n\nVýznam spojení „smysl něčeho“ lze zachytit jen velmi obtížně. Může znamenat něco jako účel nebo cíl dané věci či podniku, Aristotelovu cílovou příčinu (\"hú heneka\", \"causa finalis\") neboli to, „kvůli čemu“ (Heidegger) daná věc je nebo kvůli čemu se člověk do nějakého podniku pouští. Pokud věc „má smysl“, znamená to, že stojí za to se jí věnovat, pustit se do ní nebo pokračovat, protože se patrně vyplatí, anebo v každém případě „někam povede“. Pokud o nějakém podniku řekneme, že „nemá smysl“, míníme tím, že je nejlepší se do něho vůbec nepouštět, anebo s ním co nejdříve přestat.\n\nSmysl je zde tedy něco, co s danou věcí nebo činností podstatně souvisí, co je jí vlastní (věc má nebo nemá smysl), co ji však zároveň přesahuje a odkazuje k budoucímu. Ač to na věci samé není vidět, je to pro její praktické vyhodnocení krajně důležité, často dokonce rozhodující. Ovšem ani když o něčem řekneme, že to má smysl, neříkáme tím ještě, že se nutně musí podařit, nýbrž právě jen tolik, že stojí za to se o to pokusit. \n\nO některých věcech říkáme, že mají smysl kvůli něčemu jinému, že mohou k něčemu vést nebo sloužit. O jiných ale soudíme, že mají smysl samy v sobě, že jsou samy cílem a nikoli jen prostředkem. To se týká především pověstné otázky po smyslu života. Slavný psychiatr a psycholog Carl Gustav Jung tvrdil, že se během celé své kariéry nesetkal s člověkem nad 30 let, který by tuto otázku nikdy neřešil. Možná také proto, že ti, kdo si ji nekladli, nebyli mezi jeho pacienty.\n\nPodobně je tomu i s otázkou po smyslu dějin vůbec, anebo dějin určité skupiny nebo národa. Na jedné straně je jisté, že k dějinám nějaké výhledy do budoucnosti nezbytně patří, na druhé straně si nelze představit, že by se jim dal přisoudit nějaký předmětně určený smysl a cíl. Sama metafora ovšem mluví o smyslu, a ne o cíli, a tedy naznačuje, že se otázka týká spíš nějaké celkové orientace či zaměření než věcného cíle, jak si jej klademe u běžných činností.\n\n\n\n"}
{"id": "66779", "url": "https://cs.wikipedia.org/wiki?curid=66779", "title": "Lille", "text": "Lille\n\nLille ( ) je město v severní Francii na řece Deûle. Je hlavním městem regionu Hauts-de-France a také préfecture (hlavní město) departementu Nord. Ve městě rovněž sídlí arcibiskupství Lille, hlava Církevní provincie Lille. Leží poblíž hranic s Belgií.\n\nV únoru 2000 se k městu Lille připojilo město Lomme. Populace vnitřního města čítá 225 597 obyvatel. Na celém území města žije odhadem 1 260 000 obyvatel, čímž se řadí mezi nejvíce osídlené oblasti v Evropě; je čtvrtým největším městem země.\n\nVe městě se nacházejí tři univerzity.\nSousední obce: Lambersart, Lompret, Saint-André-lez-Lille, La Madeleine, Marcq-en-Barœul, Mons-en-Barœul, Pérenchies, Prémesques, Capinghem, Ennetières-en-Weppes, Villeneuve-d'Ascq, Englos, Sequedin, Loos-lez-Lille, Faches-Thumesnil, Wattignies, Lezennes a Ronchin.\n\n\"Počet obyvatel\"\n\n\nOficiální stránky města\n"}
{"id": "66790", "url": "https://cs.wikipedia.org/wiki?curid=66790", "title": "SOS (rozcestník)", "text": "SOS (rozcestník)\n\nZkratka SOS je mezinárodní tísňový signál. Další významy:\n\n"}
{"id": "66791", "url": "https://cs.wikipedia.org/wiki?curid=66791", "title": "Stráž obrany státu", "text": "Stráž obrany státu\n\nStráž obrany státu (SOS) byl speciální bezpečnostní sbor založený na základě vládního nařízení č. 270/1936 sb. (schváleno 23. října 1936), jenž existoval a působil v letech 1936 až 1939. Za mírového stavu fungovaly jednotky Stráže obrany státu jen rámcově, přičemž její příslušníci (podle zkratky SOS přezdívaní „sosáci“) vykonávali svou běžnou službu u četnictva, finanční stráže a státní policie, v případě ohrožení bezpečnosti republiky však byly aktivovány a doplněny o záložníky s trvalým bydlištěm v blízkosti nasazení. Při bojích mezi zářím 1938 a březnem 1939 přišlo o život 84 příslušníků SOS a 270 utrpělo zranění.\n\nPřed zřízením stráže chránila hranice finanční stráž řízená ministerstvem financí, ovšem její hlavní činností byla celní služba a zbylé oblasti pokrývala jen okrajově, pokud vůbec. \n\nZpočátku tvořilo SOS výhradně četnictvo, finanční stráž a státní policie. Posléze k ní byli přiřazováni i další spolehliví občané a členové vhodných organizací. V případě hrozících nepokojů existovala možnost posílit oddíly SOS příslušníky pravidelného vojska. Podle původních plánů mělo vzniknout 38 praporů SOS, nakonec jich však bylo pouze 31, z toho jeden vnitrozemský, dislokovaný v Praze. Předpokládalo se, že v případě náhlé bezprostřední nepřátelské hrozby budou prapory SOS schopny v několika hodinách obsadit hranice a poskytnou armádě určitý čas na přípravu. Výzbroj oddílů SOS tvořily pistole, pušky, lehké kulomety a granáty. K plánovanému dozbrojení těžkými kulomety již nedošlo, navíc mnoho oddílů dostalo jen část patřičného vybavení.\n\nPočet příslušníků SOS postupně rostl. V září 1938 činil 29 611 mužů, z toho 6 438 finančníků a 16 582 vojenských posil a aktivních vojáků. Příslušníci SOS byli v rámci mimořádných opatření rozmístěni v bojových a strážních pozicích na hranicích v květnu 1938 a s výjimkou vojenských posil tam zůstali až do září. V září došlo k ostrým střetům ozbrojených složek s německými záškodníky organizovanými Sudetoněmeckou stranou Konráda Henleina a patrně i s příslušníky ozbrojených sborů německé říše. \n\nPo odstoupení pohraničí strážily SOS za již klidnější situace nové hranice, byť i zde se objevilo několik incidentů. V březnu 1939 vedly oddíly SOS na Podkarpatské Rusi ústupové boje s ukrajinskými nacionalisty a zejména Maďary. 26. listopadu byla pohotovost pro příslušníky SOS zrušena a ti se vrátili ke své policejní a celní činnosti. 21. prosince 1939 pak protektorátní vláda Stráž obrany státu rozpustila. V rámci Slovenského státu byla tato organizace zrušena později.\n\nPo druhé světové válce nebyla SOS obnovena. K ochraně hranic byla vytvořena pohraniční stráž.\n\nPřed vznikem Stráže obrany státu střežili hranice Československa pouze příslušníci finanční stráže, ti však vykonávali funkci celníků.  Avšak ke kontrole hranic z hlediska bezpečnostního zdaleka nestačili. Po mnoha naléhání vojáků, kteří vyžadovali vyřešení otázky ochrany hranic, nechala 19. listopadu 1934 Nejvyšší rada obrany státu zřídit komisi pro řešení této problematiky.\n\nNa jaře 1936 navrhlo ministerstvo národní obrany, aby vznikl jednotný bezpečnostní sbor, který by vznikl úplným sloučením finanční stráže, četnictva a státní policie.  Tento návrh byl však smeten ze stolu. Ministerstvo vnitra bylo pověřeno vypracováním vládního nařízení o zřízení Stráže obrany státu. Na základě vypracovaného vládního nařízení  č. 270/1936 Sb. vznikla 23. října 1936 Stráž obrany státu.\n\nHlavními úkoly stráže byly:                                              \nStráž měla tedy okamžitě zajistit obranu státní hranice a usnadnit nástup armády.\n\nVýzbroj družstva stráže:\n\nVýzbroj člena stráže:\n\n„Proto je povinností a ideálem každého mravného a čestného příslušníka stráže: mravně a čestně žíti, dobře a ukázněně konati službu, v boji statečně bojovati a bude-li tomu chtíti osud - také čestně zemřít.“\n\n„Přísahám při všem, co jest mi svaté, a v plné shodě se svým svědomím a přesvědčením, že budu poslušen presidenta a vlády republiky československé a všech svých velitelů a představených; přísahám, že budu bez odmluvy plniti jejich nařízení vždy a všude, i v nebezpečí, bez váhání a odporu, že svůj útvar neopustím, ale i život svůj ochotně dám na ochranu vlasti a za její svobodu; přísahám, že budu své druhy milovati, k nim věrně státi, v nebezpečí je neopustím, ale až do konce s nimi budu bojovati, jak mi káže mužná čest a vědomí povinností občanských. Tak přísahám“\n\n<nowiki>*</nowiki>velitelství těchto praporů bylo přiděleno k policejnímu ředitelství\n\n<nowiki>**</nowiki>Falknov nad Ohří je dnešní Sokolov\n\nK zřízení těchto vnitrozemských praporů nedošlo: Poděbrady, Pardubice, Tábor, Plzeň, Brno, Kroměříž, Hranice\n\nVnitrozemský prapor Praha měl za úkol: zajišťovat bezpečnost v Praze, podílet se na ostraze linie opevnění VOP (vnější obrana Prahy) a podnikat akce proti nepřátelským parašutistům.\n\nPo mnichovském diktátu přešlo velení jednotek Stráže obrany státu 3. října 1938 pod pravomoc ministerstva vnitra i přesto, že armáda několikrát žádala o podřízení Stráže obrany státu armádě. Jednotky Stráže obrany státu střežily pomnichovskou hranici.\n\nStráž obrany státu měla podle nařízení ministerstva vnitra plnit úkol uzavření demarkační čáry a to tak, že stráž měla střežit území ve vzdálenosti 2 km do našeho vnitrozemí od demarkační čáry.\n\nS novou situací po odstoupení pohraničí se musela změnit organizace Stráže obrany státu. Po okupaci se velitelství praporů, jejichž sídlo leželo v okupovaném území, přesunulo do vnitrozemí. Ministerstvo vnitra stanovilo 6. října nové prozatímní obvody Stráže obrany státu. Tento plán zohledňoval i území, které bude Polsku a Německu odstoupeno do 10. října.\n\nPrapory jejichž velitelství nebylo zabráno, ale část obvodu ano, střežily zbytek svého obvodu (až na prapor Rychnov nad Kněžnou, ten se o svůj obvod dělil s praporem Vysoké Mýto). Zbytek oblasti praporu = část obvodu, která nebyla odstoupena Polsku či Německu. \n\nK 11. říjnu sloužilo u jednotek stráže obrany státu celkem 16359 mužů.\n\n26. listopadu byla výnosem ministerstva vnitra zrušena pohotovost stráže obrany státu.\n\nI po Mnichovu stále pokračovaly útoky ze strany Němců, nejznámější je asi ten z Moravské Chrastové, kde 500 Němců obec obsadilo a odvlekli místní československé jednotky. Českoslovenští vojáci však i přes ztráty dobyli Moravskou Chrastovou zpět.\n\nIncidenty s Polskem a Maďarskem přišly až po předání některých území těmto státům, které ale chtěly větší kus Československa pro svoji zemi. Tedy 2. října začalo předávání území Těšínska Polsku a 2. listopadu přišlo nové vymezení hranic mezi Maďarskem a Československem, kvůli tzv. Vídeňské arbitráži a Československo přišlo o jižní Slovensko a část Podkarpatské Rusi. Na Československo Maďarskou hranici, byly ale převeleny oddíly z Moravy a Čech a tak Maďarské útoky zůstaly bez úspěchu. Nejznámější bitvou mezi Československem a Maďarskem je asi bitva u Rozvegova. Po vzniku klerofašistického Slovenského štátu se museli Čechoslováci na Podkarpatské Rusi bránit i Síčovcům. Čechoslováci se z Podkarpatské Rusi stahovali třemi směry do Polska, na Slovensko a do Rumunska. Poslední jednotky ustoupily do Rumunska až 18. března, tedy tři dny po zániku Československa.\n\nPřesto, že oficiálně byla republika v mírovém stavu se všemi svými sousedy, padlo v bojích s Německem, Polskem a Maďarskem minimálně 171 příslušníků československé branné moci a Stráže obrany státu a 404 jich bylo raněno.\n\nStráž obrany státu oficiálně zanikla nařízením protektorátní vlády č. 3 ze dne 21. prosince 1939. Stráž obrany státu působila ještě ve Slovenském štátu, kde byla ale později také zrušena. Po válce se uvažovalo o obnovení Stráže obrany státu, k tomu však nedošlo.\n\n\n\n\n"}
{"id": "66792", "url": "https://cs.wikipedia.org/wiki?curid=66792", "title": "Okres Veľký Krtíš", "text": "Okres Veľký Krtíš\n\nOkres Veľký Krtíš je jedním z okresů Slovenska. Leží v Banskobystrickém kraji, v jeho jihozápadní části. Na severu hraničí s okresem Krupina, Zvolen a Detva, na jihu s Maďarskem, na východě s okresem Lučenec a na západě s okresem Levice.\n\n"}
{"id": "66797", "url": "https://cs.wikipedia.org/wiki?curid=66797", "title": "Lyon", "text": "Lyon\n\nLyon [\"lijo\"] je historické město ve středovýchodní Francii, hlavní město regionu Auvergne-Rhône-Alpes a hlavní město metropole Lyonu. Dohromady se svými příměstskými částmi a satelitními městečky tvoří po Paříži druhou největší aglomerací ve Francii s 1 757 180 obyvateli a je přibližně 20. až 25. v Evropě.\n\nLeží na soutoku řek Rhôny a Saôny, které je dělí na tři části, spojené 22 mosty. Město je významné průmyslové, obchodní a finanční centrum s mnoha vysokými školami, vědeckými ústavy, je kulturním a náboženským střediskem a je proslulé svou zvláštní kuchyní. Městem prochází nejdůležitější francouzská železniční trať Paříž – Lyon – Marseille, setkává se zde několik dálnic a východně od města je mezinárodní letiště. V Lyonu sídlí mezinárodní centrála Interpolu, televize Euronews a Mezinárodní institut pro výzkum rakoviny (IARC). Historické centrum je součástí Světového dědictví UNESCO.\n\nSeverně od města začíná vinařská oblast Beaujolais a jižně Côtes du Rhône. Na západ od města začíná Francouzské středohoří, na východ předhůří Alp. Podle města se jmenovala provincie \"Lyonnais\", jíž byl Lyon hlavním městem. \"Le Lyonnais\" i dnes označuje oblast kolem města, která je však mnohem menší než region Rhône-Alpes.\n\nMěsto bylo založeno Římany v roce 43 př. n. l. na západním břehu Saôny, pod vrchem Fourvière, jmenovalo se \"Lugdunum\" a bylo významným říčním přístavem. Stalo se správním centrem Galie a narodili se zde dva budoucí císařové, Claudius (-10) a Caracalla (186). Správním centrem bylo město po tři století, tuto výsadu postupně ztrácelo se zánikem Římské říše. Ve 2. století bylo založeno biskupství, v letech 177-202 zde byl biskupem Ireneus z Lyonu, jeden z nejvýznamnějších raně křesťanských teologů. Od 4. století je to arcibiskupství a zdejší arcibiskup je primasem celé Francie.\n\nV období pozdní antiky zde byla škola, kde studoval mimo jiné i politik a historik Sidonius Apollinaris. V roce 461 připadl Lyon Burgundům a byl až do dobytí Franky roku 534 rezidencí krále. Město bylo roku 725 poničeno Araby, kteří podnikali nájezdy ze Španělska do Franské říše.\n\nRoku 1032 připadl Lyon Svaté říši římské a ve 13. století se zde konaly dva významné církevní koncily. Roku 1310 byl obsazen francouzskými jednotkami a roku 1348 byl zasažen morem. V období renesance dosáhlo město velkého rozmachu, jednak jako centrum finančních operací francouzského krále díky blízkosti švábských a švýcarských finančních center (Augšpurk, Basilej) a Itálie s rozvinutým bankovnictvím, a také jako středisko výroby – záhy již manufakturní – kvalitní keramiky a zpracování i obchodu s hedvábím. Důležitým městem s rozvinutým hedvábnictvím Lyon zůstal i ve století 17. a hlavně 18.\n\nZa francouzské revoluce se Lyon dostal do opozice proti jakobínům. Město bylo dobyto za použití dělostřelby a poničeno, téměř 2000 lidí bylo popraveno. Součástí následných represálií bylo i zbourání výstavních paláců a domů, pokud patřily odpůrcům revoluce. Za druhé světové války byl Lyon střediskem hnutí odporu.\nV 19. století se Lyon vyvinul ve významné průmyslové město, roku 1857 se připojilo k železnici a roku 1895 zde bratři Lumièrové natočili patrně první film. Ve 20. století převládly banky, farmaceutický a chemický průmysl, parfumerie a software. V okolí jsou i významné rafinerie.\n\n\nAglomerace Lyon se skládá z 9 arrondissementů a obcí Bron, Cailure-et-Cuire, Champagne-au-Mont-d´Or, Charbonnière-les-Bains, Chassieu, Collonges-au-Mont-d´Or, Corbas, Dardilly, Décines-Charpieu, D´Écully, Feyzin, Fontaines-sur-Saône, Francheville, D´Irigny, Limonest, Meyzieu, Mions,La Mulatière, D´Oullins, Pierre-Bénite, Rillieux-la-Pape, Saint-Cyr-au-Mont-d´Or, Saint-Didier-au-Mont-d´Or, Sainte-Foy-lès-Lyon, Saint-Fons, Saint-Genius-Laval, Saint-Priest, Sathonay-Camp, Sathonay-Village, Tassin-la-Demi-Lune, Vaulx-en-Velin, Vénissieux, Villeurbanne.\n\n\"Počet obyvatel\"\n\nMezinárodní letiště Lyon-Saint Exupéry leží asi 25 km na východ od města.\n\nSilniční dopravu komplikuje kopcovitý terén. Na nedokončený obchvat města (A 46. A 432) navazují dálnice A 6 na sever, A 7 na jih a několik dalších.\n\nLyon je důležitý železniční uzel a leží na hlavní trati Paříž – Lyon – Marseille s 230 vlaky TGV denně. Má dvě hlavní nádraží, \"Part-Dieu\" z roku 1983 a starší \"Perrache\" z roku 1857 v samém středu města. Další nádraží TGV je na letišti Saint-Exupéry.\n\nMěstská doprava přepraví asi 1,4 milionu cestujících denně, z toho polovinu na čtyřech tratích metra. Systém dále zahrnuje dvě lanovky, 4 trati tramvají, 9 trolejbusových a asi 150 autobusových linek.\n\nLyon byl jedním z prvních měst, která zavedla půjčování jízdních kol na ulicích (systém Vélo'v) a od roku 2013 má půjčovnu elektromobilů s 250 vozy.\n\nLyon má devět elitních vysokých škol (\"Grandes écoles\") pro různé obory, tři veřejné a jednu církevní univerzitu a řadu dalších vysokých škol, celkem s více než 130 tisíci studenty. Některé jsou umístěny v moderních kampusech na okraji města.\n\nLyonská státní opera sídlí v nové budově, kterou navrhl Jean Nouvel. Vedle toho je ve městě řada stálých divadel, koncertních a výstavních sálů a dalších zařízení, například Dům tance, kulurní komplex \"Subsistences\" a mnoho dalších. Bienále soudobého umění se střídá s Bienálem tance.\n\n\n\n"}
{"id": "66798", "url": "https://cs.wikipedia.org/wiki?curid=66798", "title": "Paní Bovaryová", "text": "Paní Bovaryová\n\nPaní Bovaryová (v originále \"Madame Bovary\") je realistický román Gustava Flauberta (1821–1880) z roku 1857. Jedná se o první autorův román.\n\n\nVystudovaný lékař Karel Bovary žije v Tôtes se svou první ženou paní Dubucovou. Jejich sňatek zinscenovala Karlova matka, neboť paní Dubucová je zámožná a Karel měl být tak sňatkem finančně zaopatřen. Jednoho dne v noci za Karlem přijede čeledín se zprávou, že statkář má zlomenou nohu a potřebuje pomoc. Na statku Karel potká Emu, která se mu ihned zalíbí, a poté, co mu umře žena, se dohodne s otcem Emy na svatbě.\n\nEma vstupuje do vztahu s nadšením a plna ideálů, které načerpala při svém dřívějším pobytu v klášteře četbou milostných knih. Po určité době, a především po plese markýze, který ji a Karla pozve za Karlovy zásluhy, jí dochází, že s Karlem nezažije život plný vášně a dobrodružství, ale pouze nudné stereotypní manželství. Uzavírá se do sebe a celé dny jenom sní o životech lidí z nejvyšší vrstvy a velkých měst. Karel se o ni začne strachovat a na popud kamaráda se stěhují do Yonville.\n\nPři příjezdu je již paní Bovaryová těhotná, porodí zde dceru a ihned ji dává kojné. První večer se seznamuje s Leonem, se kterým si rozumí. Mají společné sny i způsob myšlení. Začnou spolu trávit stále více času až se do sebe zamilují, vzájemně si však nikdy své city neprojeví. Ema se po nějaké době začne lásky k Leonovi bát, začne se ho stranit a nešťastný Leon se rozhodne raději odjet studovat práva do Paříže.\n\nPo jeho odjezdu se Ema opět uzavírá do sebe. Po několika měsících přijede za Karlem do Yonville Rudolf, vlastník blízkého panství. Rudolf má zálibu v ženách a Ema mu připadá velmi přitažlivá. Rozhodne se ji získat. Při další návštěvě jí ihned vyzná své city, které doplní slovy, že ji miluje. Okouzlená Ema s ním začíná milostný poměr. Zamiluje se do něj a na důkaz lásky mu mimo jiné začne kupovat drahé dárky od místního obchodníka. Většinu z nich kupuje na dluh, který během celého příběhu roste, ale Ema si to neuvědomuje, protože se její mysl omezuje na soužití s milenci a na snění. \n\nJejí láska stále roste, až se s Rudolfem dohodne, že příštího dne spolu odcestují. On si to v předvečer rozmyslí a pošle jí pouze lživý omluvný dopis. Zklamaná Ema je touto skutečností zdrcena tak, že z toho onemocní. Karel se o ni opět bojí, a tak jí chce udělat radost tím, že ji vezme na operu do velkého města - Rouenu. Zde se Ema opět setkává s Leonem a jejich láska znovu vzplane. Začíná její další milostný vztah. I v tomto případě kupuje Ema svému příteli řadu drahých dárků.\n\nJednoho dne jí přijde domů dopis, že pokud ihned nezaplatí 3000 franků příštího dne, jí, a tedy i Karlovi, bude zabaven všechen majetek. Emě najednou začne docházet, čeho se dopustila věčným utrácením. Jde za Leonem prosit o pomoc. Leon se bojí, že kdyby jí peníze půjčil, už by je nedostal zpátky a tak by přišel i o zaměstnání. Proto ze strachu pomoc odmítne. Zdrcená Ema zkouší své štěstí u Rudolfa. Ten je však bez peněz, tudíž i zde jsou její prosby neúspěšné. Ema, která žila svůj vysněný život pouze se svými milenci, je zoufalá. To, čemu věřila a co pro ni bylo vším, ji zklamalo. Peníze se jí sehnat nepovede, a tak učiní podle sebe jediné možné východisko. S pomocí lékárníkova pomocníka se otráví arzenikem. Na smrtelné posteli jí dochází, že je šťastná, protože je konec a nic ji už trápit nebude. Karel, který ztrátu milované ženy psychicky neunese, zanedlouho umírá. Dcera Berta je dána do péče babičce, která po čase také zemře. Nakonec Berta skončí u své chudé tety a už od dětství si musí vydělávat na živobytí.\n\nFlaubert našel námět k dílu v novinách, po přečtení zprávy, že blízko Rouenu se otrávila žena venkovského lékaře, a jejímuž skonu předcházelo manželské drama. Prostředí paní Bovaryové je shodné s tím, ve kterém spisovatel žil. Jde o okolí Rouenu.\n\nMyšlenkou je kam až může člověka dovést nenaplnění jeho ideálů.\n\nKniha je rozdělena do tří částí z hlediska hlavního místa děje a v rámci každé části je rozdělena do kapitol.\nKniha je psaná chronologicky s občasnými odkazy na minulost postav.\nV příběhu je jedna hlavní dějová linie.\n\nAutor píše v krátkých souvětích, ve kterých často využívá obrazná přirovnání. Dílo je psáno ve třetí osobě (v tzv. er-formě).\n\n\nZ autorových děl je „Paní Bovaryová“ nejvíce podobná dílu „Citová výchova“, ve které je hlavní hrdina Fréderic Moreau stejným snílkem jako Ema Bovaryová, oba sní o lepším životě, avšak Ema se pro to rozhodne něco udělat a chvílemi se i její sny plní, kdežto Fréderic zůstane pouze u svých snů.\n\nRomán „Paní Bovaryová“ lze srovnávat s dílem ruského spisovatele Lva Nikolajeviče Tolstého „Anna Karenina“. Obě ženské postavy , Ema i Anna vstoupí do sňatku bez lásky, stanou se v něm nešťastnými a východisko naleznou v cizoložství. Na rozdíl od Emy se Anna svému manželovi přizná a opustí ho se svým milencem Vronským. Obě ženy končí svůj život shodně – sebevraždou. Anna proto, že ji její láska, jak se domnívá, zklamala; Ema proto, že nedokáže ustát nápor reality.\n\nČesky vyšel román \"Paní Bovaryová\" zhruba třicetkrát. Prvním vydavatelem byl \"Časopis českého studentstva\" v roce 1892.\n\n\nPaní Bovaryová se stala literárním typem. Podle ní vznikl tzv. bovaryzmus, znamenající útěk od skutečnosti k iluzím.\n\n\n\nAudioknihu Paní Bovaryová načetla Valérie Zawadská v roce 2017 v edici Mistři slova.\n\nPrvní anglický překlad udělala Eleanor Marxová, dcera Karla Marxe.\n\n"}
{"id": "66799", "url": "https://cs.wikipedia.org/wiki?curid=66799", "title": "Athaulf", "text": "Athaulf\n\nAthaulf (4. století - 415 Barcelona) byl v letech 410–415 vizigótským králem. Zvolen jím byl po smrti svého švagra Alaricha I., dobyvatele Říma. Na žádost císaře Honoria, který hledal pomoc proti barbarům v Galii, odvedl Athaulf Vizigóty z Itálie, formálně ve funkci vrchního velitele římské armády „per Galliam“. Poté dobyl jihozápadní část Akvitánie, kde se Gótové usadili. V roce 414 se Athaulf oženil s nevlastní Honoriovou sestrou Gallou Placidií, která byla od roku 409 ve vizigótském zajetí (narodil se jim syn Theodosius, který však zemřel v útlém dětství, čímž v zárodku zanikla možnost vzniku římsko-vizigótské královské linie). Tento svazek souvisel s královými ambicemi i snahou získat na římské půdě větší legitimitu. Athaulf byl zavražděn roku 415 v Barceloně bratrem svého odpůrce Sara, když táhl do Hispánie bojovat proti germánským Vandalům.\n"}
{"id": "66802", "url": "https://cs.wikipedia.org/wiki?curid=66802", "title": "Appeasement", "text": "Appeasement\n\nAppeasement (francouzsky apaisement) označuje pacifistickou politiku z 30. let 20. století, kterou symbolizovalo hlavně ustupování agresivním stranám.\n\nPolitici, kteří appeasement prosazovali, věřili, že uspokojením potřeb a požadavků nacistického Německa odvrátí druhou světovou válku a zachovají mír za každou cenu. Bylo motivováno snahou vyhnout se hrůzám, které se odehrály za první světové války, s nadějí, že evropské národy v novém uspořádání již další válku nedopustí. Jejich úsilí, které trvalo několik dlouhých let, však bylo marné. Německo bylo těsně před 2. světovou válkou ještě posíleno a demokratické síly oslabeny. Dnes je appeasement vnímán velmi negativně a jako historický omyl.\n\nMezinárodní konference, která probíhala 10. dubna až 19. května 1922 za účasti 29 států, vedla k neúspěšnému jednání o urovnání hospodářských styků s nově ustaveným RSFSR, neboť Sověti odmítli uhradit dluhy za carský režim a znárodněný cizí majetek. Neúspěch jednání mezinárodní konference vyústil ve dvoustranná jednání mezi německou a sovětskou delegací, která byla úspěšně zakončena podpisem Rapallské smlouvy.\n\nTajná ustanovení dokumentu zahrnovala nabídku, na jejímž základě získalo Německo možnost cvičit své ozbrojené síly na sovětském území. Německá armáda, která na základě ustanovení versailleské mírové smlouvy pozbyla možnosti zkoušet nové vojenské teorie na vlastním území, nyní prostě přesunula výcvik do SSSR, kde měla velmi dobré materiální podmínky. Masové nasazení tanků, podporovaných letectvem plnícím úlohu létajícího dělostřelectva, princip, na kterém byla později založena strategie bleskové války, byl tehdy již zformulován. Nyní měla být tato teorie vyzkoušena v praxi. Nekonečné ruské stepi nabízely teoretikům dostatek příležitosti k ověření a případné korekci představ. V prostoru Kazaně se rychle rozeběhl výcvik budoucích tankistů. Podobně se dělo s leteckým personálem.\n\nItalská vojenská expanze do Etiopie. V říjnu roku 1935 vstoupily italské jednotky bez vyhlášení války na území Etiopie. Do května 1936 byla země ovládnuta a byla vytvořena\n\"Italská východní Afrika\".\n\nBerchtesgadenská schůzka byla předehrou k Mnichovské dohodě. Proběhla 15. září 1938. Účastnili se jí Adolf Hitler a Neville Chamberlain. Hitler zde formuloval požadavky nacistického Německa vůči Československu, mezi které hlavně patřilo odstoupení západní části československého pohraničí (okresy s více jak 50 % německých obyvatel) a zrušení československo-sovětské spojenecké smlouvy. Britové s požadavky souhlasili.\n\nMnichovská dohoda byla jedním z posledních velkých ústupků politiky appeasmentu. Následná okupace Československa 15. března 1939 v podstatě přiměla britské veřejné mínění k odporu, což donutilo nerozhodnou a přímému konfliktu se vyhýbající vládu jednat. Když Hitler, opět předpokládaje ústupnost, napadl v září téhož roku Polsko, západní státy vyhlásily Německu válku.\n\nV důsledku toho se v západním politickém jazyce pro celé generace stal termín „Mnichov“ synonymem pro zbabělý ústup autoritářským vládám.\n"}
{"id": "66806", "url": "https://cs.wikipedia.org/wiki?curid=66806", "title": "Albrechtice nad Vltavou", "text": "Albrechtice nad Vltavou\n\nAlbrechtice nad Vltavou (do roku 1951 jen \"Albrechtice\") je obec ležící v jižních Čechách v okrese Písek. Žije zde obyvatel. První písemná zmínka pochází z roku 1360. Území obce se nachází přibližně mezi řekou Vltavou a Píseckými horami, které jsou chráněným parkem. Dominantou obce je kostel sv. Petra a Pavla z druhé poloviny 12. století. Ke kostelu přiléhá i vesnický hřbitov obehnaný zdí, na které je možno si prohlédnout freskové obrazy.\n\nV obci se nachází mateřská školka, základní škola, pošta, zdravotnické zařízení. Obec má vybudovaný vodovod a kanalizaci. Plynofikace obce zatím chybí.\n\nOkolí vesnice bylo osídleno už v pravěku. Dokládají to dochované mohyly ze střední doby bronzové u hájovny Kopanina. Podobné mohylové pohřebiště bylo objeveno a brzy zcela zničeno v místech s pomístním názvem V Kopcích. Dalšími doklady jsou nálezy bronzových hřiven a dvou depotů v lokalitě Na Skalce s obsahem bronzovým žeber a kovotepeckých nástrojů.\n\nObec je v písemných pramenech prvně zmiňována (jiné zdroje uvádějí již rok 1352) v soupise papežských desátků děkanátu bechyňského. O 8 let později pochází první písemná zmínka o Albrechtickém kostelu.\n\nKostel svatého Petra a Pavla je původně románský kostel ze 12. století. Kostel byl v průběhu své historie několikrát přestavován, nejvíce pak v 19. století. V kostele se nachází bohatá malířská výzdoba. Zvláště ceněné jsou fresky \"Posledního soudu\" a motiv \"„pekla a ráje“\" na triumfálním oblouku. Kostel je obklopen hřbitovem, jehož zeď je zdobena kapličkami s malbami z 19. století. Ty byly v osmdesátých letech 20. století sejmuty a zavěšeny na skoby.\n\nDalšími kulturními památkami jsou venkovská usedlost čp. 28, brána usedlosti čp. 12 a mohylník u hájovny Kopanina.\n\nMohyly mají průměr asi deset metrů a na výšku měří okolo jednoho metru. Pohřbívali do nich příslušníci mohylových kultur ve střední době bronzové. Později pohřebiště lidé využívali také v době halštatské a na počátku laténské kultury. Koncem devatenáctého století proběhl archeologický výzkum mohyl, který prokázal vnitřní kamennou konstrukci a kamenný obvodový věnec.\n\nPodle pověsti hlas zvonu z kostela svatého Jana Křtitele v Chřešťovicích přinášel smůlu vorařům, plavícím se po Vltavě. Když se vydávali na cestu, jejich ženy jim proto přály: „Jen abyste neslyšeli zvonek!“\n\nObec Albrechtice nad Vltavou se skládá ze šesti částí na čtyřech katastrálních územích.\n\n"}
{"id": "66810", "url": "https://cs.wikipedia.org/wiki?curid=66810", "title": "Borovany (okres Písek)", "text": "Borovany (okres Písek)\n\nBorovany je obec ležící v jižních Čechách v okrese Písek přibližně 2 km jižně od obce Bernartice. Obec se táhne částečně po hrázi a v okolí Velkého Borovanského rybníka, kterému se během povodní v roce 2002 protrhla hráz. Protržení hráze mělo za následek rozdělení obce na dvě části až do doby, kdy byla hráz opětovně opravena.\n\nZápadní část obce je ohraničena plochou rybníka, na východě katastru obce se nachází rozsáhlé lesy \"Hemery\" a \"Soví\". Dle Augusta Sedláčka je název obce odvozen od bobrů, kteří se měli vyskytovat v okolí původní osady.\n\nObec se rozkládá na katastru 637 ha. K roku 2008 se v obci nacházelo 96 čísel popisných, z čehož 73 je trvale obydlených objektů, zbytek připadá na objekty rekreační. Žije zde obyvatel.\n\nNejstarší zmínka o vsi je ze 1219, kdy se o ní hovoří jako o vladyckém sídle. Další zprávy o obci jsou ale jen kusé. Z dochovaných údajů se zdá patrné, že Borovany byly součástí Bernartického panství a jen na krátko před 16. stoletím se staly samostatným statkem. Od poloviny 16. století se stal pánem Borovan Adam Bechyně z Ležan, který nechal v obci vystavět třetí pevnou tvrz (dvě předchozí vznikly někdy kolem roku 1399 na podnět synů Kunráta z Bernartic Buzka a Petra). V roce 1623 jsou Borovany prodány do rukou jezuitů vnukem Adama Bechyně Oldřichem.\n\nVesnice byla značně postižena třicetiletou válkou a téměř se vylidnila. Dle záznamů z kroniky byli nejspíše všichni sedláci v Borovanech vojáky zabiti, jelikož se jim postavili na odpor se zbraní. Při morové epidemii v 70. letech 18. století zde bylo pohřbeno několik set mrtvých, kdy již hřbitov v Bernarticích z kapacitních důvodů nestačil. Na místě nového hřbitova pak vznikl kostel svaté Rozálie.\n\nZ obce pochází předci amerického astronauta Eugena Cernana, který v roce 1972 přistál na Měsíci.\n\nNa severním okraji obce se nachází fotbalové hřiště.\n\nV obci se dříve nacházely tři tvrze. Jedna byla umístěna na výšině nad Borovanským rybníkem a byla zbourána až v roce 1867 po níčivém požáru. Během bourání byla v základech tvrze objevena kostra mladého děvčete. Předpokládá se, že se dívka stala obětí středověké pověry, že když se do základů zazdí nevinná panna, stane se tvrz pevnou a nedobytnou.\n\nKostelík leží přibližně 2 km jižně od Bernartic v údolí lesa \"Mladého\", jeho barokní stavba pochází ze 17. století .\nByl založen na popud jezuitského pátera Jana Walda roku 1681. Když vypukla v roce 1680 morová epidemie a místní hřbitov nestačil, tak bylo vybráno toto místo pro nový hřbitov. Původně zde stávala kaplička, která byla v roce 1719 přestavěna tak, aby postačovala velkému množství prosebných procesí. Roku 1783 získal kostelík dnešní podobu.\nVedle kostela se nachází nejen drobný kříž, ale i dřevěný kříž s plechovým, malovaným Kristem.\nPřed kostelíkem se nachází jeden z nezařaditelných sakrálních objektů. Na kamenném podstavci se nachází dřevěná vitrínka. Kamenný podstavec kdysi býval částí kamenné kostelní pokladničky. Uvnitř vitrínky je soška s obrázkem Panny Marie Lurdské. \n\nSousední lípa je dutá a v jejím vnitřku je obrázek Panny Marie Sepekovské.\n\nJedná se o hojně navštěvované poutní místo.\n\nVýklenková kaple zasvěcená svatému Janu Nepomuckému se nachází u čp. 67.\n\nVýklenková kaple zasvěcená Panně Marii Lurdské je novodobá a nachází se čp.63.\n\nKaple zasvěcená svaté Rozálii se nachází nad pramenem s léčivou vodou u kostela svaté Rozálie.\n\nKaple svaté Rozálie nebo svatého Jana Nepomuckého se nachází na návsi v obci a je z 18. století. Před návesní kaplí se nachází kříž. Poblíž návesní kaple roste památný strom.\n\nPřed budovou obecního úřadu se nachází pomník, vedle kterého je vysazaná lípa. Nápis na pomníku je tento: „20. 6. 2008 TUTO LÍPU ZASADIL SPOLEČNĚ SE SVOU VNUČKOU AMERICKÝ ASTRONAUT A. E. CERNAN PRARODIČE Z MATČINY STRANY POCHÁZELI Z BOROVAN“. Dne 28. září 2018 zde byl odhalen pomník padlým v první světové válce.\n\nU komunikace v obci se v ohradní zdi nachází výklenek pro sochu světce.\n\nV Seznamu kulturních památek v okrese Písek je vedená venkovská usedlost čp. 67 a bývalá kovárna u čp. 57.\n\nPověst, která se váže ke kostelíku svaté Rozálie je tato:\n\nV roce 1674 šla cestou z Bernartic do Borovan mladá dívka jménem Alžběta Andělová. Byla přepadena dvěma vojáky. Bránila se a křikem si přivolala pomoc nedaleko pracujících sedláků. Ale vojáci jí před svým útěkem nasypali do očí písek a ona oslepla. Chodila žebrotou po kraji.\nKdyž se vracela z Borovan, slyšela na tomto místě hlas, který jí pravil: Toto místo bude zasvěceno, mnozí zde budou pohřbeni, procesí zde budou vedená.\nNikdo jí to nevěřil a byla všem pro posměch.\n\nPověst, která se vztahuje ke kapli zasvěcená svaté Rozálii je tato:\n\nV jeskyni, pod kapličkou je studánka s léčivou vodou. Nad kaplí vlála korouhev s tímto vyobrazeným příběhem. Sedlák, který k této studánce přivedl svou slepou kobylu a vodou ze studánky jí potřel oči. Byl potrestaný za znesvěcení studánky tím, že on sám oslepl a kobyle se zrak opět navrátil.\n\n"}
{"id": "66817", "url": "https://cs.wikipedia.org/wiki?curid=66817", "title": "Okres Žarnovica", "text": "Okres Žarnovica\n\nOkres Žarnovica je jedním z okresů Slovenska. Leží v Banskobystrickém kraji, v jeho nejzápadnější části. Na severu hraničí s okresem Partizánske, Prievidza a Žiar nad Hronom, na jihu s okresy Levice a Banská Štiavnica a na západu s okresem Zlaté Moravce v Nitranském kraji.\n\n"}
{"id": "66819", "url": "https://cs.wikipedia.org/wiki?curid=66819", "title": "Božetice", "text": "Božetice\n\nBožetice je obec v jižních Čechách v okrese Písek ležící nedaleko města Milevsko. Žije zde obyvatel. Součástí obce je také osada Radihošť.\n\nNázev obce znamená ves lidí Božetových či Božatových. První písemná zmínka pochází z roku 1291. V tomto roce byly zemským soudem zabaveny některé statky Vítkovců. Král Václav II. 17. června 1291 odevzdal biskupu Dobešovi tvrz Skalici, Sepekov a několik okolních vesnic (Zběšice, Držkrajov, Vlksice, Vratišov, Nosetín, Chyšky, Hodětín a Božetice.) V tomto období patřila ves k majetku rodu Vítkovců. V roce 1378 krumlovští páni, Petr, Oldřich, Jan a Jošt Rožmberkové věnovali špitálu pro chudé poutníky v Římě výtěžek z platů z Božetic a Oltyně. V roce 1457 zastavil Jan z Rožmberka Janu z Lobkovic Božetice, Jistebnici, Držkrajov, Sepekov a Přeštěnici. Do roku 1530 patřily Božetice Rožmberkům, později ves připadla Kryštofovi ze Švamberka. V držení rodu Švamberků byla ves do roku 1562, pak patřily Božetice k majetku milevského kláštera.\n\nŠkola byla založena roku 1860. Dříve vyučoval vysloužilý vojín po chalupách nebo děti docházely do Sepekova. Do roku 1880 do místní školy docházely děti z Vlksic. Sbor dobrovolných hasičů byl založený roku 1892. Elektrifikace vesnice byla provedena v roce 1928.\n\nV roce 1930 zde žilo 587 obyvatel v 120 číslech popisných. Pošta, fara, četnictvo byly v Sepekově.\n\nObec Božetice se skládá ze dvou částí na stejnojmenných katastrálních územích.\n\n\n\n"}
{"id": "66820", "url": "https://cs.wikipedia.org/wiki?curid=66820", "title": "Velká Lhota", "text": "Velká Lhota\n\nVelká Lhota (dříve někdy zvaná jako \"Hrubá Lhota\") je obec v okrese Vsetín Zlínského kraje. Žije zde obyvatel.\n\nObec má dvě místní části, Velká Lhota a Malá Lhota, a jim odpovídající katastrální území \"Velká Lhota u Valašského Meziříčí\" a Malá Lhota u Valašského Meziříčí. K Malé Lhotě patří i Kozinec, k Velké Lhotě sídelní celky U Přehrady (u vodní nádrže Bystřička), Futurky, U Malíků, U Pavlů a Paseky. Východní část území Velké Lhoty včetně Ostrého vrchu (672 m n. m.) patří do CHKO Beskydy. Mezi Malou a Velkou Lhotou ční Vrchhůra (692 m n. m.). Výraznou krajinnou dominantu tvoří javor babyka stojící na hřebenu mezi částmi Velká Lhota a Malá Lhota.\n\nPrvní písemná zpráva o obci pochází z roku 1374, kdy je vzpomínána jako součást panství Krásno, od roku 1411 jako součást rožnovského panství. Obec se nachází 9 km jihovýchodně od Valašského Meziříčí v západní části Vsetínských vrchů. Dědinský potok, který obcí protéká, se vlévá se do přehrady Bystřička. Typickou obživou obyvatel v 19. století bylo zemědělství, výroba domácího dřevěného nádobí, křiváků. V roce 1980 byla k Velké Lhotě přičleněna obec Malá Lhota.\n\n\n\n"}
{"id": "66825", "url": "https://cs.wikipedia.org/wiki?curid=66825", "title": "Norbert", "text": "Norbert\n\nNorbert je původem německé mužské jméno, které je překládáno jako \"slavný seveřan\". Skládá se ze slov \"Nord\" (\"sever\") a původního \"beraht\" (\"jasný\", \"skvělý\").\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -0,4%.\n\n"}
{"id": "66829", "url": "https://cs.wikipedia.org/wiki?curid=66829", "title": "Branch Ave (stanice metra ve Washingtonu)", "text": "Branch Ave (stanice metra ve Washingtonu)\n\nBranch Ave, neboli také celým názvem Branch Avenue je stanice Washingtonského metra.\n\nStanice se nachází na jihovýchodním konci sítě na předměstí Prince George's County ve státě Maryland a slouží jako konečná. Je vybudována jako pozemní s ostrovním nástupištěm, částečně zastřešená. Pro veřejnost je otevřena od 13. ledna 2001. Dále za stanicí se nachází depo metra Branch Avenue Yard.\n\n"}
{"id": "66830", "url": "https://cs.wikipedia.org/wiki?curid=66830", "title": "Kanó Motonobu", "text": "Kanó Motonobu\n\nKanó Motonobu (japonsky: 狩野 元信) – (28. srpna 1476 – 5. listopadu 1559) byl japonský malíř, člen malířské školy Kanó. Prostřednictvím svých politických vztahů, patronací, organizačními schopnostmi a také svým vlivem dokázal vytvořit malířskou školu Kanó tak, jak ji známe dnes. Škola vychovala velkou většinu malířů během celého období Edo (1603–1868). Jeho posmrtné jméno zní Kohógen (古法眼).\n\nRodina Kanó je považována za potomky z řady válečníků z okresu Kanó. Oblast Kanó je nynější japonská prefektura Šizuoka. Předkem této rodiny byl Kanó Kagenobu, který byl zřejmě družiníkem v rodině Imagawa. Hlásil se k autorství obrazu nejvyšší hory v Japonsku, hory Fudži, vytvořeném při příležitosti návštěvy šóguna Ašikagy Jošinoriho v roce 1432. Rodina Kanó dominovala v japonském malířství od konce období Muromači (1336–1573) do konce období Edo (1603–1868).\n\nKanó Masanobu, otec Motonobua, byl zakladatelem malířské školy Kanó. Kanó Masanobu se stal oficiálním dvorním malířem šógunátu Ašikaga v roce 1481. Masanobu byl profesionálním umělcem, jehož styl vyšel ze stylu \"Kanga\" (tušové malířství v čínském stylu) a jeho potomci pokračovali ve stylu školy Kanó. Ke škole Kanó se hlásili sekulární tušoví malíři.\n\nJakožto syn a dědic zakladatele školy Kanó Masanobua, byl Kanó Motonobu pravděpodobně vyučen ve stylu \"Kanga\" svým otcem. Hned od samého začátku prokázal Motonobu velké umělecké nadání a získal několik zakázek od významných mecenášů již ve věku devíti let. Mezi takové mecenáše patřili představitelé šogunátu Ašikaga (Ašikaga Jošitane, Ašikaga Jošizumi, Ašikaga Jošiharu), členové císařské aristokracie, kjótská obchodnická třída a hlavní kjótské svatyně a chrámy. \n\nJedna z jeho nejranějších dokumentovaných zakázek se týkala sady votivních plaket (\"e-ma\") zobrazujících „Šestatřicet nesmrtelných básníků“ pro šintoistickou svatyni v Icukušimě. Tato sada byla objednána skupinou obchodníků z města Sakai v roce 1515 a její součásti jsou nyní umístěny v prefektuře Hirošima.\n\nDo 30. let 16. století se Motonobu oženil s dcerou Tosy Micunobua, vedoucího představitele malířské školy Tosa, měl tři syny (Šóei [1519-1592], Jusecu [1514-1562] a Jošin) a vedl malou skupinu školy Kanó v severním Kjótu. Malířská dílna zahrnovala zhruba deset lidí, mezi něž patřili Motonobu, jeho tři synové, jeho mladší bratr Jukinobu (1513–1575) a několik asistentů, kteří možná nebyli s ním pokrevné příbuzní. Vzhledem k tomu, že Motonobu byl vedoucím nebo hlavním tvůrcem těchto obrazů, staral se o uzavírání smluv, výrobu a organizaci jednotlivých projektů, přičemž byl stále silně zapojen do prodejů svých prací i prací svého studia. Motonobu, známý svým šarmem a intelektem, se stal tvrdým obchodníkem a často žádal šóguna o obrovské částky za různé zakázky spolu se svým obchodním přítelem, Hasuikem Hideakim.\n\nČas strávený prodejem ho však neodváděl od jeho maleb. Coby vedoucí představitel školy Kanó si zabral nejdůležitější místnosti v budově, na níž měl zakázku, a pak přidělil synovi a asistentům další projekty podle hierarchie. Tyto projekty mohly zahrnovat samostatné malování vlastních místností nebo pouhé mletí pigmentů, připravování papíru, malovaní barvy pozadí nebo prostě vyplňování velkých ploch barvou. V důsledku Motonobuových obchodnických dovedností se zakázky rozrůstaly. Motonobu vyškolil svou malířskou dílnu, kde bylo mnoho členů jeho rodiny a dalších učňů, k realizaci mnoha svých návrhů. Dílna školila další umělce tak, že umožnila studentům sledovat vedoucího malíře při práci a kladla důraz na napodobování mistrova stylu.\n\nMotonobu byl známý svým čínským monochromatickým stylem a charakteristickým způsobem malby coby průkopník malířského stylu \"suiboku-ga\" (\"sumi-e\") v Japonsku. Formy byly organické, přirozené a plné dramatu. Motonobuovy realizace byly obecně navrhovány pro příbytky třídy samurajských válečníků, se zaměřením na sady posuvných dveří \"fusuma\" a velké skládací paravány \"bjóbu\". Jeho obrazy ve stylu \"sumi-e\" měly čerpat svou inspiraci ze tří odlišných čínských mistrů této techniky, a sice Mu-čch’i Fa-č’anga, Sia Kueje a Jü Čchiena (kolem 1230).\n\nNicméně, Motonobu byl všestranný ve svém malířském stylu a byl schopný malovat krajinu, scenérii i postavy výrazných dekoračních obrazů. Bylo to pravděpodobně kvůli tomu, že jeho tchán Tosa Micunobu byl vedoucím představitelem školy Tosa, který byl slavný svým návratem ke stylu \"jamato-e\". Pozoruhodné práce ve stylu \"jamato-e\" zahrnují soubor ručních svitků \"Seirjó-dži no engi\" („Počátky chrámu Seirjó-dži“, rok 1515; Kjóto, Seirjó-dži) a některé nástěnné malby na posuvné dveře \"fusuma\". Tím, že zvládal tyto dva odlišné styly, byly umělecké dovednosti Motonobua schopné přizpůsobit se individuálnímu zadavateli a vytvořit jedinečnou fúzi čínského a japonského stylu. Tato fúze čínského stylu a ikonografie s japonskou estetikou je tím, co pomohlo škole Kanó dosáhnout jejího legendárního postavení, jak ji známe dnes.\n\nMotonobo maloval nejen obrazy, ale používal také tři druhy kaligrafie. První byl formální styl známý jako \"šintai\" („nová forma“). Druhá a méně formální forma byla známá jako \"gjóšo\" („splývavý styl“). Třetí forma se nazývá \"sóšo\" („tráva“) a používá velmi kurzívní styl.\n\nJedním z největších Motonobuových úspěchů bylo vytvoření nové techniky pro malování. Tato technika tvořila základ pro raný styl školy Kanó a byla známá jako \"wa-kan\", směs japonské a čínské malby. Tato kombinace měla prostorovou pevnost a pečlivou techniku ve stylu \"Kanga\". To také mělo některé charakteristiky stylu \"jamato-e\", kupříkladu jemné linie a dekorativní vzorování, použití barev a plátkové zlato. Stěnové panely zobrazující „Ptáky a květiny čtyř ročních období“ představují tuto kombinaci stylů.\n\nMotonobu předal dalším generacím vše, co se naučil. Tím vznikla určitá kreativita a flexibilita ve škole Kanó. „Příběh Siang jan“ (Tokijské národní muzeum) ukazuje vznik stylu Kanó, i když k tomu skrytě používá čínskou filozofii. Ale postava v popředí je aktivní a vertikální rovina dělá obraz japonským. Způsob malby a kompoziční prvky také působí výrazně japonsky.\n\nŠkola Kanó vzkvétala díky takovým vedoucím představitelům jako Motonobu. Umožnily to jeho pověst, talent a rozvinuté organizační schopnosti. Ačkoli škola byla založena v 15. století, její vliv může být stále cítit v moderním umění po celém světě.\n\n"}
{"id": "66852", "url": "https://cs.wikipedia.org/wiki?curid=66852", "title": "P-270 Moskit", "text": "P-270 Moskit\n\nP-270 Moskit (: П-270 Москит, kód NATO: SS-N-22 Sunburn, index GRAU: 3M80) je ruská nadzvuková protilodní střela. Letecká verze je označena Ch-41 Moskit. Moskit byl navržen v polovině 70. let minulého století konstrukční kanceláří MKB Raduga jako projekt, který měl nahradit starší střely s plochou dráhou letu P-120 Malachit (v kódu NATO SS-N-9 Siren). Vypouštěna může být z hladinových lodí, ponorek, letadel i z mobilních pozemních baterií. Může nést konvenční i jadernou bojovou hlavici. Díky své rychlosti dosahující až trojnásobnu rychlosti zvuku, jsou vůbec nejrychlejšími protilodními střelami.\n\nStřelu je možné instalovat i na menší plavidla od velikosti korvet. V letu střelu pohání náporový motor, který ji dává rychlost až 3 M a schopnost provádět manévry s přetížením 15 g. To dává napadené lodi mnohem méně času na obranu, než u klasických podzvukových střel, jako je americká Harpoon. Tak vysokých výkonů střela dosahuje proto, že byla navržena k překonání amerického obranného systému Aegis. V zemích NATO střela získala, díky svým výkonům, značný respekt. Konvenční hlavice střely má hmotnost 320 kg. Nesou je například ruské a čínské torpédoborce Projektu 956 Saryč (8 ks), torpédoborec \"Admiral Čabaněnko\" Projektu 1155.1 Fregat II (8 ks), ruské korvety Projektu 1241 (4 ks) a Projektu 1239 (8 ks).\n"}
{"id": "66953", "url": "https://cs.wikipedia.org/wiki?curid=66953", "title": "Hanuš z Kolovrat", "text": "Hanuš z Kolovrat\n\nHanuš I. z Kolowrat (uváděn1390 – 1450) byl český šlechtic z liebsteinské větve Kolowratů, náboženský činitel, hejtman měst pražských a jeden ze šesti dočasných správců českého království.\n\nSyn Albrechta I. Liebsteinského z Kolowrat zdědil spolu s bratrem Bedřichem otcův majetek. Na Hanuše připadl hrad Krašov, kde se usadil.\n\nNa počátku husitských válek stáli spolu s bratrem na straně krále Zikmunda, Hanuš byl dokonce v čele katolické jednoty na Plzeňsku. To bylo oceněno opatem plaského kláštera, který mu roku 1419 zastavil doživotně do užívání vsi Dřevec, Hodyni, Buček a Lednici. Od krále za 2061 kop získali řadu dalších vsí (převážně však z majetku plaského kláštera) jako např. Výrov, Kočín, Hubenov, Bílov, Olšany, Brodeslavy, Všehrdy, Kaceřov, Dobříč, Dolní Hradiště, Oboru, Kaznějov, Řemešín, Sedlec, Bukovinu, část Potvorova a městečko Kralovice.\n\nV roce 1421 přepadl Hanuš dvakrát město Příbram, odvedl z něj zajatce, jezdecké koně, obilí a další zásoby, naopak ve městě nechal posádku, která obyvatele i nadále odírala.\n\nJako nepřítel husitů neměl však Hanuš klidu: po neúspěšném husitském obléhání dalších Hanušových hradů Točník a Žebrák, přitáhli v květnu 1425 husité s 900 jezdci a 7 000 pěšáky k hradům Krašov a Libštejn a poplenili vsi v okolí. Ve stejném roce byl Hanuš jedním z velitelů vojska, které dobylo husity obsazený hrad Nižbor. Během boje padlo ze 120 obránců asi dvacet mužů a zbytek byl zajat. Roku 1430 oblehli husité znovu Libštejn a bratři z Kolowrat byli donuceni vyjednávat. S Prokopem Holým uzavřeli Kolowratové smír a přislíbili podporu straně podobojí. Zachránili tak hrad Libštejn, ale dostali se do nepřízně krále Zikmunda, který zrušil všechna předešlá darování. Bratři Hanuš a Bedřich však zástavu bez zaplacení zpět nevydali. Oba bratři se zúčastnili 14. srpna 1431 bitvy u Domažlic, Hanuš jako hejtman husitské jízdy.\n\nRoku 1432 zemřel Bedřich z Kolowrat a Hanušovi zůstal hrad Krašov, půlka Kralovic a vsi Brodeslavy, Hubenov, Všehrdy, Újezd, Bukovina, Bílov, Řemešín, Sedlec, díl Potvorova a dvůr Olšany.\n\n30. prosince 1437 zvolil zemský sněm z přívrženců krále Albrechta šest pánů jako správce českého království po dobu, než se sám král ujme vlády. Zvolenými pány byli Hanuš z Kolowrat, Oldřich II. z Rožmberka, nejvyšší purkrabí Menhart z Hradce, Aleš Holický ze Šternberka, Mikuláš Zajíc z Hazmburka a Zikmund Děčínský z Vartenberka. Hanuš se stal později hejtmanem měst pražských a bydlel v Praze. Po jejím dobytí Jiřím z Poděbrad utekl na hrad Žebrák, kde roku 1450 zemřel.\n\nHanušův majetek zdědil jeho syn Hanuš II. z Kolowrat.\n\n"}
{"id": "66978", "url": "https://cs.wikipedia.org/wiki?curid=66978", "title": "Miloslav Kabeláč", "text": "Miloslav Kabeláč\n\nMiloslav Kabeláč (1. srpna 1908 Praha – 17. září 1979 Praha) byl český hudební skladatel a hudební pedagog, vynikající originální kompoziční technikou a závažností svého díla.\n\nPo studiích na reálce a na ČVUT nastoupil v roce 1928 na Státní konservatoř hudby v Praze, kde následně absolvoval v několika oborech - skladbu u Karla Boleslava Jiráka v roce 1931, dirigování u Pavla Dědečka v roce 1932, klavír na Mistrovské škole u Viléma Kurze v roce 1934; mezi jeho další profesory patřili též Alois Hába a Ervín Schulhoff. Od roku 1930 pracoval v Československém rozhlase jako „modulátor“ (hudební režisér, první v této funkci v Československu), kde působil s nucenou přestávkou (1942-1945), později jako vedoucí hudebního provozu, až do roku 1955. Vedl zde též vlastní vokální soubor (1933-1942). Po výrazném pedagogickém intermezzu na Státní konzervatoři v Praze (1958-1962) se věnoval pouze skladatelské tvorbě. Člen Umělecké besedy od roku 1938.\n\nPatří k nejvýraznějším českým skladatelským osobnostem 20. století. Záhy si vytvořil osobitý sloh, pro který je typická strohá melodika a harmonie, důmyslná polyfonie a důsledná architektonika malých i velkých skladeb. Jeho vrcholný projev spočíval zejména v uvědomělé práci s intervaly, v níž vyšel z mimoevropských hudebních kultur. Kabeláč zde používal například uměle číselně vytvořené stupnice - mody, jejichž vnitřní průběh má větší rozsah než oktáva. Razil taktéž termín umělé tónorody, zejména pro hudebně teoretické zdůvodnění své úsporné melodiky. V intervalové struktuře zkoumal také možnosti tzv. intervalové augmentace a diminuce, inverze a dalších postupů, které do hudby přinesla tzv. 2. vídeňská škola. Mezi první zralé kompozice tohoto slohu patří protiokupační kantáta \"Neustupujte!\" (1939), provedená poprvé po skončení druhé světové války (28. 10. 1945).\n\nZpočátku a ve válečných letech se Kabeláč orientoval na komorní opusy (\"Dechový sextet\", \"Sonáta pro violoncello a klavír\", \"Dva kusy pro housle a klavír\") i tvorbu symfonickou (\"1.\" a \"2. symfonie\"), postupem času začaly dominovat práce s velkým obsazením (\"3.-8. symfonie\", \"Mysterium času\", \"Zrcadlení\"), které jsou jeho nejvýznačnějšími díly - spolu se skladbami pro bicí, které se již ve své době prosadily na evropských pódiích (\"Osm invencí\", \"Osm ricercarů\"). V 60. letech, která mu přinesla široké uznání v podobě Státní ceny i zahraničních objednávek, přijal řadu podnětů zahraniční avantgardy, které organicky začlenil do svého kompozičního tvarosloví. Vynikl též pedagogickou činností (žáci J. Krček, I. Loudová, soukromě Z. Lukáš ad.) a zájmem o mimoevropské kultury. Byl jedním z prvních propagátorů elektroakustické hudby v Československu.\n\nJeho hudba představuje svébytnou a ryzí výpověď, jejíž mimořádný účinek je dán originálními a jasnými konstrukčními principy; ve shodě se svým všeobecně etickým a humanistickým zaměřením tak má potenciál oslovovat posluchače mimo historicko-geografické hranice svého vzniku. Opakované zákazy jejího provádění v době totality přesto způsobily, že se Kabeláčovo dílo - spolu s díly dalších skladatelů této generace - dosud neustálilo v běžném koncertním provozu. Ve své době vyšla řada děl tiskem, souborně je však jeho tvorba zveřejňována až od roku 2000 (nakl. Bärenreiter Praha). \n\nVelkou část dluhu vůči skladateli splatil dirigent Marko Ivanović, který se Symfonickým orchestrem Českého rozhlasu nahrál komplet jeho symfonií (Supraphon 2016), jimiž se Kabeláč řadí po bok velkých českých symfoniků (Antonín Dvořák, Bohuslav Martinů). Mnoho jiných běžně přístupných nahrávek Kabeláčových děl ovšem neexistuje. Výjimkou jsou starší záznamy velkých dirigentských osobností (Karel Ančerl, Václav Neumann, Václav Smetáček) a několik nahrávek komorních skladeb (Daniel Wiesner, Tomáš Jamník).\n\nJeho opusy zahrnují symfonická a orchestrální díla, stejně jako komorní tvorbu a skladby pro sólové nástroje. Nechybí ani kantáty nebo hudba elektroakustická. Autoritativní katalog je součástí práce NOUZA (2010).\n\n\n\n\n\n\n\n\n\n"}
{"id": "66981", "url": "https://cs.wikipedia.org/wiki?curid=66981", "title": "Diferenciál (mechanika)", "text": "Diferenciál (mechanika)\n\nDiferenciál je mechanické zařízení pracující na principu planetové převodovky, jehož účelem je rozdělení poměru otáček (diference otáček) na výstupních hřídelích.\n\nÚčelem (funkcí) diferenciálu je rozložení přenášeného kroutícího momentu (ze vstupní hnací hřídele) na dvě jiné hřídele (výstupní hnané hřídele), při změně poměru jejich otáček. Klasický diferenciál rozděluje vstupní moment na dva stejně velké výstupní momenty, tedy v poměru 50:50 (%). Aritmetický průměr počtu otáček obou výstupů se rovná počtu otáček vstupní hřídele.\n\nTypickou aplikací diferenciálu je pohon hnací nápravy automobilu, kde umožňuje různou rychlost otáčení kol na téže nápravě při průjezdu zatáčkou.\n\nPři průjezdu zatáčkou má kolo blíže ke středu otáčení menší obvodovou rychlost (kratší ujetá dráha a menší otáčky) a kolo dále od středu otáčení větší obvodovou rychlost (delší ujetá dráha a vyšší otáčky). Toto je dáno stejnou úhlovou rychlostí celého vozidla, kdy se kola dotýkají podkladu s různým poloměrem otáčení kolem společného bodu. Nutnost použití diferenciálu záleží na poloměru otáčení vozidla a na vzdálenosti kol od sebe a dále na technické konstrukci nebo technickém omezení konstrukce.\n\nPrvní automobily diferenciál neměly, měly jen levé nebo pravé zadní kolo ve stálém záběru. V současnosti mají diferenciál na hnaných nápravách prakticky všechny osobní i nákladní automobily. Na druhou stranu, u vozidel s dvojmontáží kol na hnací nápravě (nákladní automobily) se používá diferenciál pouze pro rozdělení přenosu kroutícího momentu mezi pravou a levou stranu nápravy, ale mezi dvojitou montáží na jedné straně se již diferenciál nepoužívá, ačkoliv kola dvojmontáže mají při průjezdu zatáčkou různý poloměr otáčení. Diferenciál se také nepoužívá na hnacích nápravách drážních vozidel. U drážních vozidel je rozdíl obvodových rychlostí kol vyřešen pomocí kuželového tvaru kola. Při průjezdu obloukem se vnější kolo na nápravě odvaluje po větším průměru než kolo na vnitřní kolejnici.\n\n\"Výhody uvedené výše však převažují nad nevýhodami diferenciálu.\"\n\nDiferenciál není nic jiného než planetová převodovka, má tedy 2 stupně volnosti.\n\nZjednodušený model diferenciálu je na obrázcích vpravo. Modře je vybarveno talířové kolo s unašečem satelitů. Toto kolo může být poháněno buď přímým ozubením od souosého pohonu, jako na obrázku, nebo má kuželový převod od pohonu s kolmým hřídelem. Satelit (zelený), je \"vloženým stupněm volnosti\", který zapadá do ozubení dvou planetových kol, přes něž jsou poháněny dvě hřídele. Jedna z hřídelí prochází talířovým kolem, druhá unašečem satelitů (pro zjednodušení je zde vyobrazen pouze jeden satelit, ve skutečném diferenciálu jsou minimálně dva satelity).\n\nUzávěrka diferenciálu pracuje na principu vyřazení vloženého stupně volnosti, tj. zamezím otáčení satelitního kola. Pokud se zamezí otáčení satelitního kola (\"pro jednoduchost mechanickou aretací\") vyřadí se z činnosti diferenciálu jeho požadovaná funkce, tj. přenos proměnných otáček na výstupní hřídele.\nOtáčky obou výstupů se tím nuceně sjednotí a rozdělení výstupních momentů pak závisí pouze na aktuálních reakčních momentech každého kola (vyvolaných obvodovou trakční silou kola, nebo jeho momentem setrvačnosti při urychlování) Konstruuje se jako ruční nebo elektronická (detekce jízdního režimu elektronikou vozidla) podle typu vozidla, konstrukce a kategorie vozu.\n\nExistují dvě základní řešení: mechanické omezení rozdílu otáček hnaných hřídelí (například pomocí viskózní spojky nebo elektronicky řízené spojky) nebo záměrné zvýšení vnitřního tření vhodných součástí diferenciálu a tím zamezení ideální funkce diferenciálu (například samosvorné diferenciály Torsen).\n\n\n\n"}
{"id": "66992", "url": "https://cs.wikipedia.org/wiki?curid=66992", "title": "Svatý Cyril (rozcestník)", "text": "Svatý Cyril (rozcestník)\n\nJméno svatý Cyril nese vícero postav církevních dějin:\n"}
{"id": "66994", "url": "https://cs.wikipedia.org/wiki?curid=66994", "title": "Svatý Cyril", "text": "Svatý Cyril\n\nSvatý Cyril, původním jménem Konstantinos (řecky Κωνσταντίνος), zvaný Filosof, řeholním jménem Kyrillos (826/827 v Soluni – 14. února 869 v Římě), byl významný byzantský teolog, filozof, filolog a diplomat, jeden z nejvýznamnějších učenců 9. století, byl mladším bratrem sv. Metoděje, spolu s nímž je označován jako apoštol Slovanů. V barokních textech se objevuje i pod jménem Crha. Spolu se svatým Metodějem je hlavním patronem Moravy a spolupatronem Evropy.\n\nKonstantin byl nejmladší ze sedmi dětí vysokého státního úředníka – drungaria Lva a jeho ženy Marie, dcery císaře Konstantina VI. Již v mládí byl Konstantin čilý a bystrý, mezi spolužáky vynikal. Po vyučování se rád účastnil her a výletů do soluňského okolí. Příhoda, kdy mu při lovu uletěl jeho vycvičený pták, měla vliv na změnu jeho smýšlení ohledně životních priorit. Se ztrátou oblíbeného dravce se po krátkém čase vyrovnal, pochopil pomíjivost hmotných statků a přilnul pak k záležitostem duchovním.\n\nPo studiu na školách v Soluni za vlády císařovny Theodory II., která nastoupila po císaři Theofilovi jako zástupkyně nezletilého Michaela III. se dostal pod ochranu jejího logotheta (kancléře) Theoktista. Tento přítel drungaria (velitele vojenského praporu pod stratégem) Lva Soluňského se dověděl o bystrosti a moudrosti Konstantina a povolal ho, aby se vzdělával na císařském dvoře. Konstantin tedy již byl přítomen „oslavě vítězství pravé víry“, když byl 11. března 843 na církevním sněmu sesazen patriarcha Jan Grammatikos, odpůrce „úcty svatých obrazů“, a skončil stoletý náboženský boj nad „posledním východním bludařstvím“. Konstantin studoval na vysoké dvorní škole v cařihradském paláci Magnaura. Jeho učiteli byli učenci Lev Matematik a Fotios, pozdější patriarcha, kteří ho vzdělávali ve všech tehdejších světských i církevních vědách, obzvláště ve filozofii a bohosloví.\n\nKonstantin byl nadaný a vytrvalý, ale zároveň skromný student, čímž si získal jak Fotia, tak Theoktista. Theoktistos nabízel Konstantinovi funkci stratéga (císařského místodržitele), Konstantinovi se však příčil intrikánský svět státní správy a dal najevo touhu po vědění.\n\nKolem roku 847 Konstantin dokončil studia na cařihradské vysoké škole a Theoktistos, když poznal, že svého svěřence nezláká pro světskou službu, dal Konstantina vysvětit na kněze a aby svého oblíbence neztratil z blízkosti, jmenoval ho patriarchovým knihovníkem a archivářem při chrámu Svaté (Boží) Moudrosti (Hagia Sofia, čti Ája Sofia) a zároveň jeho jakýmsi tajemníkem s právem hlasovacím v církevně-soudních záležitostech.\n\nKonstantinovi však nevyhovoval odpůrce vší učenosti Ignatios ani odpovědná církevní služba, která byla příliš spjatá a provázaná s církevní i světskou vládou byzantskou, tajně se uchýlil do samoty jednoho z mnoha klášterů na zalesněném mořském pobřeží. Ukryl se tak důkladně, že ho několik měsíců marně hledal Theoktistos i jeho pomocníci. Tím Konstantin do značné míry napodobil svůj vzor, svatého Řehoře (Bohoslovce) Naziánského.\n\nAsi po půl roce byl pátrači Konstantin konečně nalezen a přemlouván k návratu do Cařihradu. Konstantin se tedy vrátil, zdvořile však odmítl bývalou funkci, která nebyla v souladu s jeho povahou a smýšlením. Přijal raději nabízené místo profesora filozofie na dvorní vysoké škole. Před nástupem do tohoto vysokého a čestného úřadu prokázal svoji způsobilost a schopnosti veřejnou zkouškou v podobě veřejné náboženské disputace se sesazeným patriarchou Janem Grammatikem, který žil jeden čas pod dozorem v klášteře Kleidion na břehu Bosporu a na ostrůvku v Marmarském moři. Bývalý patriarcha zůstal zatvrzelý a dosti sebevědomý, přesvědčen o tom, že nikdo není schopen vyvrátit jeho argumenty. Mladý filozof však prokázal bystrý úsudek a Janovi brzy jeho argumenty došly. Konstantin pak zastával tento vysoký úřad natolik úspěšně a čestně, že se ujal a po všechny věky zachoval přídomek Filozof.\n\nV roce 851 byl tehdy teprve 24letý Konstantin císařským dvorem požádán, aby na výzvu rozpínajících se Arabů zasáhl do náboženského verbálního boje jako muž schopný rozmlouvat o náboženských otázkách. Císařovna svolala rádce a vypravila Konstantina s tajemníkem Georgiem k Arabům (Saracénům) k Bagdádu, hlavnímu městu jejich říše, přesněji do Samarry asi 100 km proti proudu Tigridu, kam chalíf přestěhovat svůj dvůr. Vládce chalíf Mutavakil (Al-Mutawakkil Alallahi 847–861) hanobil křesťany a jejich učení, stejně jako ostatní mohamedáni, Konstantin však vždy moudře a vtipně odbyl jejich útoky. Legenda praví, že mohamedáni neunesli Konstantinovu rétorickou převahu a pokusili se Konstantina otrávit. Ten však šťastně vyvázl.\n\nPo návratu ze Samarry se přes Theoktistovu snahu udržet Konstantina ve své blízkosti a ve státní službě mladý filozof odebral na počátku politického zvratu kolem roku 855 ke svému zde již 10 let pobývajícímu bratru Metoději do jednoho z mnoha klášterů na maloasijský bithynský Olymp (dnešní Uludağ 2543 m n. m., nejedná se o bájný evropský makedonsko-thesálský Olymp), přibližně jižním směrem od Cařihradu. V Bithýnii se již od 7. století soustřeďovalo východní mnišstvo, ustupující před postupujícími Araby ze Sýrie, Palestiny a Egypta, podobně jako později před útoky tureckými z Olympu ustoupivší mniši založili svoje středisko na hoře Athos (Άθως) na poloostrově Agion Oros (čti Ájon Oros), nejvýchodnějším ze tří výběžků poloostrova Chalkidiki.\n\nO samotě přečkala bratrská dvojice, která se nejspíš viděla až po dlouhých dvou desetiletích, období politických a náboženských zvratů (od roku 855 do roku 860), kdy na jejich počátku byl v roce 855 zavražděn kancléř Theoktistos, v únoru roku 856 byl na zasedání senátu prohlášen samovládcem Michael III. a v roce 858 byl ustanoven patriarchou Fotios. Mezi ním a dosavadním patriarchou Ignatiem pak trval roční spor o právoplatnost změn. Bratři se však ze samoty netěšili dlouho. Konstantin musel být stále připraven na různá poslání ve státní službě byzantského císaře, proto se zatím nezavazoval řeholními sliby. Přestože Konstantin kritizoval Fotia za jeho chování k Ignatiovi, Fotios, někdejší Konstantinův učitel, dobře pamětlivý moudrosti mladého filozofa, počítal s využitím jeho schopností. Po státním a církevním převratu v Byzanci přišli okolo roku 860 k císaři Michaelovi III. chazarští poslové s žádostí svého vladaře o mudrce, který by v učené diskusi dovedl oponovat arabským a židovským misionářům. Protože Chazaři byli tradičními spojenci Byzance, poslal císař Michael III. oba bratry jako své vyslance na misijní a diplomatickou cestu k Chazarům na černomořské, azovské a kaspické pobřeží.\n\nAby se výprava vyhnula Bulharům a Arabům, přeplavila se po moři na poloostrov Krym. Čestný průvod se zdržel v Chersonésu na Krymu, kde Konstantin opět prokázal neobyčejné jazykové nadání, když mj. využil nalezená evangelia k zdokonalování svých jazykových znalostí. Učený Konstantin věděl, že někde poblíž Chersonésu je hrob sv. Klimenta, mučedníka, v pořadí čtvrtého římského papeže. Začal pátrat. Bezvýsledně vyzvídal mezi obyvateli, většinou přistěhovalci. Vyhledal tedy v knihách všechny zprávy o starém chrámu, v němž byly uloženy Klimentovy ostatky, a ve spisech našel popis rakve. Přesvědčil biskupa, kněze a měšťany, aby mu s hledáním pomohli. V jejich doprovodu odplul lodí na ostrov nedaleko města. Po dlouhém hledání a kopání se jim podařilo 30. ledna 861 rakev i s ostatky najít. Za soumraku a chvalozpěvů se vítězoslavně vraceli do města, kde jim vyšlo vstříc nadšené obyvatelstvo. Přes noc uložili ostatky v novém katedrálním chrámu sv. Klimenta a na druhý den uspořádali slavnostní průvod do chrámu sv. Sozonta u městské zdi, do domu sv. Leontia a do stolního chrámu Sv. apoštolů. Část ostatků zůstala v Chersonésu, část vzali bratři s sebou.\n\nKdyž se vydali na cestu k Chazarům, narazili na chazarského vojvodu, obléhajícího křesťanské město. Konstantinovi se podařilo přesvědčit vojvodu, aby upustil od dalšího obléhání.\n\nNa další cestě byl doprovod napaden uherským oddílem. Vyslanci císaře však nejevili známky reakce, zachovali klid a překvapení Uhři, jakoby ohromeni kouzlem osobnosti Filozofa, zkrotli. Cesta pokračovala po moři k pevnosti Sarkelu při ústí Donu do Azovského moře a potom po souši směrem ke kaganovu zimnímu sídlu Derbentu na pobřeží Kaspického moře. Na další cestě potkali kaganova posla, který je doprovodil do kaganova letního sídla Semenderu, kam se mezitím kagan přesunul.\nChazarský kagan přijal doprovod vlídně. Mise císařových vyslanců byla úspěšná, neboť přátelský svazek Byzance s chazarským kaganátem byl potvrzen a upevněn a okolo dvou set Chazarů se nechalo okamžitě pokřtít. Místo odměny vymohl Konstantin propuštění 200 řeckých zajatců.\n\nVýprava misijně působila i na zpáteční cestě.\n\nMezi tím došlo opět ke sporům mezi novým patriarchou Fotiem a přívrženci dřívějšího patriarchy Ignatia. Fotios tedy znovu svolal církevní sněm a na cařihradském synodě roku 861 byl Ignatios opětovně odsouzen a sesazen. Konstantin se odebral do kostela Svatých Apoštolů vyučovat na patriarchální akademii reorganizované Fotiem. Byl to druhý hlavní cařihradský kostel, více vzdálen ruchu velkoměsta, než chrám Svaté (Boží) Moudrosti (Hagia Sofia). Proto si Konstantin vyvolil právě tento.\n\nAni zde Konstantinovi nebylo dopřáno dlouhého duchovního rozjímání.\nO misionářských schopnostech Konstantina, správních a právních schopnostech Metoděje a o jejich jazykových znalostech bylo brzy slyšet i za hranicemi Byzantské říše\n\nKaždý z velmožů, kdo chtěl v politice tehdejší doby vůbec existovat, natož uspět, musel být křesťan, neboť šíření křesťanství sloužilo jako záminka k expanzívní politice. O tom věděl své např. Pribina nebo Polabští Slované.\n\nVládce Moravy Rostislav ve snaze vymanit se zcela z vlivu Franské říše, která zneužívala křesťanství a církevní správu pro své politické cíle, usiloval o vytvoření vlastní církevní organizace, nezávislé na Franské říši. S žádostí o vyslání biskupa, který by v jazyce srozumitelném domácímu lidu vysvětlil veškerou křesťanskou víru, však u papeže Mikuláše I. neuspěl. Obrátil se tedy se stejnou žádostí do Cařihradu. Císař Michael III. po poradě se svými rádci nenašel k tomuto úkolu nikoho schopnějšího, než osvědčenou misionářskou dvojici.\n\nKonstantin sestavil písmo tak, že každé hlásce i polohlásce slovanského jazyka přiřadil nějaký znak.\n\nAčkoliv Rostislav požadoval biskupa, byli bratři vysláni císařem Michaelem III. k moravskému králi pouze jako misionáři, což v situaci, kdy nebyla rozhodnuta otázka církevních pravomocí, se ukázalo jako prozíravé a v této fázi muselo postačovat. Po důkladné přípravě se kněz Konstantin vydal s doprovodem a moravským poselstvem na cestu.\n\nNa jaře roku 863 dorazila misionářská výprava na Moravu, podle legendy to mělo být 11. května, tj. 24. května podle dnešního kalendáře.\n\nNa Moravě nastala nová doba, plná osvětové a církevní činnosti, která výrazně zasáhla do situace velké části Evropy. Věrozvěstové si rozdělili úkoly a začali s výukou žáků, které vybral Rostislav mezi nadanými moravskými mladými muži. Misionáři přeložili bohoslužebné knihy, učili své žáky tyto knihy správně číst a chápat, učili je znát modlitby a obřady svátosti. Založili seminář pro výchovu kněží – misionářů. Pro potřeby semináře přeložili obřadní knihy, napsali učebnice a ihned začali vychovávat kněžský dorost. Chodili též po moravských městech, hradištích a po moravském venkově a šířili křesťanskou osvětu, neboť křesťanství bylo mezi prostým zemědělským lidem povrchní nebo nebylo vůbec. Mezi Moravany totiž dosud šířili víru kněží z Řecka, Itálie, ale především z Bavorska a každý vykládal víru po svém. Pokřtěna byla především nobilita.\n\nZde se projevil obrovský rozdíl mezi způsobem šíření povrchního křesťanství ze strany německých kněží a geniálních slovanských věrozvěstů. Němečtí pohraniční biskupové nevynikali ani učeností ani svatostí, se zbraní v ruce se účastnili válek a sloužili hlavně německým politickým záměrům. Jejich kněží nebyli o nic lepší. Slovanský jazyk ovládali velmi nedokonale a kvůli jazykové bariéře byly výsledky jejich misijní práce velmi neuspokojivé. Němečtí kněží byli málo schopní v argumentaci proti přežívajícím pohanským pověrám a vůbec byli ústupní v mnoha ohledech.\n\nKonstantina a Metoděje sice předcházela vynikající pověst učenců, ale teprve nyní, když Moravané měli možnost čerpat poučení i povzbuzení z knih v jazyce jim srozumitelném, mohli Moravané ocenit význam knih pro šíření vzdělanosti a ocenit velikost obou apoštolů. Když začal Konstantin sloužit mši ve slovanském jazyce, zvedl se ze strany německých kněží odpor proti této novotě.\n\nFranský král Ludvík II. Němec s nelibostí pozoroval, jak Rostislav upevňuje svou nezávislost, sebral silné vojsko a oblehl Rostislava na Devíně. Rostislav, když neviděl úniku z obklíčení, musel se s Franky porovnat a vydat rukojmí jako záruku, že nevystoupí proti Ludvíku Němci.\n\nI v této nepříhodné době pokračovali bratři v činnosti. Získali si důvěru Moravanů a jejich žáci si rychle osvojovali vědomosti. Po 40 měsících činnosti se přiblížil čas, kdy bylo potřeba vysvětit žáky na kněze.\n\nNěkdy na podzim roku 866 se tedy bratři vydali na cestu do Akvileje, popř. do Konstantinopole, aby zařídili potřebné záležitosti. Cestou se na půl roku zastavili v klidnější Panonii u knížete Kocela, který jim přivedl 50 žáků, aby je připravili pro stav duchovní. Panonští Slované s vděčností přijímali křesťanskou misi ve slovanském jazyce. Kníže Kocel tuto skutečnost nezamlčel papeži Mikuláši I. a zásoboval jej písemnými zprávami o úspěšné christianizaci jeho knížectví obětavými soluňskými věrozvěsty. A tak jako bylo v povaze bratrské dvojice, odmítali bohaté dary a místo toho vyjednali propuštění 900 otroků.\n\nNěkdy před polovinou roku 867 se apoštolové vydali na další cestu.\n\nNa nějaký čas se zastavili v Benátkách, kde vedli učené rozhovory o oprávněnosti slovanské bohoslužby s akvilejským patriarchou. Závažnost těchto rozhovorů spočívala v naději, že jejich úspěch mohl výrazně podepřít další působnost apoštolů u Slovanů a a pravděpodobně vytvořil příznivou vyjednávací pozici pro pozdější jednání v Římě. Situace byla o to vážnější, že benátské kněžstvo nebylo nakloněno bohoslužbě ve slovanském jazyce. Konstantin však bystře obhájil slovanské bohoslužby a svými důvody odrazil útočné benátské kněze.\n\nV Benátkách, které tehdy patřily k Byzantské říši, však byli bratři zaskočeni znepokojivými informacemi o vraždě císaře Michaela III. jeho nástupcem, císařem Basileiem I., který sesadil z funkce církevního patriarchy Konstantinova učitele Fotia a na patriarši stolec znovu zasedl Ignatios.\n\nV Benátkách zastihl apoštoly i zvací list papeže Mikuláše I. Vydali se tedy po moři do Raveny a odsud po souši do Říma.\n\nKdyž se družina apoštolů a jejich žáků blížila k Římu, čekalo je již před hradbami města vřelé uvítání, neboť v Římě byli již zpraveni o tom, že výprava přináší ostatky sv. Klimenta, římského papeže z 1. století. Namísto, 3. listopadu 867 náhle zesnulého, Mikuláše I., je však vítal Hadrián II., čerstvě nastoupivší na Petrův stolec. Korunován byl 14. prosince, neboť čekal na odpověď císaře Ludvíka. Ostatky sv. Klimenta byly velmi dobrým doporučením pro oba apoštoly a způsobily v Římě nepředstavitelné pozdvižení. Ostatky byly neseny ve slavnostním průvodu a za doprovodu nepřehledného množství lidu do kostela svatého Klimenta. Nadšení Římanů neznalo mezí, římští páni dávali svobodu otrokům vzývajícím pomoc sv. Klimenta. Římská legenda vypravuje, že při uctívání ostatků sv. Klimenta se děly četné zázraky v podobě uzdravování nemocných. Apoštolové se těšili posvátné úctě Římanů, kteří v nich poznali muže ctihodné a učené. Svou bystrostí budil zejména Konstantin zaslouženou pozornost.\n\nVelmi laskavě a přátelsky byli bratři přijati rodáky z početné řecké mnišské komunity, kteří utekli do Říma z Cařihradu, když tam vypuklo náboženské pronásledování, ať už za patriarchy Jana nebo za Fotia. V tu dobu byl v Římě i cařihradský opat Theognostos, který do Říma přinesl stížnost vyhnaného patriarchy Ignatia. Pro Konstantina s Metodějem se stal stanovištěm klášter sv. Ondřeje při nynějším kostele sv. Řehoře Velikého, útulek řeckých mnichů. Dalším vhodným útulkem a oporou pro věrozvěsty byl klášter svaté Praxedy u chrámu Santa Maria Maggiore, kolem roku 820 předán řeckým mnichům.\n\nPapež Hadrián II. byl mezi obyvateli Říma oblíben. Věrozvěstové si u něj získali takovou důvěru, že Hadrián II. zásadně potvrdil jejich učení i jejich neobvyklou misijní metodu zavádění slovanské bohoslužby. Počátkem roku 868 potvrdil papež slovanský překlad bohoslužebných knih. Položil je na oltář v bazilice Panny Marie Sněžné, posvětil je a zároveň posvětil jáhna Metoděje na kněze. Na papežův příkaz posvětil biskup z Porta Formosus a biskup z Velletri Gauderich tři žáky Konstantina a Metoděje na kněze a dva na lektory. Přestože se proti slovanské bohoslužbě stavěli zástupci německých biskupů a Franské říše, tak za podpory papežových rádců – knihovníka Anastazia a biskupa z Orte Arsenia sloužili věrozvěstové slovanské bohoslužby po hlavních římských kostelích za údivu ohromených Římanů, kteří pro slovanskou bohoslužbu neměli důvod mít zvláštní pochopení, avšak procítěný velebný zpěv ve slovanském jazyce pro ně byl něčím dosud nevídaným.\n\nV srpnu roku 868 dorazili do Říma vyslanci císaře Basileia a patriarchy Ignatia. Přinesli s sebou akta Fotiovy synody z léta roku 867, která byla podrobena vyšetřování, které skončilo až v červnu 869 demonstrativním spálením Fotiových spisů na schodech kostela sv. Petra. Konstantin, překonávaje únavu po celý čas misijní cesty po Moravě i Panonii, cítil, že jej nemoc, které se mu dařilo nějaký čas vzdorovat, brzy překoná. Rozhodl se vstoupit do kláštera jako mnich. Přijal mnišské jméno Cyril (řecky , Kyrillos; latinsky ).\n\nBěhem 50 dní zbývajícího života odvracel Cyril Metoděje od úmyslu vrátit se do Řecka na Olymp. Zapřísahal bratra, aby pokračoval v započatém těžkém misijním díle a neopouštěl Slovany. Ještě na smrtelném lůžku nadšeně povzbuzoval své žáky. Zemřel 14. února roku 869 ve věku 42 let.\n\nPapež nařídil, aby byl Cyril pohřben za účasti řeckého i římského duchovenstva se všemi poctami, jako apoštolský papež.\nMetodějovi se podařilo oblomit papeže, který, ač nerad, svolil ke splnění slibu, který dal Metoděj matce, že přeživší bratr přenese a pochová tělo sourozence v bithýnském klášteře.\n\nPapež přikázal, aby byl Cyril uložen v mramorové rakvi a svolil k Metodějovu odchodu. Avšak římské duchovenstvo na poradě s římskými biskupy, kardinály a velmoži přesvědčilo papeže, aby tak vynikajícího, velkého a slavného muže nenechal pochovat nikde jinde, než ve stejně slavném městě. Papež tedy poručil, aby byl všemi milovaný světec pochován v jeho vlastním papežském hrobě v bazilice sv. Petra. A tu zase Metoděj prosil, když nebyla vyslyšena jeho první prosba, aby byl jeho bratr pohřben alespoň v kostele svatého Klimenta, světce, jehož ostatky po obtížném a pečlivém hledání našel a přinesl do Říma. Papež vyslyšel Metodějovo přání a tak se stalo. Opět se sešlo duchovenstvo a všechen lid, aby vystrojili slavnému cizinci další okázalý pohřeb podobající se spíše triumfálnímu pochodu.\n\nKe konci 11. století byl dolní chrám opuštěn a ostatky svatého Cyrila byly přeneseny do horního kostela a uloženy pod oltář kaple vpravo od hlavního vchodu.\n\nZa napoleonských válek z bezpečnostních důvodů uložil kanovník lateránské baziliky Lorenzo Mattei ostatky sv. Cyrila ve své domácí klenotnici, na což se časem zapomnělo. Teprve v roce 1963 je našel dominikán Leonard Boyle v Recanati u Loreta v paláci rodiny Antici-Mattei. Dne 14. listopadu 1963 je majitelka odevzdala papeži Pavlu VI. a tři dny na to byly slavnostně přeneseny do baziliky sv. Klimenta a uloženy na oltář sv. Cyrila a Metoděje, zřízený biskupem J. J. Strossmayerem.\n\n\n\n\n"}
{"id": "67001", "url": "https://cs.wikipedia.org/wiki?curid=67001", "title": "Svatý Konstantin", "text": "Svatý Konstantin\n\nOznačení svatý Konstantin může označovat tyto světce: \n"}
{"id": "67010", "url": "https://cs.wikipedia.org/wiki?curid=67010", "title": "Radiobiologie", "text": "Radiobiologie\n\nRadiobiologie je mezioborovým odvětvím na pomezí biologie a fyziky zabývající se účinky ionizujícího záření na živé organizmy. Jmenovitě do oblasti jejího zájmu spadá:\n\n\n\n"}
{"id": "67015", "url": "https://cs.wikipedia.org/wiki?curid=67015", "title": "Radioterapie", "text": "Radioterapie\n\nRadioterapie (ozařování) je v současné době jednou z nejúčinnějších metod léčby onkologických onemocnění.\n\nRadioterapie se využívá především k léčbě zhoubných nádorů citlivých na záření. Cílem je zničení nádoru a co nejmenší poškození okolní zdravé tkáně. Ozařování se provádí před operací i po ní, může být i samotným léčebným postupem u pokročilých neoperovatelných nádorů. Často se také uplatňuje v kombinaci s chemoterapií.\n\nPoužívá se především k léčbě těchto nádorů:\n\nPoužívá se také k léčbě sekundárních zhoubných nádorů (metastáz), zejména do regionálních lymfatických uzlin (spolu s ozářením přilehlého nádoru), metastáz do kostí a do mozku.\n\nV dnešní době se v radioterapii uplatňují moderní zobrazovací metody - výpočetní tomografie (CT), magnetická rezonance (MR), ultrazvuk nebo třeba pozitronová emisní tomografie (PET). S využitím těchto metod lze dobře stanovit rozsah onemocnění a zacílít tak ozáření s velkou přesností.\n\nExperimentální a teoretické radiobiologické studie přispívají především k lepšímu pochopení účinku ionizačního záření na buňky, tkáně a organismus jako celek a k vysvětlení mechanismů a procesů probíhajících po ozáření a vedoucích k odpovědi buněčné tkáně na poškození zářením.\n\nJako ionizační záření se dnes používá při léčbě převážně svazky elektronů či fotonů. Nová možnost je pak použití hadronů, tedy terapie využívající protony a lehké ionty. Tyto částice předávají maximum své energie na konci své dráhy v tzv. Braggově vrcholu, což umožňuje výhodně zaměřit ozařování na oblast nádorových buněk při co nejmenším poškození zdravých buněk.\n\nPři průchodu fotonů a elektronů látkou dochází k exponenciálnímu poklesu předávané energie s dráhou. V radioterapii to znamená, že maximální dávka je předána na povrchu těla a do nádoru ležícího hlouběji se dostane záření podstatně méně. Toto je možné do určité míry ovlivnit jednak zářením z různých směrů, kdy se oblast maximální předané dávky dá umístit do požadovaného místa, jednak frakcionovaným ozařováním, kde se dosahuje odlišného biologického účinku na zdravou a nádorovou tkáň.\n\nHadrony ztrácejí svou energii především srážkami s jádry, jadernými reakcemi a srážkami s atomovými elektrony. Elektronové ztráty jsou v oblasti energií používané radioterapií dominantní. Energetické ztráty během srážky s elektrony jsou nepřímo úměrné druhé mocnině jejich rychlosti. Prakticky to znamená, že hadrony předávají maximum své energie těsně před doběhem v látce. Toho je využito v hadronové terapii, protože na rozdíl od konvenčních metod jsou tkáně ležící před Braggovým vrcholem ozářeny podstatně menší dávkou než cílové ložisko a tkáně ležící za dráhou doběhu nejsou zasaženy vůbec. Oblast maximální předané energie lze pro danou částici přesně vymezit a eliminovat tak poškození okolní zdravé tkáně. Oblast Braggova vrcholu je dána energií dané částice. Pro terapii je potřebná hloubka průniku cca 2 – 25 cm, což odpovídá energii 60 – 250 MeV pro protony a 120 – 400 MeV pro lehké ionty.\n\nŠířku Braggova vrcholu lze upravit použitím soustavy filtrů tak, aby pokrývala celou cílovou oblast, případně lze zaměřováním svazku na různá místa postupně ozářit celé ložisko. Další možností je použití ozařování z různých směrů s kumulací předané energie v oblasti nádoru.\n\nVzhledem k možnosti účinně zasáhnout ložiska v hloubce těla s minimálním poškozením zdravé tkáně je tato metoda velmi výhodná tam, kde je nádor v blízkosti životně důležitých zdravých tkání, které jsou citlivé k ozařování (např. nádory mozku, páteře, očí apod.)\n\nV Česku tento druh léčby poskytuje Protonové centrum v Praze.\n\n\n"}
{"id": "67016", "url": "https://cs.wikipedia.org/wiki?curid=67016", "title": "Sigerich", "text": "Sigerich\n\nSigerich (4. století – 415 Barcelona) byl vizigótský král, který vládl pouhých sedm dní v roce 415. Soudí se, že pocházel z klanu Amalů, soupeřícího o moc nad Vizigóty s klanem Alarichových příbuzných Balthů. Nasvědčovala tomu i krutost, s kterou pronásledoval potomky svého předchůdce Athaulfa z prvního manželství, když zavraždil šest jeho dětí. Sigerichův režim měl od počátku vlivné nepřátele mezi gótskou nobilitou a již po týdnu padl, když byl Athaulfovými stoupenci zavražděn.\n"}
{"id": "67022", "url": "https://cs.wikipedia.org/wiki?curid=67022", "title": "Baskicko (autonomní společenství)", "text": "Baskicko (autonomní společenství)\n\nBaskicko ( ; ) je autonomní společenství na severu Španělska, mezi Pyrenejemi a Biskajským zálivem. Území obývá převážně národ Basků, hovořící izolovaným jazykem baskičtinou, která je zde také prvním úředním jazykem, zatímco španělština má postavení druhého úředního jazyka. Metropolí autonomního Baskicka je Vitoria (baskicky \"Gasteiz\"), největším městem pak Bilbao (\"Bilbo\").\n\nBaskové jsou známí svou odlišností od svých sousedů. Liší se jak geny, tak jazykem. Baskové jsou považováni za poslední původní praobyvatele Pyrenejského poloostrova, možná i Evropy. Baskičtina není příbuzná s žádným evropským jazykem. Z archeologických a genetických výzkumů se našla spojitost mezi lebečními fragmenty člověka kromaňonského a tvarem lebky současných obyvatel Baskicka. Vedle Basků obývala v době Římského císařství danou oblast i etnická skupina Akvitánců. Většina Akvitánců byla za vlády Římanů romanizována. Baskům se však své zvyky, jazyk a nezávislost podařilo zachovat. Po pádu Římského císařství se pokusili ovládnout Basky Vizigóti. Na počátku 9. st. se objevila hrozba ze strany Maurů. Tento silný nepřítel způsobil, že se jednotlivé kmeny Basků sjednotily a roku 818 vyhlásili Navarrské království. Později Baskové přijali křesťanství, ale víru si přizpůsobili svým tradicím a zvyklostem. Své tradice si předávali ústně, první sepsání tzv. \"fueros\" proběhlo až ve 12. st. Po dokončení rekonquisty chybělo ke sjednocení španělského území pouze Navarrské království (v té době spravované francouzskými panovníky) obývané Basky. Po velkém nátlaku kastilských panovníků a po vyjednání tradičních práv vycházejících z \"fueros\" (také výjimky z branné povinnosti a placení daní), se provincie Álava, Bizkaia a Gipuzkoa roku 1512 připojily ke Kastilské koruně. Následujících čtyři sta let si Baskové bránili právo na svou vlastní samosprávu. V roce 1876 však španělští liberálové jejich výsadu \"fueros\" zrušili. To se stalo příčinou nespokojenosti a také vzniku separatistických tendencí.\nV roce 1895 byla založena Baskická národní strana (PNV), která byla stejně jako používání baskičtiny v období frankismu zakázána. Po vypuknutí španělské občanské války provincie Bizkaia a Gipuzkoa podpořily republikány výměnou za autonomii, která nabyla 5.10.1936 po predchozím schváleni ve Valencii účinnost. Po skončení druhé světové války Franco na Basky tvrdě udeřil. Během násilných akcí přišlo o život až 21 000 lidí. Fašistická vláda zakázala používání baskičtiny a na udržování veřejného pořádku dohlížely milice. To vyvolalo další napětí. K nejlépe organizovaným hnutím náležela organizace Euskadi Ta Askatasuna, zkráceně ETA, která úspěšně realizovala atentát na pravděpodobného Frankova nástupce admirála Blanka. Později přešla ETA k teroristickým útokům. Organizace má na svědomí desítky útoků. Po přechodu k demokratické společnosti nová španělská ústava zaručila Baskům omezené právo na autonomii. Mají vlastní parlament, daňový systém i policejní složky. Baskičtina se vyučuje na školách. Jednou z nejsilnějších politických stran v Baskicku je PNV.\nV autonomních volbách v březnu 2009 nacionalistické strany po dlouhé době ztratily většinu v parlamentu. V říjnu 2011 demonstrovaly v Bilbau, největším městě regionu, desetitisíce lidí, kteří si přejí nezávislost Baskicka. Shromáždění se uskutečnilo jen několik dní poté, co baskická organizace ETA s konečnou platností zastavila svůj ozbrojený boj za nezávislost Baskicka.\n\nNa východě hraničí Baskicko s Navarrou, na západě s Kantábrií a Kastilií a Leónem, na jihu s La Riojou, na severovýchodě s Francií, na severu ho omývají vody Biskajského zálivu. Vstupní bránu ze zbytku Evropy do Baskicka a do Španělska vůbec tvoří provincie Guipúzcoa, ležící na pobřeží Biskajského zálivu. Jsou tu tři horské hřbety (nejvyšší hora Monte Corbea, 1538 m).\n\nBaskicko se člení na 3 provincie:\n\nBaskicko je zemí horalů, rybářů a v poslední době také turistů. Je proslulé výborným jídlem a obdivovateli her jako je míčová hra pelota a kuželky, které se hrají s velkou oblibou i v nejmenších vesnicích. Severozápadní Baskicko je průmyslovou oblastí. Převažují zde především gotické, barokní a klasicistní památky.\n\nImpresionistický skladatel Maurice Ravel je po otci Francouz a po matce Bask.\n\n"}
{"id": "67024", "url": "https://cs.wikipedia.org/wiki?curid=67024", "title": "Johann Olav Koss", "text": "Johann Olav Koss\n\nJohann Olav Koss (* 29. října 1968 Drammen) je bývalý norský rychlobruslař.\n\nPrvního juniorského světového šampionátu se zúčastnil v roce 1986, na začátku roku 1988 debutoval ve Světovém poháru a na seniorském Mistrovství světa ve víceboji. První medaili, zlatou, vybojoval na světovém vícebojařském šampionátu 1990. V sezóně 1989/1990 zvítězil také v celkovém hodnocení Světového poháru na tratích 1500 m. Toto prvenství se mu podařilo obhájit i v sezóně 1990/1991, kdy zároveň triumfoval v celkovém hodnocení na dlouhých tratích 5000 m/10 000 m. V této disciplíně byl první rovněž v ročníku 1993/1994. V roce 1991 vyhrál jak kontinentální, tak i světový šampionát ve víceboji, i v následujících letech získal na těchto akcích další medaile (jedno zlato, stříbro a bronz na MS a tři stříbra na ME). Startoval na zimních olympijských hrách v letech 1992, kde vybojoval zlatou (1500 m) a stříbrnou (10 000 m) medaili (kromě toho byl sedmý na pětikilometrové distanci), a 1994. Právě na olympiádě v Lillehammeru zvítězil na všech třech distancích (1500 m, 5000 m a 10 000 m), kterých se účastnil, navíc pokaždé v novém světovém rekordu, z nichž dva nebyly pokořeny dříve, než se začal používat jiný druh bruslí, tzv. „klapačky“. Po sezóně 1993/1994 ukončil sportovní kariéru.\n\nV letech 1990, 1991 a 1994 obdržel cenu Oscara Mathisena.\n\n"}
