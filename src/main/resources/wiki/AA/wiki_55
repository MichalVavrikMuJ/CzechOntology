{"id": "31283", "url": "https://cs.wikipedia.org/wiki?curid=31283", "title": "Musa Ćazim Ćatić", "text": "Musa Ćazim Ćatić\n\nMusa Ćazim Ćatić (12. března 1878 Odžak, osmanská říše – 6. dubna 1915 Tešanj, Bosna a Hercegovina) byl bosenskohercegovský básník, novinář a překladatel bosňáckého původu. Jméno Musa, česky Mojžíš, autor používal jako umělecký pseudonym.\n\nĆatić se narodil a rané mládí prožil v Odžaku poblíž severobosenské Modriče, kde navštěvoval mekteb a základní školu. Po otcově smrti a matčině novém sňatku se přestěhoval do Tešnje. Vyučil se holičem a následně se zapsal do místní medresy, kde kromě jiného studoval arabský, turecký a perský jazyk.\n\nV roce 1898 utekl před povolávacím rozkazem do Istanbulu, kde se seznámil s mladými bosenskými intelektuály Osmanem Đikićem a Avdou Karabegovićem. O rok později se z materiálních důvodů vrátil do Bosny a tři roky sloužil v c. a k. armádě v Tuzle a Budapešti. V roce 1902 navštěvoval istanbulskou medresu \"Mektebi Numunci Terreki\", později přešel na gymnázium. Následující rok se ale musel opět z materiálních důvodů vrátit zpět do Sarajeva. Zapisuje se na Šarí‘atskou soudní školu v Sarajevu, islámské vyšší teologického učiliště, a přispívá do četných novin a časopisů, nejvíce však do sarajevského listu \"Behar\" (Květ). Po vyloučení ze studentské koleje z důvodu bohémského života se ujal redigování \"Beharu\" a rok poté složil diplomovou zkoušku, a to i přesto, že mezitím byl roku 1908 ze školy vyloučen. \n\nV letech 1909–1910 neúspěšně studoval na právnické fakultě v Záhřebu. Krátce pracoval v bance v Tešnji a matričním úřadě v Bijeljině. Okolnosti ho zavedly zpět do Záhřebu, ale brzy se musel vrátit zpět do Tešnje. V roce 1912 získal práci šéfredaktora v mostarském časopise \"Biser\" (Perla) a překladatele v knižnici \"Muslimanska biblioteka\" vydavatele Muhameda Bekira Kalajdžiće. Během roku a půl intenzivní činnosti napsal nebo přeložil dvanáct knih.\n\nĆatić byl jazykově mimořádné nadaný a kromě turečtiny, arabštiny a perštiny solidně ovládal také němčinu a maďarštinu. V roce 1914 byl mobilizován a krátce působil v Tuzle a uherském Örkényi. Nedlouho poté u něj byla diagnostikována tuberkulóza, které záhy podlehl.\n\nBásnická tvorba:\n\n"}
{"id": "31285", "url": "https://cs.wikipedia.org/wiki?curid=31285", "title": "Severní Porýní-Vestfálsko", "text": "Severní Porýní-Vestfálsko\n\nSeverní Porýní-Vestfálsko ( , zkratka \"NRW\") je nejlidnatější a čtvrtá největší spolková země Německa, jejíž metropolí je město Düsseldorf.\n\nTato spolková země sousedí na severu a východě s Dolním Saskem, s Hesenskem na jihovýchodě a s Porýním-Falcí na jihu. Na západě hraničí s Belgií a Nizozemím. Leží na západě země na řekách Rýn, Rúr a Ems.\n\nSeverní Porýní-Vestfálsko je průmyslovou základnou Německa. Území zahrnuje oblast Porúří, které bylo dlouhodobě nejdůležitější průmyslovou oblastí celého Německa. Dodnes zde sídlí firmy jako ThyssenKrupp, Bayer, E.ON, RWE atd.\n\nSpolková země Severní Porýní-Vestfálsko měla k 30. červnu 2017 celkem 17 894 182 obyvatel, což z ní při hustotě osídlení 525 obyvatel na km činí nejlidnatější německou spolkovou zemi. Rozložení populace je poměrně nerovnoměrné. Poměrně řídce je osídlena oblast severozápadního Vestfálska u měst Münster a Tecklenburg a hornaté oblasti na jihu. Naopak metropolitní oblast Porýní a Porúří s přibližně 10 miliony obyvatel patří k nejhustěji osídleným a nejlidnatějším oblastem celé Evropy.\n\nPopulace spolkové země postupně stárne. Zatímco roku 1950 činil podíl osob starších 65 let 8,8%, v roce 2006 to bylo přibližně 19,7%. Podíl osob mladších 15 let byl roku 1950 přibližně 22,6%, v roce 2006 již jen 14,7%. Klesá i průměrný počet obyvatel v jedné domácnosti.\nV roce 1950 žily v průměrné domácnosti více než 3 osoby. V roce 2006 bylo v zemi přibližně 8,5 milionu domácností a v jedné domácnosti žilo průměrně 2,12 osob.\n\nV roce 2014 činil podíl migrantů 23,6 % (evidovaných cizinců s jinou než německou státní příslušností nebo osob narozených mimo Německo a přistěhovalců od roku 1950 a rovněž jejich děti). \nK 31. prosinci 2006 činil podíl cizinců (evidovaných obyvatel bez německé státní příslušnosti) z celkového počtu obyvatelstva 10,6 %.\n\nSeverní Porýní-Vestfálsko se vyznačuje výskytem několika městských aglomerací s velkou hustotou obyvatelstva. \n\nNejvětší města mají následující počty obyvatel (vždy k 31. prosinci 2015): Kolín nad Rýnem 1 060 582, Düsseldorf 612 178, Dortmund 586 181, Essen 582 624, Duisburg 491 231 a Bochum 364 742. Kolín nad Rýnem je čtvrté největší město Německa po Berlíně, Hamburku a Mnichově.\n\nV 19. století bylo hnacím motorem hornictví a následně hutnictví kovů. Dnes odtud pochází výrobky moderního průmyslu.\n\nJako spolková země vzniklo Severní Porýní-Vestfálsko dne 23. srpna 1946, v rámci Britské okupační zóny Německa, sloučením dosavadních pruských provincií Vestfálska a Severního Porýní. V dnešním rozsahu pak existuje od 21. ledna 1947, kdy byl k němu připojen dosavadní Svobodný stát Lippe.\n\nV současnosti usiluje spolková země Severní Porýní-Vestfálsko o větší propojení se státy Beneluxu, se kterými ji spojují hospodářské zájmy, spojené hlavně s vývozem a dovozem zboží, i kulturní tradice.\n\nJako všechny spolkové země má Severní Porýní-Vestfálsko svůj zemský parlament (\"Landtag\") a zemskou vládu (\"Landesregierung\"). Dne 14. května 2017 se konaly volby do zemského sněmu, které vyhrála Křesťanskodemokratická unie (\"CDU\"). Dosavadní koalice SPD a Svazu 90/Zelených svou většinu, získanou ve volbách roku 2012, ztratila. Z řad CDU vzešel po koaličním vyjednávání s liberální stranou FDP nový ministerský předseda Armin Laschet. K vítězství CDU přispěla její kritika závažných problémů země jako jsou mj. nedostatečná infrastruktura (ve srovnání s jinými spolkovými zeměmi relativně špatný stav silnic a dálnic, mostů, nádraží aj.), voliči kriticky vnímaná politika v oblasti vzdělání a zanedbávání stavu škol. V novém zemském parlamentě mají politické strany následující počty mandátů: Sociálnědemokratická strana Německa (SPD) 69, CDU 72, Svobodná demokratická strana (FDP) 28, Alternativa pro Německo (AfD) 16, Svaz 90/Zelení 14 (celkový počet křesel je 199). Dlouholetá předsedkyně zemské vlády Hannelore Kraftová (SPD) odstoupila po prohraných volbách jak z vládního úřadu, tak ze všech svých stranických funkcí. Koaliční vláda CDU a FDP se ovšem v zemském sněmu opírá o většinu pouze jednoho hlasu. \n\nPortréty hlavních kandidátů politických stran, které získaly mandáty v zemském sněmu ve volbách 2017:\n\nSpolková země Severní Porýní-Vestfálsko se člení na pět vládních obvodů (\"Regierungsbezirke\").\n\nTěchto pět vládních obvodů se dále člení na 30 okresů (\"Kreise\") a 22 městských okresů (\"Kreisfreie Städte\") neboli statutárních měst, které jsou administrativně na úrovni okresu. Na rozdíl od jiných spolkových zemí v Německu se v Severním Porýní-Vestfálsku nazývají okresy pouze \"Kreise\" a nikoliv zemské okresy (\"Landkreise\").\n\"Städteregion Aachen\" je v Německu ojedinělým sdružením okresů. Jde o spojení okresu \"Aachen-Land\" a města bez okresu Aachen. Toto sdružení dvou okresů bylo vytvořeno 21. října 2009.\n\n"}
{"id": "31287", "url": "https://cs.wikipedia.org/wiki?curid=31287", "title": "Toni Morrisonová", "text": "Toni Morrisonová\n\nToni Morrisonová, vlastním jménem Chloe Anthony Wofford (18. února 1931 Lorain, Ohio, USA – 5. srpna 2019 New York) byla americká spisovatelka, redaktorka a profesorka. V roce 1993 obdržela Nobelovu ceny za literaturu. Její knihy jsou známy díky užívání epických témat, živých dialogů a propracovaných charakteristik postav afroamerického původu. Mezi její nejznámější knihy patří \"Velmi modré oči\", \"Píseň o Šalamounovi\" nebo \"Milovaná\", za kterou získala v roce 1988 Pulitzerovu cenu. Americkým časopisem s názvem Ladies' Home Journal byla vybrána mezi třicet nejmocnějších žen v Americe.\n\nToni Morrisonová se narodila ve městě Lorain v americkém státě Ohio do chudé dělnické rodiny jako druhé ze čtyř dětí. Jako malé dítě Toni neustále četla, jejími oblíbenými autory byli Jane Austenová a Lev Nikolajevič Tolstoj.\n\nJejí otec George Wofford pracoval jako svářeč. Své dceři často vypravoval příběhy černošské komunity a to způsobem, jež později našel uplatnění i v bezspočtu knih Toni Morrisonové.\n\nV roce 1949 byla přijata ke studiu angličtiny na prestižní černošské Howardově univerzitě. Zde začala užívat přezdívky Toni, jež má svůj původ v jejím prostředním jméně Anthony. V roce 1953 Toni úspěšně ukončila bakalářské studium. Na magisterské studium nastoupila na Cornellovu univerzitu, kde úspěšně obhájila práci o sebevraždách v dílech W. Faulknera a V. Woolfové, což jí dopomohlo k získání titulu v roce 1955. Po studiích působila jako asistentka pro výuku angličtiny na Texaské jižní univerzitě (Texas Southern University) ve městě Houston, po dvou letech se však vrátila zpět na Howardovu univerzitu. V této době se také stala členkou spolku Alpha Kappa Alpha, což je spolek žen zabývajících se sociální činností za účelem zlepšení sociálních a ekonomických životních podmínek.\n\nV roce 1958 se provdala za Howarda Morrisona, s nímž měla dvě děti – Harolda a Sladea. V roce 1964 se s Howardem rozvedla a s oběma dětmi se přestěhovala do města Syracuse ve státě New York, kde působila jako redaktorka učebnic. O rok a půl později začala pracovat v centrální pobočce největšího světového nakladatele anglicky psaných knih Random House, Inc.\nJako redaktorka hrála Morrisonová důležitou roli pro šíření afroamerické literatury mezi veřejnost. Vydávala díla černošských autorů jako byli například Toni Cade Bambarová či Angela Davisová nebo Gayl Jonesová.\n\nToni Morrisonová vyučovala angličtinu na Státní univerzitě v New Yorku.\n\nToni začala se psaním beletrie již v době studia na Howardské univerzitě, kde byla členkou neformálního spolku básníků a spisovatelů, kteří se čas od času scházeli za účelem výměny nápadů a prodiskutování svých prací. Na jedno z takovýchto setkání přišla Toni s povídkou o černošské dívce, která toužila mít modré oči. Z tohoto díla se pak vznikl její první román \"Velmi modré oči\", který sepsala během svého působení na Howardské univerzitě za soustavně probíhající péče o své dvě děti. Toto dílo bylo v roce 2000 vybráno do knižního klubu Oprah Winfrey (americká moderátorka, kritička, několikanásobná výherkyně ceny Emmy, herečka nominovaná na Oskara a vydavatelka časopisu).\n\nV roce 1973 byl její román \"Sula\" nominován na proslulé americké ocenění National Book Awards.\n\nJejí třetí román \"Píseň o Šalamounovi\" upoutal pozornost celého národa, stal se součástí amerického klubu Book of the Month Club (uznávaný americký klub, jež svým zákazníkům každý měsíc zasílá poštou nabídku nové knihy, kterou je následně možné objednat taktéž poštou na dobírku), a to jako první vybraná kniha afroamerického autora od roku 1940, kdy byla takto uznána kniha Syn černého lidu (Native Son, do českého originálu přeložil G. Černý) od afroamerického spisovatele Richarda Wrighta. Mimo to vyhrála \"Píseň o Šalamounovi\" také ocenění Národního spolku kritiků (National Book Critics Circle Award).\n\nJejí další dílo \"Milovaná\" mělo v roce 1988 velký úspěch u kritiky. Mnoho spisovatelů protestovalo proti tomu, že této knize nebyla udělena cena National Book Award, ani ocenění Národního spolku kritiků (National Book Critics Circle Award). Krátce po tomto neúspěchu obdržela Toni Morrisonová za toto dílo Pulitzerovu cenu za beletrii. Podle výše uvedeného díla byl v roce 1998 natočen stejnojmenný film, ve kterém bylo možné spatřit hvězdy jako je Oprah Winfreyová či Danny Glover.\nPozději Toni Morrisonová použila životní příběh Margaret Garnerové znovu v opeře \"Margaret Garner\", ke které vytvořil hudbu Richard Danielpour. V roce 2006 byl román \"Milovaná\" označen kritikou newyorského deníku The New York Times za nejlepší afroamerický román za poslední čtvrtstoletí.\n\nV roce 1993 se Toni Morrisonová stala první Afroameričankou, které byla udělena Nobelova cena za literaturu.\n\nAčkoli se spisovatelčina díla často zaměřují na životy Afroameričanek, ona sama se nedomnívá, že by její díla byla jakkoli feministická.\n\nMimo svou vlastní tvorbu spolupracvala Morrisonová se svým nejmladším synem Sladem, jenž se stal kreslířem a hudebníkem, na vydávání knih pro děti.\n\nMorrisonová vyučovala angličtinu na dvou pobočkách State University of New York.\n\nToni Morrisonová byla kritizována za to, že navzdory jejímu členství v programu kreativního psaní až do roku 1990 nenabízela svým studentům pravidelné semináře kreativního psaní. Na místo toho Toni Morrisonová vytvořila tzv. Princeton atelier, což byl program, který umožňuje talentovaným studentům setkat se se světově proslulými autory, kteří jsou uznávaní kritikou. Studenti pak společně s těmito autory produkují umělecká díla, která jsou poté po skončení semestru prezentována veřejnosti.\n\nV Princetonu využívala Morrisonová svých schopností k podpoře nových umělců, stejně tak jako umělců věnujících se tvorbě nových druhů umění.\n\nBarnard College ji na svém zahajovacím ceremoniálu v roce 1979 udělila nejvyšším oceněním – medailí za proslulost (the Barnard Medal of Distinction). Oxfordská Univerzita jí v červnu 2005 udělila čestný titul doktor literatury.\n\nV listopadu 2006 navštívila Morrisonová jako druhou návštěvu měsíc trvajícího programu „Grand Invité“ muzeum Louvre v Paříži. Toni Morrisonová pracovala jako redaktorka amerického týdeníku The Nation.\n\nToni Morrisonová označila Billa Clintona za \"prvního černošského prezidenta\", což odůvodňuje tvrzením, že jeho život obsahuje snad všechny znaky černošství, totiž, že se narodil v chudé rodině, jež spadala do dělnické třídy, že vyrůstal pouze s jedním z rodičů, hrál na saxofon a v neposlední řadě že byl \"chlapcem z Arkansasu milujícím jídlo od McDonald's a jinou nezdravou stravu.\" Tento názor byl přijat a propagován Clintonovými stoupenci operujícími pod názvem Congressional Black Caucus, známým zejména pod zkratkou CBC. Kritikové si však z jejího názoru dělali legraci. Je nutné poznamenat, že tato výpověď měla ilustrovat podobu mezi tím, jak se ke Clintonovi chovali někteří jeho oponenti za běžných okolností a tím, jak se k němu chovali především během jeho zpochybňujících jednání, a zkušenostmi těch Afroameričanů, kteří byli pronásledováni veřejnými úřady kvůli své barvě pleti, spíše než život s ohledem na Clintonův původ. Nicméně v prezidentských volbách v roce 2008 podpořila Toni Morrisonová Senátora Baracka Obamu, ne kandidátku Hillary Clintonovou, jak by bylo možné předpokládat.\n\nSama sebe označuje za afroamerickou spisovatelku, důraz klade na černošství a ženství.\n\n\n\n\n\n\n\n\n\n"}
{"id": "31289", "url": "https://cs.wikipedia.org/wiki?curid=31289", "title": "Dějiny krasobruslení", "text": "Dějiny krasobruslení\n\nHistorie krasobruslení sahá až do pravěku, o čemž svědčí dochované archeologické nálezy. Při výletu do prvopočátků tohoto sportu, musíme nejdříve mluvit o bruslení jako takovém. To se teprve mnohem později rozdělilo na dvě různá sportovní odvětví: krasobruslení a rychlobruslení.\n\nKdy a jak člověka napadlo využít rychlého a jednoduchého pohybu po zamrzlé ledové ploše nevíme. Archeologické nálezy různých kostěných bruslí, vyrobené ze zvířecích, převážně stehenních kostí můžeme nalézt na území Ruska, Skandinávie, Velké Británie, Německa, v zaniklých přehradních nádržích Švýcarska a dokonce i na území České republiky.\n\nPrvní konkrétní zmínka pochází od canterburského mnicha \"Williama Fitzstephena\", který ve své knize o Thomasi Beckettovi (1174) popisuje scénu odehrávající se za severními hradbami:\n\n\"„…když bažiny ve Finsbury a Moorfieldsu zamrznou, běhá po nich londýnská mládež. Někteří mají kosti připevněné k patám chodidel a v ruce drží okovanou hůl. Létají po ledě jako ptáci nebo vystřelené šípy. Náhle se rozeženou dva mladíci proti sobě se zdviženými holemi, dorážejí na sebe, až upadnou. Často se zraní na hlavě, a když spadne jeden pod druhého, zlomí si ruku i nohu…“\"¹\n\nKostěné brusle tedy neměly ostré hrany a k pohybu bylo nutné používat hole.\n\nZkoušely se různé varianty dřevěných bruslí – v Holandsku ve 13. a 14. století měly dřeváky na spodní straně železný plátek – způsob bruslení však zůstal stejný. Pomohla až náhoda.\n\nTruhlářský učeň z holandského cechu pro lodní a bruslařské nástroje změnil jednoho dne polohu uchycení želízka z vodorovné na svislou a brusle v dnešní podobě byla na světě. Pohyb se stal volnější, ale především rychlejší a ovladatelnější a bruslaři mohli odložit hole.\n\nVertikální zasazení želízka je doloženo z konce 15. století – holandský mistr \"Johannes Brugman\" vyobrazil na vůbec první rytině s bruslařskou tematikou holandskou patronku bruslařů Lidvinu, při pádu na ledě. Podstatnější než ležící dívka je muž v pozadí. Jede se zdviženou nohou, k čemuž již musel použít brusle s hranami.\n\nPodle obrazů starých mistrů bylo bruslení v Holandsku lidovou zábavou, na jiných místech však jen výhradním právem šlechty. Sám císař Rudolf II. uspořádal na svém dvoře roku 1610 velký karneval na ledě, který bezpochyby přispěl k rozšíření této kratochvíle.\n\nZa vlády Ludvíka XVI. se bruslilo také v Paříži. Mezi historické postavy, které bruslení také uchvátilo patřili Madame de Pompadour, Napoleon Bonaparte, Napoleon III. nebo Stuartovci. Říká se, že anglická královna Viktoria poznala svého budoucího muže prince Alberta právě při společných bruslařských vyjížďkách.\n\nDokonce i proslulý svůdník Casanova neváhal při svých záletech nazout brusle. Jeho smysl pro detail nám dodnes zachoval obraz tehdejší módy. Pronásledovaná dívka a její přítelkyně bruslily v krátkých sukních (do půli stehen), zpod kterých vykukovaly černé sametové kalhoty.\n\nDalší etapu vývoje bruslení začalo britské město Edinburgh, kde byl v roce 1742 založen první bruslařský klub a o několik let později vyšla v Londýně i první krasobruslařská příručka.\n\nBruslení se již začíná dělit na krasobruslení a rychlobruslení.\nZa zakladatele moderního krasobruslení můžeme považovat Američana Jacksona Hainese. Vyhrál první americké mistrovství v krasobruslení. Nepřišel jen s novým stylem bruslení, ale také s novými kovovými bruslemi. Často byl kritizován a bylo mu vytýkáno, že se příliš koncentruje na polohy těla a končetin než na bruslení daných figur. Haines odjel vyzkoušet štěstí do Evropy.\n\nSvou úspěšnou cestu začal ve Stockholmu, kde natolik uchvátil švédského krále Karla XV., který roku 1866 ve Stockholmu založil \"Královský bruslařský spolek\". Své bruslení obohatil řadou nových tanečních prvků. To se nelíbilo viktoriánské Anglii, která se proti němu postavila stejně jako jeho kolegové v Americe a nehodlala tolerovat žádný zásah do již zavedeného a disciplinovaného stylu bruslení.\nV zimě 1868 přijel do Vídně a znovu triumfoval. Jeho vystoupení bylo impulsem pro založení \"vídeňské školy\", která náskok Angličanů brzy vyrovnala.\nPrvní opravdový krasobruslař zemřel roku 1875 ve věku 31 let na zápal plic.\nHainesovi žáci dále rozvíjeli bruslení a tak vznikla první pravidla, tzv. \"Regulativ\", který pak převzala Mezinárodní bruslařská unie.\n\nPočátkem 20. století vtiskl krasobruslení podstatně sportovnější charakter švédský krasobruslař Ulrich Salchow. Stal se 10násobným mistrem světa a posunul krasobruslařskou laťku mnohem výše.\nSalchow začal také využívat svého vynálezu – bruslí se zoubky. Tento nový typ bruslí mu umožnil silnější odrazy během jízdy a také samozřejmě při skocích. V roce 1908 se stal prvním (bohužel neoficiálním) olympijským vítězem v krasobruslení. Svou kariéru korunoval novým skokem, který je dnes znám jako Salchowův skok a patří mezi základní krasobruslařské skoky.\n\nPrvní olympijská soutěž v krasobruslení se uskutečnila na Letních olympijských hrách 1908 v Londýně.\n\nPoslední léta před první světovou válkou znamenala pro sport vůbec a také pro bruslařské disciplíny další rozvoj.\n\nNěkolik talentů té doby vyrůstalo v Německu. K nim nesporně patřil Werner Rittberger, „vynálezce“ dalšího ze základních skoků - Rittbergra a také talentované děvčátko Charlotta Oelschlägelová, která už ve věku 10 let vystupovala jako profesionální krasobruslařka. V 17 letech odletěla do New Yorku, triumfovala také tam a díky ní stoupla oblíbenost krasobruslení v USA.\n\nVelké krasobruslařské závody se po první světové válce konaly až v roce 1922. Krasobruslaři této doby byli Norka Sonja Henieová a Rakušan Karl Schäfer.\n\nDesetinásobná mistryně světa přinesla do krasobruslení nejen novou módu – krátkou sukni po kolena, kterou poprvé předvedla na Olympijských hrách 1924 v Chamonix – ale také eleganci a propracované pohyby. Celých deset let byla nejobdivovanější ženou světa.\n\nOsobností mužského krasobruslení byl ve 30 letech 20. století Rakušan Karl Schäfer. V letech 1929–1936 se stal 8násobným mistrem Evropy a 7násobným světovým mistrem.\n\nObdobí po druhé světové válce se stalo nejdůležitější vývojovou etapou krasobruslení, které zažívalo neobvyklý rozmach. Výstavba nových kluzišť, které se postupně měnily v kryté haly a umožňovaly intenzivnější trénink, což samozřejmě ovlivňovalo i sportovní výkony. Volná jízda nabývala postupně na významu oproti doposud protežované povinné jízdě, která nebyla pro diváky příliš atraktivní.\n\nVálečná léta, bez možnosti mezinárodně soutěžit, znamenala pro evropské krasobruslení zpoždění, které nebylo jednoduché dohnat. Američané plně využili možnost nerušeně pokračovat v práci a díky intenzivní psychické přípravě vnesli do krasobruslení více dynamiky, rychlosti a vytrvalosti.\n\nPrvní krasobruslař, který se v poválečném období prosadil ve volné jízdě, byl populární Američan Richard Button, který suverénně ovládal dvojité skoky a v tréninku zkoušel trojitého Salchowa.\n\nMezi ženami se prosadily sympatická Kanaďanka Barbara Ann Scottová, Peggy Flemingová a Němka Gabriele Seyfert.\n\nOd roku 1952 se v mezinárodních krasobruslařských soutěžích objevila nová disciplína – tance na ledě. Vítězili především anglické taneční páry s jejich charakteristickým způsobem provedení, tzv. \"anglická taneční škola\".\n\nSilně obsazené bylo a je především mužské krasobruslení. Nejvíce se prosadili zámořští a ruští závodníci, jako např. Brian Orser, Brian Boitano, Alexander Fadeev, Viktor Petrenko, Elvis Stojko, Alexej Yagudin a Evgeny Plushenko. V jejich umění převažují trojité a čtverné skoky v různých kombinacích a sekvencích, zajímavé piruety a velmi nápadité krokové pasáže.\n\nMezi ženami sklidila největší slávu německá krasobruslařka Katarina Witt. Její hvězdná kariéra začala olympijským vítězstvím v Sarajevu 1984, pokračovala několika evropskými a světovými tituly a svého vrcholu dosáhla, když se jí podařilo obhájit olympijský titul v Calgary 1988. K dalším úspěšným ženám patří Midori Itoová, Kristi Yamaguchiová, Lu Chenová, Maria Butyrská, v dnešní době to jsou Michelle Kwanová a Irina Slutská.\n\nVe sportovních dvojicích dlouhá léta vynikaly sovětské páry. K těm nejúspěšnějším patřili Ludmila Bělousovová a Oleg Protopopov, Irina Rodninová nejprve s partnerem Alexejem Uljanovem a poté s Alexandrem Zajcevem, Ekaterina Gordeeva a Sergei Grinkov, Elena Bereshnaja a Anton Sicharulidze. Současně to jsou 4násobní mistři Evropy a 2násobní mistři světa Tatiana Totmiania a Maxim Marinin. Objevují se ale také vynikající páry ze zámoří a Asie, např. Sue Šen a Čao Chung-po.\n\nTancům na ledě, nejmladší krasobruslařské disciplíně, vévodily dlouhá léta anglické a poté sovětské páry Ludmila Pachomovová a Alexander Gorschkov, kteří získali v letech 1970–1976 celkem 6 zlatých medailí na mistrovstvích světa, dalších 6 zlatých na mistrovstvích Evropy o cenný titul olympijských mistrů v tancích na ledě 1976. Jejich následovníky byli Irina Mojsejevová a Andrei Miněnko a Natalia Linitshuková a Gennadi Karponosov. Sérii vítězství sovětských tanečníků přerušil na několik let anglický taneční pár Jayne Torvillová a Christopher Dean. Čtyřikrát vyhráli mistrovství světa a v roce 1984 zlatou olympijskou medaili. Po nich nastoupili opět sovětské páry, z nichž nejúspěšnější byli Pasha Gritshuková a Evgeny Platov, kteří dokonce dvakrát (1994, 1998 vyhráli olympijský titul. Po jejich odchodu se držitelé titulu mistrů světa mění každý rok - Anjelika Krylovová a Oleg Ovsjannikov, Marina Anissina a Gwendal Peizerat, Barbara Fusar-Poli a Maurizio Margaglio, Irina Lobacheva a Ilja Averbuch, Shae-Lynn Bourne a Victor Kraatz. Po dlouhých letech se konečně dvakrát po sobě stal mistrem světa stejný pár - Rusové Tatiana Navka a Roman Kostomarov.\n\n\n"}
{"id": "31290", "url": "https://cs.wikipedia.org/wiki?curid=31290", "title": "Drachkov (Bystřice)", "text": "Drachkov (Bystřice)\n\nDrachkov je část obce Bystřice u Benešova. V katastrálním území \"Drachkov\" leží i část Zahořany.\n\nPrvní písemná zmínka o vesnici pochází z roku 1267. Z místní velké tvrze, pocházel starodávný rod pánů z Drachkova, příbuzný s pány z Tožice, Kadova atd. V erbu měl tento rod zlatou osmicípou hvězdu v modrém poli, v klenotu čápa.\n\nNeví se, zda se jednalo o jednu z větví pánů ze Šternberka. Z nejznámějších členů tohoto rodu byli: soudce Holík z Drachkova, Odolen z Drachkova – člen Panské jednoty a Bratrstva obruče a kladiva (1382), Bohuše z Drachkova – nejvyšší komorník hradu Točník a strážce části královského pokladu (1409), Hrdibor z Drachkova, který vedl velký soudní spor se Sternbergy (1401) a další členové tohoto rodu. Páni z Drachkova se poté usadili na Korkyni a potomci Hrdibora se psali jako Korkyňové z Drachkova. Dále se vyskytují Steblencové z Drachkova.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1944 vystěhovat.\n"}
{"id": "31291", "url": "https://cs.wikipedia.org/wiki?curid=31291", "title": "George R. R. Martin", "text": "George R. R. Martin\n\nGeorge Raymond Richard Martin (* 20. září 1948 v Bayonne, New Jersey) je americký spisovatel sci-fi a fantasy. Patrně nejznámější je díky sérii fantasy románů \"Píseň ledu a ohně\". Je držitelem spisovatelských cen Hugo a Nebula, ceny Brama Stokera či World Fantasy Award.\n\nV roce 2005 ho Lev Grossman z časopisu \"Time\" označil za \"amerického Tolkiena\".\n\nGeorge Martin se narodil 20. září 1948 v Bayonne, New Jersey, jako syn dokaře Raymonda Collinse Martina a jeho manželky Margaret Brady Martin. Má dvě mladší sestry Darleen a Janet. Jeho otec měl napůl italský původ a jeho matka byla napůl Irka. Martin má ale i francouzské, anglické, velšské a německé předky.\n\nV dětství se Martinův svět omezoval na prostor mezi základní školou a domovem a tento omezený svět mu vnuknul touhu cestovat a zažít jiná místa, ale jediný způsob byl prostřednictvím představivosti, a tak se stal vášnivým čtenářem. Mladý Martin začal psát a prodávat příběhy o příšerách za drobné dětem v okolí, včetně dramatického přednesu. Psal také o mýtickém království, kde žily jeho domácí želvičky. Tyto smyšlené želvy ve svém hradě na často umíraly, a tak se Martin nakonec rozhodl, že se vzájemně zabíjejí pomocí intrik.\n\nSvou první profesionální povídku \"Hero\" prodal časopisu \"Galaxy\" v roce 1970. Martin v sedmdesátých letech nějakou dobu vyučoval angličtinu a žurnalistiku, ale nakonec se rozhodl zkusit kariéru spisovatele na plný úvazek.\n\nNa začátku sedmdesátých let měl Martin vztah se spisovatelkou Lisou Tuttle. Během účasti na East Coast science fiction convention potkal svou první manželku Gale Burnick; oženil se s ní v roce 1975, ale bezdětné manželství skončilo rozvodem už o čtyři roky později. 15. února 2011 se George Martin v Santa Fe oženil se svou dlouhodobou partnerkou Parris McBride.\n\nKritici popisují Martinovy příběhy jako temné a cynické. Jeho první román, \"Soumrak na Worlornu\", udal tón většině jeho budoucích prací – odehrává se především na opuštěné planetě, která se pomalu stává neobyvatelnou, protože se vzdaluje od své hvězdy. Tento příběh, stejně jako mnoho jeho jiných příběhů, má silnou příchuť melancholie.\n\nJeho postavy jsou často nešťastné nebo přinejmenším nespokojené a snaží se zůstat idealisty v bezohledném světě. Mnoho z nich má znaky tragických hrdinů. Kritik T. M. Wagner napsal: \"Nemůžete tvrdit, že Martin nesdílí Shakespearovu slabost pro nesmyslné tragédie.\" Tato pochmurnost může některým čtenářům vadit. Inchoatus Group tvrdí, že \"Pokud vás trápí tato absence radosti nebo hledáte nějaká uklidňující slova, pak byste se nejspíš měli porozhlédnout jinde.\"\n\nMartinovy postavy mají mnoho tváří a mívají komplikovanou minulost, motivace a ambice. Žádná z nich nemá nerealistické štěstí a smůla, zranění a smrt (nebo falešná smrt) může potkat kteroukoliv z nich – bez ohledu na to, jestli postava patří mezi hlavní nebo vedlejší nebo jak moc ji má čtenář v oblibě. Martin však považuje svůj sklon k zabíjení důležitých postav za nutnost pro hloubku příběhu: \"...když je moje postava v nebezpečí, chci, abyste se báli obrátit stránku.\"\n\nHlavní Martinova témata v jeho povídkách jsou osamělost, spojení, láska odsouzená k zániku, idealismus, romantismus a tvrdá pravda versus milosrdná lež. Mnoho z těchto témat se objevuje i v jeho magnum opus, \"Písni ledu a ohně\", v povídkách jsou však zřetelnější.\n\n\n\n\n\n\n\n\n"}
{"id": "31293", "url": "https://cs.wikipedia.org/wiki?curid=31293", "title": "Román", "text": "Román\n\nRomán je rozsáhlý epický (vyprávěcí) literární žánr, řazený mezi fikci a ve své moderní podobě téměř vždy prozaický, jen málokdy veršovaný. Jedná se o velmi mnohotvárný, vnitřně rozporný a neobyčejně proměnlivý žánr s otevřenou strukturou. Román může mít téměř jakékoliv téma a používat různorodé literární postupy, badatelé proto často tvrdí, že není možné určit žádný typicky románový rys nebo podat stálou a vyčerpávající definici tohoto žánru. Michail Michajlovič Bachtin, významný ruský teoretik románu, označil ve 40. letech 20. století román za „jediný žánr, který se dosud vyvíjí a utváří“. Kromě estetické funkce může plnit i různé další: didaktickou, publicistickou, filosofickou a jiné.\n\nNa rozdíl od ostatních důležitých epických žánrů moderní literatury, povídky a novely, bývá román velmi dlouhý, uvádí se běžný rozsah od 50 000 slov (200 stran) až po vícesvazková díla (například trilogie). Jednotlivé jeho subžánry většinou bývají v rámci žánru buď tradičně kratší (detektivní román, román pro mládež), nebo naopak enormně dlouhé (románová kronika, román-řeka). Typický je důraz na hrdinovu psychologii a jeho proměnu v průběhu děje. Román také bývá dějově komplikovanější než kratší žánry, obsahuje četné odbočky a větší množství postav, jevů a událostí.\n\nPočátky románu je vzhledem k rozdílným vymezením žánru možné hledat v různých dobách, přičemž existují dva základní názory na věc. První z nich říká, že román vznikl ve starověku, s prapůvodem ve staroegyptském písemnictví a prvním větším rozkvětem v řeckém helénismu, podle druhého vymezení je román původně raněnovověký měšťanský žánr. Ve starověké řecké literatuře vznikala díla románového charakteru od 4. století př. Kr., z většiny z nich však do moderní doby přežily pouze názvy. Nejstarším z dochovaných textů je Charitónův román \"O věrné lásce Chairea a Kallirhoy\" z 1. století. Z románů starověké římské literatury zůstaly zachovány fragmenty Petroniova románu \"Satirikon\" z 1. století a a Apuleiův román \"Zlatý osel\" z 2. století. Koncem středověku získal v evropské kultuře vliv rytířský román, nejprve veršovaný, později prozaický. V reakci na něj se rozvíjel burleskní román a pikareskní román. Užší chápání uznává jako román pouze moderní román a v takovém případě se k tvůrcům žánru řadí až raněnovověcí romanopisci jako Miguel de Cervantes y Saavedra, Marie-Madeleine de La Fayette, Daniel Defoe nebo Samuel Richardson.\n\nÚtvary připomínající román byly v historii psány i mimo evropskou kulturu, v Japonsku, Číně nebo Indii. Jako první román v historii (popřípadě první realistický román) bývá někdy uváděn \"Příběh prince Gendžiho\" napsaný japonskou dvorní dámou Murasaki Šikibu v roce 1007 a vypravující příběh císařova levobočka a jeho hledání životní lásky.\n\nVe raném středověku došlo k postupnému rozlišení jazyka používaného v jihozápadní Evropě na \"lingua latina\" (latina) a \"lingua romana\" (románské jazyky, například francouzština, italština, španělština nebo provensálština). V těchto vernakulárních (lidových) jazycích začala později vznikat také literatura: ve francouzštině od 11. století, ve španělštině koncem 12. století, v italštině počátkem 13. století. Knihy napsané v národních jazycích začaly být označovány pojmem odvozených od slova „romanice“: romanz, romant, roman, romance, romanzo. Původním smyslem těchto slov byla tedy „kniha v národní řeči“, brzy však začal být pojem chápán i úžeji, jako dvorský veršovaný román. Označení žánru román se takto vyvinulo ve francouzštině a italštině; ve španělštině vzniklo označení básnického žánru romance. Prvním románem, v jehož názvu se označení román objevilo, je \"Roman de brut\" z roku 1155.\n\nVelice různorodá vymezení románu vedou k tomu, že mnoho děl bývá některými literárními vědci za román označeno a jinými nikoliv. Někdy je vymezení spojeno s přesnou délkou: romanopisec a esejista Edward Morgan Forster pro účely své knihy \"Aspekty románu\" (1927) vymezil jako jakékoliv fikční prozaické dílo obsahující alespoň 50 000 slov. Exaktní vymezení založené na délce je užitečné zejména tehdy, je-li nutné jednoduše odlišit románové texty od děl kratších žánrů: například cena Hugo a cena Nebula, významná ocenění pro fantasy a sci-fi tvorbu, přijímají v kategorii román fikční prozaické texty o délce alespoň 40 000 slov. Nevýhodou tohoto pojetí je, že za román pak může být označeno velké množství textů, včetně archaických. Kanadská badatelka Margaret Doodyová ve své studii o dějinách románu také užívá tuto otevřenou definici, a proto posléze prohlašuje, že žánr románu je stejně starý jako západní civilizace sama.\n\nUž od 19. století bývá zmiňována ambice románu obsáhnout vše. Georg Wilhelm Friedrich Hegel označil román za buržoazní epopej, čímž mu přiznal stejnou centrální pozici, jakou měl v archaických kulturách epos. S podobnou úvahou pracoval také maďarský marxistický literární teoretik György Lukács. Ve své \"Teorii románu\" (1915–1920) tvrdí, že román je skutečně moderní obdobou eposu, ale nemůže již předvádět totalitu života, proto k ní alespoň směřuje. Daniela Hodrová také uvádí epos jako základní žánr protikladný románu, s tím, že základní rozdíl spočívá v protagonistovi. Zatímco hrdina eposu má polobožský status a vykonává historický nebo polomytický čin (geste), hrdinou raného románu je obyčejný smrtelník zažívající dobrodružství (aventure). Některé pokusy definovat román jsou založeny spíše na úvaze nad tématem románu. Český literární kritik František Xaver Šalda uvádí, že román má ambici postihnout život v celé jeho komplexnosti a uspořádat jeho chaos do určité soustavy.\nJ. Paul Hunter vychází ve svém vymezení převážně z románů 18. století a za distinktivní rysy žánru, který se v jeho pojetí v té době rodil, považuje současnost (romány se obvykle neodehrávají v prostředí vzdáleném prostorově a časově od doby napsání), uvěřitelnost, důvěrnou známost, odmítnutí tradičních zápletek, použití běžného jazyka, důraz na jedince, zprostředkování vnitřního života postav, koherenci (soudržnost), všeobsažnost, rozbíhavost, fragmentárnost a vědomí jeho tvůrců, že vytvářejí něco nového. Nevýhodou tohoto seznamu rysů je však skutečnost, že pro romány 20. století jsou jen obtížně použitelné a rovněž v 18. století se najde mnoho románových děl, která se tomuto vymezení vymykají.\n\nMichail Michajlovič Bachtin k nemožnosti nalézt určitý a stabilní znak románu poznamenává, že u mnohých potenciálních základních rysů románu se nakonec objeví výjimky. Typický román má sice mnoho rovin, ale existují také romány s jedinou rovinou. Román je obvykle silně syžetový a uspořádává své složky a informace o ději neobvyklým způsobem, zároveň se ale vyskytují romány jednoduše seřazené a deskriptivní. Umělecké romány problematizují svět, ale masová populární produkce románů o problémech mlčí, je harmonizující a zábavná. Obecně časté románové téma lásky se v některých slavných románech vůbec neobjevuje. Tezi, že moderní román je psán prózou, narušuje existence veršovaných románů. Bachtin se nicméně domnívá, že některé charakteristické rysy románu nalézt lze: jmenuje zejména vnitřní rozrůzněnost jazyka (pro což zavádí pojem heteroglosie, střetávání různých způsobů řeči) a zpracování tématu jako něčeho blízkého a případně i směšného, se vztahem k soudobému člověku, tedy nikoliv jako vznešenou a vzdálenou minulost, což bývalo rysem eposů. Uvádí také, že román velmi silně vstupuje do vztahů s jinými žánry a často je vytlačuje, paroduje, činí svou součástí nebo alespoň ovlivňuje do té míry, že ony samy pak také pracují se zmíněnými románovými prvky: živým jazykem, dialogičností, humorem a významovou nezavršeností.\n\nVzhledem ke složitosti románu jsou možné rozličné způsoby jeho třídění. Typologizace může být například tematická (detektivní román, sportovní román, dobrodružný román a další), metodická (historický román, psychologický román a jiné), konzumentská (román pro ženy, román pro děti, rodinný román) nebo kompoziční (charakterový román, kronikový román, časový román a prostorový román a různá další binární dělení). Existuje rovněž třídění na román vysoký, střední a nízký, román světský a mimosvětský, román iluzívní a deziluzívní, román sebereflexivní a nesebereflexivní. Podle tematické dominanty je možné také dělení románu na romány zaměřené na děj (akční subžánry, detektivní a westernové romány), romány zaměřené na postavu (psychologický román, ať už s jedinou perspektivou nebo s více perspektivami) a romány zaměřené na časoprostor (krajinu, společenské prostředí, dějinné období).\n\nV angloamerické literární vědě existuje tradiční základní rozdělení románu na „romance“ a „novel“, přičemž oba pojmy se do češtiny překládají jako román. „Romance“ vznikla ze středověké rytířské epiky a popisuje vznešeným jazykem nepravděpodobné události, zatímco „novel“ se vyvinula z nefikčních textů (dopisy, deníky) a má běžným jazykem ukazovat obraz skutečného života. Daniela Hodrová vnímá tuto dichotomii románových forem jako kontrast románu-smyšlenky a románu-skutečnosti. Uvádí, že román-smyšlenka (rytířský román, dobrodružný román, gotický román, román s tajemstvím) vychází z pohádky, eposu, hagiografie a podobných žánrů; naproti tomu román-skutečnost (realistický román, nový román) vychází z biografie, autobiografie, deníku, kroniky, fyziologické črty a podobně. Hodrová však zároveň poznamenává, že v literárních dějinách nelze hovořit o jednoduchém přechodu od tvůrci v různých dobách romány předchozí epochy považovali za smyšlenku, zatímco nově vznikající romány za texty odrážející skutečnost. Román 17. a 18. století byl vnímán jako smyšlenka realistickým románem 19. století, ten byl pak opět za smyšlenku pokládán avantgardními tvůrci nového románu a tak dále.\n\nJinou možností, jak třídit romány, je použít pojem modus. Modus pojmenovává jednu z vlastností, tendencí nebo aspektů díla, nikoliv dílo jako celek. Může být kupříkladu satirický, parodický, alegorický, fantastický, realistický a podobně.\n\nNásledující výčet žánrových typů románu není závazný ani vyčerpávající.\n\nBukolický neboli pastýřský román patří k nejstarším typům románu. Vznikl ve starověkém Řecku spojením tradice epické prózy a žánru bukolické poezie. Popisuje harmonický život pastýřů na venkově (většinou v horách Arkádie nebo Sicílie) a jejich milostné příběhy, někdy s dobrodružnými prvky. Příkladem je Longův román \"Dafnis a Chloe\" z 2. století. Prostá láska mladých pastýřů je ohrožena útoky zhýralců z města a pirátů, rychle se však podaří dosáhnout obnovení idyly a šťastného konce. Z moderních děl bývá k pastýřským románům zařazováno jen málokteré, k výjimkám patří harmonický vzpomínkový román \"Jablečné víno s Rozárkou\" (1959, autor Laurie Lee).\n\nRytířský román, někdy také dvorský román nebo romance, se vyvinul v západní Evropě v období vrcholného středověku. Kořeny má v žánrech světských (kronika, epos) i duchovních (hagiografie). Zpočátku byl veršovaný, již ve 13. století však začala převládala prozaická podoba. Je neodmyslitelně spojen s dvorskou kulturou a jeho podobu ovládá dobová etiketa: soubor norem, schémat a ideálů rytířského chování. Od středověkých hrdinských eposů (jako například chansons de geste) se liší zvýšeným důrazem na milostnou tematiku. K nejznámějším příkladům patří rytířské romány artušovského cyklu, například francouzský \"Lancelot aneb rytíř s károu\" (asi 1170) Chrétiena de Troyes nebo anglická \"Artušova smrt\" (1485) Thomase Maloryho.\n\nOznačení pikareskní román je odvozeno ze španělského výrazu „pícaro“, tj. šibal, taškář, šejdíř, pobuda, což je pojem užívaný pro hlavního hrdinu takového románu. Tento pochybný hrdina, intrikán a podvodník, je někdy zároveň vypravěčem (pak je román prezentován jako jeho autobiografie) a pochází většinou z nižších sociálních vrstev či přímo ze spodiny společnosti. Často je zaměstnán jako sluha a cestuje po světě. Žánr navazuje na antická vyprávění a arabské veršované prózy maqáma. Vznikl v období renesance ve Španělsku, kde byl také nejvýrazněji pěstován. Příkladem může být španělský anonymní román \"Lazarillo z Tormesu\" (1554), z pozdějších děl Defoeova \"Moll Flandersová\" (1722) a mnohé další. Pikareskní prvky však bývají nacházeny v nejrůznějších dílech jiných žánrů. Z moderní české literatury bývají za pikareskní označovány Haškovy \"Osudy dobrého vojáka Švejka za světové války\" (1921–1923).\n\nHistorický román je zasazen do konkrétní dějové epochy, většinou přelomové a pokouší se ji vystihnout v její celistvosti. Většinou je psán jazykem a slohem autorovy přítomnosti a lze ho rozdělit na typ mimetický, snažící se o věrohodnost (typickým příkladem jsou díla Waltera Scotta), typ projekční, projektující do minulosti problémy a otázky současnosti (jak to činí Umberto Eco ve \"Jménu růže\" (1980) a dalších románech), a typ atraktivizační neboli kostýmní (dobrodružné a milostné příběhy, bez snahy o historickou přesnost, jako například romány Dumasovy).\n\nBiografický román stojí na pomezí beletrie a literatury faktu. Vypráví osudy historické nebo známé osobnosti, nejčastěji umělce, vědce, politika nebo filosofa. Svým popisem životní pouti má blízko k vývojovému románu, obvyklá je romantická stylizace. Je možné rozlišit dva základní typy: výrazně fabulující románovou biografii (například romány Františka Kožíka), v krajním případě i zcela fiktivní, a životopisný román-dokument, blížící se životopisné monografii a reportáži (například Zweigovy nebo Mauroisovy romány).\n\nAutobiografický román je románovým zpracováním událostí autorova života, životní události však mohou být dotvořeny či přetvořeny a doplněny smyšlenými skutečnostmi, jako například v Tolstého trilogii \"Dětství\" (1852), \"Chlapectví\" (1854) a \"Jinošství\" (1856). Existuje však také čistě fiktivní autobiografický román, vyvolávající svou formou představu autentického životopisného textu, události v něm popsané jsou však smyšlené. Příkladem takového románu je Čapkův \"Obyčejný život\" (1934).\n\nProfesní román je založen na pečlivém studiu a detailním vylíčení prostředí určité profese, včetně záporných stránek daného povolání, vztahů (i milostných) a politikaření na daném pracovišti. Zakladatelem a hlavním představitelem je Arthur Hailey, autor románů jako \"Konečná diagnóza\" (1959), \"Hotel\" (1965) nebo \"Letiště\" (1968). Tento typ románu značně ovlivnil českou literaturu 70. a 80. let 20. století a byl čtenářsky nesmírně populární, přestože jej normalizační kritika považovala za psychologicky neprokreslený a plné klišé.\n\nKlíčový román je subžánr postavený na efektu rozeznávání známých osobností pod maskou smyšlených postav, přičemž se předpokládá znalost dobového politického či uměleckého světa, aby bylo možné původní jména postav dešifrovat. Tento princip se nejčastěji spojuje s biografickým nebo politickým románem a má blízko k satirické a alegorické literatuře. Zlatým věkem klíčového románu bylo 17. století, francouzská šlechta se mohla poznávat například v románu \"Kněžna de Cléves\" (1678) od Marie-Madeleine de La Fayette. Později se subžánr uplatňoval především v dobách silné cenzury. Z českého prostředí lze ke klíčovým románům zařadit kupříkladu \"Český román\" (1946) Olgy Scheinpflugové, v němž část postav vystupuje pod vlastním jménem a část pod krycím.\n\nDetektivní román, někdy označovaný pouze jako detektivka, je jedním z nejoblíbenějších žánrů populární literatury. Protagonistou je detektiv nebo jeho pomocník a v centru pozornosti stojí spáchaný zločin, většinou vražda. Napětí je budováno nejistotou, která z postav je pachatelem, případně jak ke zločinu došlo a zda bude pachatel dopaden. Vyprávění je komponováno tak, aby čtenář mohl na základě poskytnutých indicií, relevantních i falešných, konstruovat hypotetická podezření. Mezi nejvýznamnější autory patří Arthur Conan Doyle, Agatha Christie nebo Raymond Chandler, tvůrce detektivních románů drsné školy. Vedle detektivních románů existují rovněž detektivní povídky.\n\nRomán je společně se povídkou hlavním žánrem, v němž se realizuje science-fiction neboli vědeckofantastická literatura. Romány tohoto typu jsou zasazeny do hypotetického světa nebo hypotetické podoby reálného světa, přičemž jejich výstavba vychází z věděckého a technického pohledu na svět. Mezi zakladatele moderní podoby žánru a významné pisatele sci-fi románů se řadí Jules Verne a Herbert George Wells. Zlatý věk americké science-fiction začal v období druhé světové války a k nejdůležitějším romanopiscům patřili Arthur C. Clarke a Isaac Asimov.\n\nUtopický román je jednou z možných podob žánru utopie, tedy představování alternativního a lepšího společenského uspořádání ve smyšlené zemi, zasazené do odlehlého místa nebo do vzdálené budoucnosti. Románový prvek naznačuje přítomnost protagonisty či protagonistů, kteří utopický prostor navštíví. Vzhledem ke konkurenci dystopických textů a nízký dramatický potenciál nejde o příliš rozšířený žánr. Za utopický román je však možné do jisté míry považovat například Vernův \"Tajuplný ostrov\" (1875), vyprávějící o ideálně uspořádané ostrovní kolonii trosečníků.\n\nDystopický či antiutopický román je podobou žánru dystopie, výstražně laděného představení sociálně výrazně negativního místa, obvykle s odlidštěnými a totalitními rysy, někdy však také v podobě primitivního, pudy řízeného úpadkového společenství. Dystopický román obvykle vypráví buď o návštěvě takového prostoru zvenčí, nebo o střetu jednotlivce či jednotlivců s dystopickým aparátem, nejčastěji státním. Patrně nejslavnějším dystopickým románem je Orwellovo \"1984\" (1948), v českém prostředí je znám \"Dům o tisíci patrech\" (1929) Jana Weisse.\n\nRomán je vedle povídky hlavním žánrem fantasy. Čerpá především z mýtu a středověkého rytířského románu a odehrává se v prostředí imaginárního světa, ať už jde o zcela smyšlený svět, paralelní či pozměněný reálný svět (například užíváním magie) nebo alternativní historii. Může nabývat různých podob (meč a magie, epická fantasy, historická fantasy) a zejména ve své populární podobě má tendenci k vytváření vícedílných románů, či dokonce dlouhých románových sérií. Mezi nejslavnější autory fantasy románů patří J. R. R. Tolkien, autor románu \"Pán prstenů\" (1954–1955), nebo George R. R. Martin, tvůrce románového cyklu \"Píseň ledu a ohně\" (od roku 1996).\n\nRomán rodinného života je typem románu, který se rozvíjel zejména v anglické a americké literatuře na počátku 19. století, původ však má již v 18. století u Samuela Richardsona. V centru pozornosti u něj stojí soukromí postav, ponejvíce středostavovských, a jejich rodinné vztahy a konflikty. Často zcela ignoruje velké dějinné události. Mezi nejvýraznější tvůrce tohoto subžánru se řadí zejména ženské autorky jako Jane Austenová nebo Louisa May Alcottová. Romány rodinného života však publikovali také mužští spisovatelé, kupříkladu Nathaniel Hawthorne.\n\nVenkovský román, také nazývaný vesnický román, je žánrový typ románu, který ve vesnici a v návratu k zemědělským kořenům nalézá zdroje lidské autenticity. Lze ho chápat jako poddruh sociálního románu. V příběhu zachycuje lokální či regionální kolorit, který spojuje s představou ztraceného ráje, stability a kontinuity. Staví na konzervativních idejích o přirozenosti venkovského života a jeho cyklů. Jeho konflikty mnohdy vycházejí z mezilidských vztahů v prostředí vesnice, zejména vztahů partnerských a mezigeneračních. Dramatické osudy ve venkovských románech zpracovávali v české literatuře například Karolina Světlá nebo Karel Klostermann.\n\nRomán s tajemstvím je pojem, který do literárních úvah zavedl Viktor Šklovskij. Označuje typ románu se zastřeným syžetem: určité události, motivace nebo identity postavy jsou v části textu zatajeny a později odhaleny. Často je tajemství uvedeno přímo v názvu, jako například v \"Tajnostech pařížských\" (1842–1843) nebo v \"Tajemném hradu v Karpatech\" (1892). Svébytným a standardizovaným podtypem románu s tajemstvím je detektivka. Prvky románu s tajemstvím se však nacházejí v bezpočtu románových děl.\n\nGotický román je anglickým žánrem konce 18. století a počátku 19. století. Ve francouzském prostředí má obdobu v černým románu (roman noir), v německé literatuře v románu hrůzy (Schauerroman). Mezi oblíbená témata patří zločin, vina a pomsta a děj je zasazen do zlověstných prostorů: do starého domu či hradu, jeskyně, kláštera, opatství a podobně. Časté jsou tajné chodby, ukryté poklady, šílenství, sexualita a tajemství minulosti. Za zakladatele subžánru je považován Horace Walpole s románem \"Otrantský zámek\" (1764), největšího věhlasu však dosáhla Ann Radcliffová a její \"Záhady Udolfa\" (1794).\n\nHororový román je silně emotivní příběh, vyvolávající popis strachu, hrůzy, napětí či úzkosti. Většinou se řadí k populární literatuře, čerpá z tradice gotického románu a pracuje s postavami jako monstrum, upír, psychopat nebo zombie. Na rozdíl od hororové povídky se hororový román nesoustředí pouze na jedinou postavu a hutnou příběhovou linii, zaměřuje se obvykle na celou lidskou komunitu a před prvkem překvapení či náhlého zvratu dává přednost postupného budování neklidu. Od 70. let 20. století hororový román nad povídkou převládá. Mezi typické zástupce patří Stokerův \"Drákula\" (1897) nebo Kingovy romány jako \"Řbitov zviřátek\" (1983) a \"To\" (1986).\n\nHumoristický román líčí komické události a humorné stránky života. Jeho vývoj je těsně spojen s rozvojem žurnalistiky, humoresky a humoristické kresby. Na rozdíl od většiny ostatních románových typů využívá humoristický román obvykle epizodickou kompozici. Staví na situační i jazykové komice a může využívat kuriózní příměry, nadsázku a prvky parodie. K základním dílům subžánru patří Dickensova \"Kronika Pickwickova klubu\" (1837), v české literatuře pak Jirotkův \"Saturnin\" (1942).\n\nDobrodružný román je jedním z klíčových a oblíbených žánrů populární literatury. Jeho původ lze vysledovat již ve starověké řecké literatuře. Vyznačuje se výrazným hlavním hrdinou a vzrušujícím a napínavým lineárním dějem, v němž se řetězí napínavé epizody. Akční scény bývají někdy doplňovány erotickými motivy. Mezi varianty dobrodružného románu patří robinsonáda, western, námořnický román nebo historicko-dobrodružný román.\n\nSentimentální romány jsou žánrovým typem spojeným s obdobím preromantismu (sentimentalismu) ve druhé polovině 18. století. Postavy v těchto knihách obvykle ukazují své čestné a spořádané založení a projevují city, se kterými se čtenář může ztotožnit a nechat se dojmout. Často se opakují obrazy pociťovaných útrap, pláče a vyjadřování něžných citů. K raným tvůrcům patřil Samuel Richardson, k pozdějším Henry Mackenzie nebo Laurence Sterne. Sentimentální romány či romány se sentimentálními prvky je však možné hledat v celých dějinách literatury. V širším smyslu jde o jakékoliv romány, v nichž je kladen zvýšený důraz na cit (v tomto smyslu je sentimentálním autorem také například Charles Dickens), v užším smyslu pak sentimentální román hraničí s milostným. Jako příklad z 20. století lze uvést Ericha Segala.\n\nRealistický román je pojem, který lze vztáhnout na všechny romány s ambicí popisovat skutečné nebo alespoň pravděpodobné jevy a události, a v tomto smyslu byly realistické romány psány vždy. Realistický román bývá ovšem někdy ztotožňován pouze s moderním románem, počínaje 17. a 18. století. V nejužším smyslu bývají za realistické považovány romány autorů, kteří se hlásili k realistickému programu ve druhé polovině 19. století a na začátku 20. století, vymezovali se proti idealizujícímu romantickému pojetí a na příbězích obyčejných lidí, převážně středních a nižších vrstev, zachycovali přechod od tradičního zemědělského uspořádání k moderní průmyslové a kapitalistické společnosti.\n\nNaturalistický román je označení vycházející z úvah Émila Zoly o uplatňování vědeckých poznatků ohledně vlivu dědičnosti a prostředí na život jednotlivce. Staví na deterministické představě, že každý jev a každý čin má svůj nutný důsledek, a vidí člověka jako biologický mechanismus. Vzhledem k tomu, že naturalisté ve svých románech, pokud se zabývaly otázkami zla a patologických jevů, otevřeně vykreslovali odpudivé scény, byli obviňováni z laciné touhy po senzaci. Samotný naturalismus jako směr fungoval jen krátce, od 70. let 19. století přibližně do první světové války. Také pozdější romány však bývají označovány za naturalistické, pokud vycházejí ze Zolových deterministických tezí nebo, přeneseně, pokud se neštítí zobrazovat věci vnímané jako odporné nebo tabuizované.\n\nSpolečenský nebo také sociální román se pokouší o reflexi lidské společnosti a jejího vývoje. K estetické funkci přidává funkce poznávací, dokumentární, kritickou a společensky nápravnou, může být také tendenční nebo agitační. Zachycuje interakci většího množství postav v jejich přirozeném prostředí (například vyšší společnost ve městě, venkovská společnost nebo prostředí průmyslové výroby) a jejich každodennost. Mnohdy se v něm propojuje dokumentární věcnost s emocionálním zaujetím a sentimentalitou.\n\nBudovatelský román je klíčovým žánrem socialistického realismu. Je většinou situován do prostředí průmyslového závodu, stavby nebo zemědělského hospodářství a popisuje revoluční přechod od starého typu uspořádání k novému, socialistickému. Spojuje prvky ideologické (reportáž o pracovním úkolu fungující jako agitace), erotické (milostný vztah protagonisty) a kriminální (přítomnost sabotéra nebo špiona. Zápletky jsou většinou schematické a postavy černobílé, román vrcholí šťastným koncem. Vznikl v sovětské literatuře 20. a 30. let 20. století. Ze sovětských budovatelských románů lze jako příklad jmenovat Pilňakovo \"Stavíme přehradu\" (1930), z české literatury Řezáčův \"Nástup\" (1951).\n\nPolitický román bývá uváděn též jako román ideologický nebo román časový (z německého Zeitroman) a jeho doménou je zobrazování politiky a jejího vlivu na společnost. Mívá blízko k publicistickým žánrům a často se vyznačuje politickým aktivismem. Lze jej rozdělit na agitační typ, pokoušející se o přesvědčení potenciálních voličů a podporovatelů politické myšlenky (Gorkého \"Matka\" (1906)), satirický typ (výsměch politikům), politický thriller a reflexivně filosofický typ (například Greenův \"Tichý Američan\" (1955)).\n\nPsychologický román se zaměřuje na zkoumání různých složitých stavů a proměn lidského nitra. Jedná se o prestižní analytický žánr, snažící se držet krok s vývojem psychologie, někdy ji dokonce předbíhá. Typická je koncentrace na individuální a nutně limitované či zkreslené vidění postav, zkoumání hranic dobra a zla a lidské morálky, případně tematizace různých patologických stavů, komplexů a poruch. K nejvýznamnějším psychologickým románům patří díla Fjodora Michajloviče Dostojevského, například \"Zločin a trest\" (1866), zabývající se psychikou vraha. Výraznými postupy jsou užívání vnitřního monologu postav a takzvaného proudu vědomí, například v románech Virginie Woolfové.\n\nReportážní román je román upřednostňující autentický materiál a zpracovávající ho reportážním způsobem na rozhraní publicistiky, literatury faktu a beletrie. Zažil značný rozkvět v průběhu 20. století. V americkém prostředí se prosadili Upton Sinclair, John Dos Passos, v Sovětském svazu Ilja Grigorjevič Erenburg. Z českých reportážních románů je možné jmenovat Olbrachtovo \"Zamřížované zrcadlo\" (1926), podávající výpověď o vězeňském prostředí, nebo dílo \"Moskva-hranice\" (1937) Jiřího Weila. Blízce příbuzným žánrovým typem je dokumentární román, za reportážní román je možné označit také některé cestopisné romány.\n\nNový román, také označovaný termínem antiromán, abstraktní román a četnými dalšími názvy, je souhrnné označení pro francouzské experimentální romány psané od 50. let 20. století. Byly reakcí na krizi klasického realistického románu s koherentním dějem a postavami a vyznačují se odmítáním snahy o vytvoření „iluzi skutečnosti“. Místo toho se soustředí na jednotlivé detaily, bez snahy o jejich ukotvení v celku. Zpochybněny jsou nejzákladnější románové kategorie: lineární čas, identita postavy a souvislý děj. Text také mnohdy sám autoreferenčně upozorňuje na to, že je textem. Tyto postupy vzbudily větší pozornost u kritiků než u běžných čtenářů. K nejdůležitějším tvůrcům první generace nového románu patří Alain Robbe-Grillet a Nathalie Sarrautová.\n\nErotický román se zaměřuje na lidskou sexualitu, někdy spojenou s milostným příběhem, avšak nikoliv nutně. Obsahuje četné popisy intimních situací, jejichž funkcí často bývá smyslná stimulace čtenáře. Jazyk díla může být jak zastřený a metaforický, tak explicitní či stroze popisný. Ve své triviálnější podobě, bez uměleckých ambicí, bývají tyto romány označovány za pornografické. Jako typický příklad lze jmenovat Clelandův román \"Fanny Hill\" (1748–1749).\n\nVývojový román je pojem vzniklý přeložením německého Erziehungsroman. Označuje románový popis procesu utváření osobnosti a dospívání jedince, většinou chronologicky pojatý a někdy s autobiografickými prvky. Užším pojmem je román formování (Bildungsroman), v němž dochází k záměrné a cílevědomé proměně hrdiny. Častým využíváním postavy zasvětitele má blízko k iniciačnímu románu, který je nakonec také možné považovat za jeden z podtypů. Příbuzným žánrovým typem je rovněž výchovný román (Erziehungsroman), ten však obsahuje explicitně formulovaný výchovný a didaktický program.\n\nIniciační román, také popisovaný jako román zasvěcení, vypráví příběh proměny adepta v zasvěceného. Iniciace obvykle znamená vnitřní očistu a vzkříšení, prožitek symbolické smrti (sestupu do podsvětí), často také spojení s Bohem a objevení vlastní identity. Podle pojetí Daniely Hodrové probíhá ve třech základních fázích: bloudění světem, sestup do podsvětí (symbolická smrt) a katarze (očista), spojená se symbolickým znovuzrozením. Kromě samotného adepta a božské bytosti jsou klíčovými postavami také Zasvětitel a Panna, vnášející do románu milostné prvky. Jedná se o velmi starý románový typ, je možné k němu zařadit již Apuleiova \"Zlatého osla\" (2. století) a středověké romány o hledání svatého grálu.\n\nRomán ztracených iluzí je možné označit za světský protiklad iniciačního románu. Protagonista v tomto románovém typu přechází ze stavu iluzí a snů o světě, doplněných uměleckými a milostnými ambicemi, do stavu deziluze – většinou poté, co se pokusí prorazit ve velkoměstě a narazí na prozaičnost tamních poměrů. Svou vyhraněnou podobu nalezl román ztracených iluzí u Balzaca. Od jeho románu \"Ztracené iluze\" (1837–1843) je název pro tuto žánrovou variantu odvozen. Kromě něj je možné jmenovat například Stendhalova \"Červeného a černého\" (1830) nebo Fitzgeraldova \"Velkého Gatsbyho\" (1925).\n\nRomán o bloudovi vychází ze situace, kdy bloud (naivní, čistý, neinformovaný člověk) neprojde iniciací ani ztrátou iluzí, místo toho bloumá světem ve stavu nevinnosti. Přitom se stává svědkem událostí a důvěrníkem ostatních postav. Většinou přichází do společnosti z jiného času (jako Don Quijote v románu \"Důmyslný rytíř Don Quijote de la Mancha\" (1605–1615), přicházející z doby rytířských románů) nebo ze vzdáleného místa (jako kníže Myškin z románu \"Idiot\" (1868–1869), přijíždějící do petrohradské společnosti ze švýcarského sanatoria). Je-li na konci ze svého bloudství vyléčen, má to pro něj tragické důsledky.\n\nFilosofický román v sobě spojuje epickou a výraznou úvahovou složku a prezentuje autorovy ideje noetické, etické, ontologické a jiné. Příběh postav bývá spíše upozaděn ve prospěch příběhu myšlení a esejistických prvků. Tato žánrová variace se rozvinula především v průběhu francouzského osvícenství, známý je Voltairův \"Candide\" (1759) nebo Diderotův \"Jakub Fatalista\" (posmrtně 1796). Filosofický román byl však hojně psán také ve 20. století, například existencialisty (Albert Camus, Jean-Paul Sartre).\n\nRománová kronika je typ románu zachycující život v určené lokalitě a jeho proměny v rámci cyklického i lineárního času. Po způsobu žánru kroniky jsou události vyprávěny chronologicky, přítomno je mnoho postav a paralelních dějových pásem. Vypravěčem je obvykle zaujatý, ale nestranný pozorovatel, který klade velký důraz i na drobné detaily, reálie, zvyky, pracovní úkony a podobně. Příbuzným žánrovým typem je generační román, který podobným způsobem zachycuje více po sobě jdoucích pokolení v jedné lokalitě. Románová kronika se vyprofilovala na konci 19. století, k výrazným tvůrcům tohoto subžánru patří v českém prostředí například Alois Jirásek (\"U nás\", 1896–1903) a Jan Herben (\"Do třetího a čtvrtého pokolení\", 1889–1892).\n\nRomán-řeka je neobyčejně rozsáhlá románová varianta, zachycující dlouhé časové úseky či historické epochy. Vyprávění bývá rozčleněno do většího množství svazků. Typickým příkladem je \"Hledání ztraceného času\" (1913–1927) Marcela Prousta. Samotný pojem román-řeka zavedl Romain Rolland, když popisoval své rozsáhlé dílo \"Jan Kryštof\" (1904-1912) jako řeku o mnoha přítocích.\n\nZa epistolární román, také nazývaný román v listech (dopisech), může být označen jakýkoliv román napsaný ve formě smyšlených dopisů. Svůj zlatý věk prožíval v 17. a 18. století a stal se předchůdcem moderní psychologické prózy a individualizovanějšího pohledu na svět, přetrvával však i v 19. a 20. století. Z francouzských epistolárních románů se proslavila Rousseauova \"Julie aneb Nová Heloisa\" (1761) a Laclosovy \"Nebezpečné známosti\" (1782). Románem zčásti napsaným v dopisech je také významné Goethovo dílo \"Utrpení mladého Werthera\" (1774).\n\nRomán-fejeton nebo také fejetonový román či obecněji román na pokračování je dílo vydávané po částech v novinách a časopisech. V nich je jeho text umístěn pod vyznačovací čarou na místě obvyklém pro fejetony. Rozvinul se ve Francii a Anglii na přelomu 20. a 30. let 19. století; před tímto přelomem sice seriálové romány existovaly, byly však spíše nepopulární a považované za nepraktické. Jako první velmi úspěšný román-fejeton byl roku 1836 otiskován anonymní pikareskní román \"Život Lazarilla z Tormesu\", krátce po něm Balzacova \"Stará panna\" (1837). Na vzniklou tradici rychle navázali další autoři. Nejúspěšnějším představitelem románu-fejetonu je Eugène Sue, známý pro své \"Tajnosti pařížské\" (1842–1843), v nichž se zvýraznění sociálního aspektu pojí s dobrodružnou tematikou. V návaznosti pak vzniklo celé nové industrializované odvětví literatury. Na pokračování v novinách však vycházely i uznávané romány Charlese Dickense, Gustava Flauberta nebo Fjodora Michajloviče Dostojevského, které se však za román-fejeton běžně neoznačují. Ve 20. století se k žánru přihlásili například Karel Čapek románem \"Továrna na absolutno\" (1922) a Jiří Haussmann románem \"Velkovýroba ctnosti\" (1922). Přestože však tato díla skutečně mají některé rysy románů-fejetonů, například rozvolněnou kompozici a epizodičnost, je dané označení dáno spíše novinářskou praxí autorů a dobovou módou spojování publicistiky a beletrie.\n\nKolportážní román je dílo vydávané v sešitech na pokračování. Obvykle je spojen s žánrem lidového románu a má podobu jednoduše psaných příběhů s barvitým, dobrodružným dějem, mnohdy také obsahuje nemravné milostné a kriminální scény. Jeho hrdiny bývají milenci, hrdinní vojáci, strašliví zločinci, exotičtí cizinci a krásné panny. Přestože jednotlivé sešity jsou krátké a obsahují pouze několik kapitol, bývalo celé dílo v konečném součtu značně rozsáhlé, s délkou sahající až ke dvěma tisícům stran. Kolportážní román je charakteristický zejména pro německé prostředí, kde se vyvinul v průběhu 19. století, ke skutečnému rozkvětu však došlo až v 70. letech 19. století. K nejznámějším autorům kolportážních románů patří Karel May.\n\nPojem román ve verších nebo veršovaný román je používán pro každý román, jež není napsán prózou, nýbrž ve verších, čímž připomíná epos. Někdy bývá jako typ eposu skutečně označován. Ve verších byly psány rané rytířské romány ve středověku, moderní veršovaný román pak reprezentuje především Puškinův \"Evžen Oněgin\" (1825–1832). Ve 20. století již byla tato forma spíše kuriozitou. V českém prostředí ji použil kupříkladu Jan Křesadlo v románu \"Hvězdoplavba-Astronautilía\" (1995).\n\nGrafický román, také někdy nazývaný kreslený román, je jedním z žánrů komiksu, tedy žánru spojujícího grafiku a text. Vychází z literárního románu s jeho charakteristickými rysy, tvoří strukturovaný celek, nikoliv pouhý řetěz příhod nebo stripů. K nejvýznamnějším scenáristům grafických románů patří Alan Moore, známý například komiksovým románem \"Z pekla\" (1989). Variantou grafického románu je fotoromán, v němž je kresba nahrazena aranžovanými fotografiemi.\n\n\"The National Museum of Women in the Arts\" v New Yorku označilo dílo české grafičky Heleny Bochořákové–Dittrichové (1894–1980) z \"Z mého dětství\" za první grafický román vytvořený ženou.\n\nZa dívčí romány jsou označovány románové texty určené dospívajícím dívkám. Protagonistkou těchto děl je většinou stejně dívka stejně stará jako zamýšlené čtenářky a úkolem je napomoci jejich osobnostnímu zrání. Rozeznáván je kultivační typ, v němž se z nezdárného děvčete stane vyrovnaná, kultivovaná žena, a emancipační typ, v němž podceňovaná dívka odhalí své utajené nadání a stane se úspěšnou. Charakteristické jsou pro děj těchto románů konfliktní situace a často také milostné obtíže. Z moderních českých spisovatelů patří k nejdůležitějším autorkám Lenka Lanczová.\n\n"}
{"id": "31294", "url": "https://cs.wikipedia.org/wiki?curid=31294", "title": "Kamikaze", "text": "Kamikaze\n\nKamikaze (神風; znaky mají v japonštině dvojí výslovnost – japonskou \"kamikaze\" a sinojaponskou \"šinpú\", což oboje česky znamená \"božský vítr\") bylo původně jméno pro tajfun, který ve 13. století údajně dvakrát rozmetal mongolskou flotilu chystající se k invazi do Japonska a zázračně je tak zachránil. Na konci druhé světové války byl použit k označení japonských sebevražedných letců, jejichž nasazení prosadil v říjnu 1944 japonský admirál Takidžiró Óniši. Správné označení těchto jednotek císařského námořnictva v japonštině znělo Šinpú tokubecu kógekitai (神風特別攻撃隊 ~ Zvláštní jednotky Šinpú), název byl obvykle zkracován na Tokkótai (特攻隊) a tímto termínem jsou tyto jednotky v japonštině označovány dodnes. Termín „kamikaze“, kterému je dávána přednost v západních zemích, nebyl v souvislosti se sebevražednými jednotkami používán, protože má v japonštině poněkud pejorativní charakter.\n\nTito piloti se s letouny napěchovanými výbušninami vrhali střemhlav na spojenecké lodě. Měli být novým \"božským větrem\", který spasí Japonsko, ale tento cíl nebyl v lidských silách. Kamikaze sice dosáhli určitých úspěchů, ale ty byly příliš draze vykoupeny. Každý úspěch (pokud se vůbec dostavil) znamenal ztrátu pilota i letadla a takové plýtvání si Japonsko nemohlo dovolit.\n\nPo počátečních úspěších začaly být používány i jiné formy sebevražedných útoků. A to sebevražedné motorové čluny (námořní \"Šinjó\" a armádní \"Maru-ni\"), pilotované bomby Óka, pilotovaná torpéda kaiten a další sebevražedné zbraně a techniky.\n\nZpočátku to byli dobrovolníci, později často byli mladí muži ke vstupu do těchto jednotek vybídnuti, neexistuje ale žádný záznam o tom, že by některý z nich byl k účasti nucen či že by voják, který odmítl, byl nějakým způsobem perzekvován. Výběr členů těchto jednotek byl značně omezen, až na několik málo výjimek byli do jednotek přijímáni mladí svobodní muži, obvykle nebyli přijímáni jedináčci. K přijímání mladých mužů existovaly dva závažné důvody. První z nich byl psychologický – obětování mladého, „čistého“ života bylo často přirovnáváno k opadávání rozkvetlých květů sakury a působilo tak na lidské emoce mnohem více, než smrt starých zkušených vojáků. Druhý důvod byl čistě pragmatický – obětovat starší zkušené piloty by pro slábnoucí japonskou armádu představovalo mnohem větší ztrátu, než smrt mladých nezkušených mužů, kteří před svou misí obvykle prošli pouze základním výcvikem.\n\nZa první útok kamikaze je někdy považován incident z 21. října 1944, kdy byl těžký křižník HMAS \"Australia\" u Leyte zasažen osamělým sebevražedným útokem. V tomto případě se ale ještě nejednalo o organizovaný útok a neznámý pilot, který tento útok provedl, nepatřil k čerstvě zformované Ónišiho speciální útočné jednotce (特別攻撃隊 \"tokubecu kógeki tai\"). Útočníkem byl pravděpodobně jeden z pilotů 6. \"hiko dan\" 2. \"hiko šidan\" japonského císařského armádního letectva. Organizované sebevražedné nálety začaly 25. října během bitvy u Leyte, kdy byla kromě několika poškozených lodí potopena eskortní letadlová loď USS \"St. Lo\".\n\nPřehled potopených lodí pomocí kamikaze:\n\n\nBěhem obrany Okinawy uskutečnili kamikaze 1900 útoků, při nichž potopili 32 lodí, poškodili 368 lodí, zabili 4907 mužů a zranili 4821 mužů.\n\nPo příkladu japonských pilotů zřídilo letku pilotů-sebevražedných útočníků na jaře roku 1945 i Německo. Jmenovala se podle legendárního krále Sparty, který zastavil postup perských armád na městský stát v jihovýchodní části Peloponésu, Leonidas. Před prvním bojovým nasazením prý německé sebevražedné letce přijal nacistický ministr propagandy Joseph Goebbels se slovy: „Svými činy se nesmrtelně zapíšete do knihy německých hrdinů.“ První nasazení pilotů z letky \"Leonidas\" se uskutečnilo 12. dubna 1945 na východní frontě. Letci měli za úkol zničit pontonový most postavený postupující Rudou armádou u města Zellinu v dnešním Polsku. Na most zaútočil pětadvacetiletý Ernst Beichl s letadlem Focke-Wulf Fw 190 s půltunovou bombou. Celkem nacisté proti Rudé armádě provedli 35 sebevražedných útoků, které zničily 17 pontonových mostů. Koncem dubna však velení letku \"Leonidas\" rozpustilo. Během několika hodin byli Rusové schopni zničené mosty obnovit. Pro vyčerpané Německo tak bylo vedení boje tímto způsobem neefektivní a ztráty lidských životů zbytečné.\n\n\n\n"}
{"id": "31297", "url": "https://cs.wikipedia.org/wiki?curid=31297", "title": "Aston Villa FC", "text": "Aston Villa FC\n\nAston Villa FC (celým názvem: Aston Villa Football Club) je anglický fotbalový klub, který sídlí ve městě Birmingham v metropolitním hrabství West Midlands. Založen byl v roce 1874. Patří k nejčastějším účastníkům první anglické ligy, kterou vyhrál 7x. V roce 1982 vyhrál Pohár mistrů. Od sezóny 2019/20 působí v Premier League (nejvyšší soutěž v Anglii). Hráli za něj i čeští reprezentanti Milan Baroš a Patrik Berger.\n\nSvé domácí zápasy odehrává na stadionu Villa Park s kapacitou 42 553 diváků.\n\nKlub byl založen v roce 1874.\n\nNejslavnějším obdobím je přelom 19. a 20. století, kdy klub získal většinu svých trofejí.\n\nPoslední ligový titul vyhrál po mnoha letech v roce 1981 a v roce 1982 vyhrál Pohár mistrů.\n\nDne 27. února 1999 byla Aston Villa FC posledním mužstvem, které do utkání anglické první ligy (Premier League) nastoupilo s jedenácti Angličany v základní sestavě. V zápase s Coventry City FC ale nakonec prohrálo v poměru 1:4, když se za domácí trefil z pokutového kopu Dion Dublin a za soupeře dali po dvou gólech John Aloisi a George Boateng.\n\n\n\n\"Aktuální k datu: 28. května 2019\"\n\n\n\nZdroj: \n\n\n\nZdroj: \n\n"}
{"id": "31300", "url": "https://cs.wikipedia.org/wiki?curid=31300", "title": "Birmingham City FC", "text": "Birmingham City FC\n\nBirmingham City FC (celým názvem: Birmingham City Football Club) je anglický fotbalový klub, který sídlí ve městě Birmingham v metropolitním hrabství West Midlands. Založen byl v roce 1875 pod názvem Small Heath Alliance FC. Od sezóny 2011/12 působí v EFL Championship (2. nejvyšší soutěž). Klubové barvy jsou modrá a bílá.\n\nSvé domácí zápasy odehrává na stadionu St Andrew's s kapacitou 30 016 diváků.\n\nKlub byl založen v roce 1875. Do profesionální sféry vstoupil v roce 1885 a patří tak mezi průkopníky profesionalismu ve fotbale. V roce 1888 byl název zkrácen na pouhé Small Heath, v roce 1905 pak na Birmingham a v roce 1945 získal nynější podobu. Hráči Birminghamu nikdy v historii nezískali ligový titul či FA Cup. Pouze v letech 1963 a 2011 dokázali zdvihnout nad hlavu ligový pohár. V roce 1963 porazili ve finále městského rivala Aston Villu 3:1, o 48 let později potom Arsenal 2:1. Nejúspěšnější období v historii klubu během 50. a 60. letech zahrnuje i zisk prvního ligového poháru, kromě toho dokázali \"Blues\" v roce 1956 dokončit první divizi na 6. místě a docílili tak dodnes svého nejlepšího umístění. Ve stejné sezóně se také dostali do finále FA Cupu a v letech 1960 a 1961 i do finále Poháru veletržních měst. Po většinu své historie působili v soutěži nejvyšší, nejdelšího nepřetržitého pobytu mimo hlavní soutěž si pak mohli \"užívat\" mezi roky 1986 a 2002. Během tohoto období, když působili až ve třetí nejvyšší soutěži, pak dvakrát získali EFL Trophy.\n\nNejvětší rival týmu Birmingham City je městský soused Aston Villa, dále se pak dá mluvit o rivalitě s West Bromwichem, Wolverhamptonem či Coventry. V roce 2011 současný trenér Aston Villy rozčeřil vody tím, že ukončil smlouvu právě u Birminghamu, kterého nedokázal zachránit v Premier League, aby mohl přijmout nabídku vedení \"Villans\".\n\nZdroj: \n\n\n\n\n\nZdroj: \n\n\n\nZdroj: \n\n\n"}
{"id": "31302", "url": "https://cs.wikipedia.org/wiki?curid=31302", "title": "US Lecce", "text": "US Lecce\n\nUnione Sportiva Lecce je italský fotbalový klub hrající v sezóně 2019/20 ve nejvyšší ligu sídlící ve městě Lecce v regionu Apulie.\n\nKlub byl založen 15. března roku 1908 jako \"Sporting Club Lecce\", aktivní v atletice, cyklistice a fotbalu. Prvním prezidentem klubu je během toho roku Francesco Marangi. V roce 1922 se klub zúčastnil národního mistrovství druhé divize (2. liga), kterou vyhrál. V sezoně 1922/23 hraje prvně nejvyšší soutěž. S příchodem fašismu se 16. září 1927 sloučili kluby \"FBC Juventus\" , SC Lecce a \"Gladiator\" do klubu \"Unione Sportiva Lecce\". Barvy přijaté novou společností jsou bílé a černé, které ustupují žluté a červené v roce 1929, kdy \"Giallorossi\" (žlutočervení) získají licenci na hraní v druhé lize. V třicátých a čtyřicátých letech 20. století klub několikrát pozastavil činnost, ale v sezoně 1945/46 vyhrál třetí ligu a postoupil tak do druhé ligy. Po třech sezonách sestoupil do třetí ligy a sezonu 1955/56 hrál již čtvrtou ligu. Do druhé ligy se vrátil na sezonu 1978/79 a hrál ji sedm sezon.\n\nSezona 1985/86 klub hraje prvně Serii A a celkově po druhé nejvyšší soutěž. Skončí neslavně, klub skončil na posledním místě a sestupuje zpět do druhé ligy. Mezi ročníky 1987/88 a 2009/10 se klub pohybuje mezi nejvyšší soutěží a druhou ligou, kromě sezony 1995/96 kterou hraje ve třetí lize. Celkem za tohle období klub postoupil do nejvyšší soutěže šest krát.\n\nProblémy klubu přicházejí po sezoně 2011/12. Klub končí v tabulce na 18. místě a má sestoupit do druhé ligy. Jenže za sportovní podvod je zařazen do třetí ligy. To už klub vlastní nový majitel Savino Tesoro a ten ji 22. června 2015 prodává právníkovi Damianimu.\n\nV nejvyšší soutěži klub hrál celkem 16 sezon (nejdéle tři sezony po sobě). Nejlepší umístění je 9. místo v sezoně 1988/89. V Italském poháru je největší úspěch osmi finále v 6 sezonách.\n\nVe druhé lize klub odehrál 27 sezon a vyhrál ji 1x.\n\n\n\n\n\n\n"}
{"id": "31303", "url": "https://cs.wikipedia.org/wiki?curid=31303", "title": "Sindh", "text": "Sindh\n\nSindh (sindhsky سنڌ, \"Sindh,\" urdsky سندھ, \"Sindh,\" anglicky \"Sindh)\" je jedna ze čtyř provincií Pákistánu. Sousedící regiony jsou Balúčistán na západě a severu, Paňdžáb na severu a Rádžastán (Indie) na východě. Na jihu jsou Arabské moře a Kaččhské bažiny.\n\nSindh je třetí geograficky největší provincií. Jeho rozměry jsou okolo 579 km ze severu na jih a 442 km (maximální) nebo 281 km (průměrné) z východu na západ, s rozlohou 140 915 km². Počet obyvatel byl v roce 1994 okolo 28 miliónů, z nichž přibližně polovina žije ve městech. Hlavním městem je Karáčí. Dalšími městy jsou například Hajdarábád, Sukkur, Mírpur Khás, Tando Ádam, Tando Alláhjár, Navábšáh, Lárkána, Šikárpur, Chajrpur a Badin. Používané jazyky jsou sindhština, urdština a rádžastánština.\n\nProvincie zahrnuje jižní část údolí řeky Indus. Na východě je indická poušť Thár.\n\nHlavní pěstované rostliny jsou bavlna, rýže, pšenice a cukrová třtina, přičemž rýže je nejvýznamnější. Dále, méně významné, jsou banány a mango.\n\nSindh je historicky velmi bohatá oblast. První známé vesnické osídlení je datováno až do 7 000 př. n. l. Některé z nejranějších známých textů, pocházejících ze Sindhu, jsou datovány přibližně z 3 500 př. n. l. První urbanizovaná civilizace v jižní Asii je harappská kultura, rozvinutá ve třetím tisíciletí př. n. l., jedním z jejích hlavních center bylo Mohendžo Daro. Oblast Indu byla velice urbanizována, s plánovanými městy, zavodňovacím systémem a unifikovanou soustavou vah a výběru daní.\n\nV 17. století př. n. l. dorazili do této části světa Árijci a bylo objeveno, že za Sindhem na východě je „Deserta inconeta“, neboli neznámá poušť. Samotný název Sindh byl odvozen ze sanskrtského označení pro řeku \"sindhu\". Též \"Hindu, Indus\", a \"Indie\" mají svůj původ ve stejném předchůdci.\n\nSindh byl v 6. století př. n. l. dobyt perskou říší a stal se perskou satrapií Hinduš. Alexandr Veliký vtrhl do této oblasti v roce 325 př. n. l. a dobyl Pandžáb až po řeku Beas, kde jeho vojáci odmítli pokračovat dále na východ. Alexandrova vojska se poté přesunula na jih, do Sindhu a odtud se vrátila na západ. Po Alexandrově smrti východní části jeho říše připadly Seleukovcům a nejvýchodnější provincie, ležící na Indu, byly integrovány do maurjské říše. Sídlem maurjské správy byla Takšašila, blízko dnešního Islámábádu.\n\nRoku 275 př. n. l. se maurjovský král Ašóka stal buddhistou. Též Sindh byl na čas obrácen na tuto víru. Poté, co v roce 60 přišli Kušanové, se Sindh v rámci jejich říše stal prosperující zemědělskou oblastí. S příchodem Hefthalitů (Bílých Hunů) v 6. století došlo k dezintegraci země. Sedmé století pak znamenalo definitivní konec buddhistického období.\n\nV roce 711 první arabské muslimské armády, vedené Muhammadem bim Kásimem, dobyly Sindh na hinduistických vládcích. Sindh se stal provincií umajjovského chalífátu. Multán, v jižním Paňdžábu, se stal centrem islámské sekty ismá'ílíja, která má v Sindhu stále mnoho následovníků. Oblast byla ovládána ghaznovským královstvím od 10. do 12. století, dillíským sultanátem od 13. do 16. století a Mughaly od 16. do 18. století. Poté, co mughalská říše začala v 18. století upadat, dostal se Sindh pod kontrolu afghánských vládců.\n\nV letech 1842–1843 armády Spojeného království pod velením generála Charlese Jamese Napiera dobyla Sindh. Aga Chán I. pomohl Britům v ovládnutí Sindhu, za což byl odměněn. Ze Sindhu se stala součást Bombajské presidencie Britské Indie. Roku 1935 byl Sindh vyčleněn jako samostatná provincie, která se stala součástí Pákistánu po vyhlášení pákistánské nezávislosti roku 1947.\n\n"}
{"id": "31304", "url": "https://cs.wikipedia.org/wiki?curid=31304", "title": "AS Livorno Calcio", "text": "AS Livorno Calcio\n\nAssociazione Sportiva Livorno Calcio je italský fotbalový klub hrající v sezóně 2019/20 ve druhé lize a sídlící ve městě Livorno v regionu Toskánsko.\n\nKlub byl založen 17. února roku 1915 sloučením dvou klubů \"Virtus Juventusque\" a \"SPES Livorno\". Vznikl tak klub \"Unione Sportiva Livorno\". První prezident byl jmenován Arrigo Galeotti. První soutěžní ročník hráli 1919/20. Hráli nejvyšší soutěž a hráli finále. Prohráli jej s klubem FC Internazionale 3:2. Další velký úspěch byl v sezoně 1942/43 když v\nnejvyšší soutěži obsadil 2. místo. Klub od sezony 1949/50 až do 2003/04 hrál nejvýše druhou ligu.\n\nPo sezoně 1990/91 klub ohlásil bankrot. Klub se založil nový \"Associazione Sportiva Livorno Calcio\". Začali hrát regionální ligu. Druhou ligu hráli prvně pod novým názvem v sezoně 2002/03. A\nnejvyšší soutěž hráli od sezony 2004/05.\n\nV sezoně 2006/07 hráli v Evropské poháry.\n\nNejvyšší soutěž hrál klub v 29 sezon (naposled 2013/14) . Nejlepší umístění je 2. místo 1942/43.\nVe druhé lize klub odehrál 27 sezon a vyhrál ji 2×.\n\n\n\n\n"}
{"id": "31310", "url": "https://cs.wikipedia.org/wiki?curid=31310", "title": "Korea", "text": "Korea\n\nKorea, korejsky na severu Čosŏn (조선), na jihu Hanguk (한국), je historické území, obývané téměř výhradně etnickými Korejci, ve východní Asii na Korejském poloostrově a přilehlé pevnině, na severu ohraničené řekami Amnok (čínsky Ja-lu) a Tuman (Tchu-men). Dříve politicky jednotné území se po osvobození z japonské okupace v roce 1945 rozdělilo na dva státy – komunistický na severu a kapitalistický na jihu – s hranicí na úrovni 38. rovnoběžky. Po korejské válce v letech 1950 až 1953 byla hranice mezi oběma státy poněkud upravena. Příměří, které od 27. července 1953 mezi oběma korejskými státy – Korejskou lidově demokratickou republikou s hlavním městem Pchjongjangem a Korejskou republikou s hlavním městem Soulem – panuje, dodnes nebylo nahrazeno mírovou smlouvou a středem Korejského poloostrova se táhne demilitarizované pásmo s nejpřísněji střeženou hranicí na světě. Jestliže zhruba do 70. let 20. století byla hospodářská vyspělost obou částí Koreje srovnatelná, Jižní Korea v 80. a 90. letech prodělala rozmach (a demokratizaci), který ji vynesl mezi nejrozvinutější země světa, zatímco centrálně řízené hospodářství Severní Koreje se přes hlásanou politiku soběstačnosti potýká s vážnými problémy a země je závislá na masivních dodávkách potravin ze zahraničí. Navzdory proklamovanému odhodlání obou států k opětovnému sjednocení jsou výsledky občasných jednání zatím nevalné. Došlo ke vzájemným návštěvám malého počtu lidí z válkou rozdělených rodin, bylo dohodnuto zprovoznění silnice a železnice přes mezikorejskou hranici a výpravy obou zemí nastupují od roku 1991 na některých sportovních akcích pod společnou celokorejskou vlajkou.\nPodle legendy vznikla Korea tím, že za Hwanungem přišel tygr a medvědice. Chtěli by se stát lidmi. Hwanung jim to dovolil, ale pouze pod podmínkou, že zůstanou 21 dnů o pelyňku a česneku. Tygr to nevydržel, ale medvědice ano, a Hwanung z ní udělal krásnou ženu, která čekala dítě - Tanguna.\n\nLegenda datuje vznik národa na 3. den 10. měsíce roku 2333 před n. l. Nejvyšším bohem, stvořitelem, byl pro korejský lid Hwanin. Jeho syn Hwanung sestoupil z nebes na horu Pektusan. Vnuk nebeského boha Hwanina, Tangun, podle pověsti založil novou říši Ko Čoson. Prý zde vládl od roku 2333 př. n. l. do roku 1222 před n. l. Korejští králové od Tanguna (na rozdíl od Japonců, kteří věří, že jejich císař je potomkem bohů) nikdy neodvozovali svůj původ, jelikož to byla bytost jim nadřazená. Přestože KLDR Tangunův kult oficiálně neuznává, tvrdí se, že se Kim Čong-il (syn Kim Ir-sena) narodil v roce 1942 pod Pektusanem. Mimořádné schopnosti (v několika týdnech prý uměl chodit) a skutečnosti (na jeho šedesáté narozeniny napadlo na Pektusanu 60 cm sněhu) se jej však přesto snaží připodobňovat k Tangunovi.\n\nToto jsou ale jen mýty. Historicky doložený je Čoson až přibližně ve 4. století před n. l. Toto slovo v překladu znamená „Země jitřní svěžesti“. Slovo Čoson je dodnes jedním z těch, kterým sami Korejci označují svou zemi a můžeme ho najít i v oficiálním názvu KLDR – Čoson mindžudžui inmin konghwagug.\n\nVe středověku vznikla tzv. Tři království – Samguk (Kogurjo, Päkče, Silla). Kogurjo, založené roku 37 př. n. l., rozprostírající se v severní části poloostrova, z nich bylo nejsilnější. V Kogurju vládla vojenská aristokracie, která se podílela na sepsání jednoduchých, ale přesných zákonů. Roku 427 našeho letopočtu bylo přemístěno hlavní město do nížiny kolem dnešního Pchjongjangu. Po anexi říší Silla v jižní části poloostrova, bylo vytvořeno na severu království Parhä, pokračovatel Kogurja. V období úpadku Silly se vzbouřili rolníci a založili státy Pozdní Päkče a Kogurjo, které společně vytvořily jeden silný celek, Korjo. Od slova Korjo pochází dnešní označení země ve většině jazyků (včetně angličtiny a češtiny), Korea. V Korju byl daný systém rodově dědičných postavení, který v podstatě přetrvává, jen přizpůsobený dnešní společnosti. Musela být vybudována silná armáda, která odrážela útoky ze severů (zvláště Kitany a Mongoly). Roku 1392 založil I Song-gje (posmrtně nazývaný Tchädžo) novou dynastii I, která vládla v podstatě až do roku 1910. V letech 1627 a 1636 byla Korea napadena Mandžuy, což ji donutilo uznat svrchovanost čchingské Číny. 19. století se v Koreji odehrávalo ve znamení snahy okolních států zmocnit se do té doby značně izolovaného Korejského poloostrova.\n\nPoté, co se v roce 1884 rolnická armáda tonghak vzbouřila proti feudální vládě, korejská vláda požádala o pomoc čínskou dynastii Čching. Když se Japonci dozvěděli o přítomnosti čínských vojsk v Koreji, rozhodli se tam vyslat osm tisíc vojáků, pod záminkou ochrany japonských občanů žijících v Koreji. Když bylo povstání potlačeno, Čína Japonsku navrhla, aby obě vojska Koreu opustila. Japonsko to odmítlo a navrhlo Číně, že by mohli společně reformovat korejskou vnitřní správu a tak dosáhnout míru ve východní Asii. Čína to však považovala za zasahování do vnitřních záležitostí jiného státu.\n\nV červenci 1894 napadla japonská armáda čínské loďstvo a tak vypukla První čínsko-japonská válka (23. 7. 1894 – 17. 4. 1895). Japonci měli po celou dobu převahu díky modernějšímu vybavení a lepší disciplíně. Nedalo se očekávat nic jiného než porážka Číny.\n\nV říjnu roku 1897 vyhlásil král Kodžong založení nezávislého korejského císařství (Tähan čeguk) a sám se tak povýšil na císaře.\n\nV roce 1902 uzavřelo Japonsko alianci s Velkou Británií, podle které Japonsko uznalo anglické zájmy v Číně a na oplátku Velká Británie uznala zájmy Japonska v Koreji. Byla to první ze tří smluv, které postupně Japonsko uzavíralo se světovými mocnostmi a připravovalo si tak půdu pro případné ovládnutí Korejského poloostrova.\n\nJaponsko pozorně sledovalo také vzestup vlivu Ruska ve východní Asii a nemohlo mu uniknout pozvolné rozšiřování ruského carství. Japonští vůdci, zatím nepřipraveni čelit Rusům vojensky, se soustředili na své ekonomické zájmy v Koreji a přitom hledali příležitost pro budoucí útok. Vztah mezi Ruskem a Japonskem se postupně vyhrocoval, jelikož Rusko porušilo dohodu o neútočení a spolupráci. Před vypuknutím rusko-japonské války Korea vyhlásila neutralitu. Po tomto prohlášení byla do Koreje vyslána delegace, která měla za úkol přimět Koreu k podepsání významného dokumentu. V tomto dokumentu sice bylo obsaženo, že Japonsko respektuje nezávislost Koreje, ale zároveň požadoval stálý japonský dohled nad správou v Koreji. Rusko-japonská válka (1904 – 1905) proběhla opět ve znamení japonského vítězství. Zprostředkovatelem při podpisu mírové smlouvy mezi oběma zeměmi byl sám prezident USA Theodore Roosevelt. Tato tzv. Portsmouthská smlouva, podepsaná roku 1905, mimo jiné obsahovala i článek o tom, že vláda ruského carství bere na vědomí hlavní japonské politické, vojenské a ekonomické zájmy v Koreji. Podepsání Taft-Kacurova memoranda v tomtéž roce s USA zajistilo Japonsku souhlas i tohoto státu s neomezeným ovládnutím Koreje (výměnou za uznání amerických zájmů na Filipínských ostrovech).\nPoté byla podepsána Japonsko-korejská protektorátní smlouva, se kterou korejský lid samozřejmě nesouhlasil. Japonské říši již nic nebránilo v okupaci Koreje. Během několika následujících let japonský vliv v Koreji dále sílil. Další významná místa ve správě Koreje byla obsazena Japonci. Poté, co korejský premiér podepsal 22. srpna 1910 anekční smlouvu, byl císař Sundžong donucen vzdát se svého trůnu a postoupit tak zem Japonské říši.\nV celém státě byla zavedena moderní síť komunikací a dopravy v evropském stylu. Ta usnadnila japonské obchodní styky, sloužila japonskému obchodu a byla jedním z nástrojů pevné kontroly kolonie.\n\nJaponci odstranili starou hierarchii z doby Čoson a „vylepšili“ korejský daňový systém, aby vyhnali farmáře z najaté půdy a mohl vyvážet rýžové produkty do Japonska (což způsobilo hlad a přineslo to sérii kárných opatření včetně zabíjení těch, co odmítali platit daně, nucené otroctví při stavbě silnic, v dolech a továrnách, a to nejdříve v Koreji a později i v dalších japonských okupovaných územích).\n\nPoté, co zemřel bývalý korejský císař Kodžong (s podezřením, že ho někdo otrávil), uskutečnila se celostátní protijaponská manifestace. Stalo se tak 1. března 1919. Byla inspirována projevem amerického prezidenta Woodrowa Wilsona, který v něm hlásal podporu práva na sebeurčení národů a vyzýval k ukončení evropské koloniální nadvlády. O korejské nezávislosti se však nezmínil, protože se projaponská frakce v USA snažila o obchodní vpád do Číny skrz Korejský poloostrov. Deklarace nezávislosti byla přečtena v Soulu a odhadem dva miliony lidí (japonské záznamy však uvádějí méně než půl milionu) se zúčastnilo pokojné demonstrace za získání samostatnosti. Protesty byly však japonskou vládou tvrdě potlačeny. Asi 7000 lidí bylo zatčeno, 550 zabito a 1400 zraněno. Mnoho korejských křesťanů bylo ukřižováno nebo zaživa upáleno v kostelích.\n\nPokračující protijaponské protesty, jako celostátní povstání studentů v listopadu 1929, vedly k zesílení vojenské vlády v roce 1931. Po propuknutí druhé čínsko-japonské války v roce 1937 a 2. světové války se Japonci pokusili zničit korejský národ. Povinným se stalo uctívání šintoistických svatyň. Školní osnovy se radikálně změnily a zrušilo se vyučování v korejštině. Samotná korejská kultura se stala ilegální. V novinách bylo zakázáno publikovat v korejštině, bylo zakázáno studovat korejskou historii na univerzitě, korejské texty byly ničeny, páleny nebo postaveny mimo zákon.\nNěkteří Korejci utekli do Mandžuska nebo východního Ruska. Korejci v Mandžusku vytvořili skupiny hnutí odporu známé jako Armády nezávislosti, které cestovaly přes korejsko-čínskou hranici a vedly partyzánskou válku proti japonským silám. Několik set tisíc Korejců bylo posláno na nucené práce do Japonska a japonských kolonií a velké množství korejských žen bylo donuceno k sexuálnímu otroctví pro japonské vojáky.\n\nPo svržení bomb na Hirošimu a Nagasaki bylo jasné, že válka v Tichomoří je u konce. Japonsko se vzdalo spojeneckým vojskům 15. srpna 1945 po 35 letech nadvlády nad Koreou. Rudá armáda obsadila Mandžusko a blížila se ke Koreji. Nic by nezabránilo sovětské okupaci celého poloostrova, protože americké jednotky se nedokázaly přesunout dostatečně rychle. Plukovník Dean Rusk proto navrhl rozdělení Koreje podél 38. rovnoběžky, aby určil sféry vlivu a zbývalo jim jen doufat, že SSSR na toto přistoupí. Tak se také stalo a Američané vstoupili do Koreje teprve 8. září.\n\nAle ani v té době SSSR ani USA ještě nepředpokládaly vznik dvou oddělených států, shodly se jen na tom, že by se Korea měla „v patřičnou dobu“ stát svobodnou.\n\nNa jihu se k moci dostal Li Syn-man. V únoru 1946 se Kim Ir-sen stal předsedou Prozatímního lidového výboru Severní Koreji. V září následujícího roku USA předaly korejskou otázku na půdu OSN a byla vytvořena Prozatímní Komise OSN pro Koreu, která měla dohlížet na průběh nezávislých a svobodných voleb. Pchjongjang ale zpochybnil důvěryhodnost takovéto organizace pro zajištění voleb a proto odmítl jejich konání na severu. Na jihu volby proběhly v květnu 1948 a 15. srpna bylo vyhlášena Korejská republika (KR) v čele s prezidentem Li Syn-manem. Jeho vláda úspěšně potlačila prokomunistické povstání na Čedžu a povstání v Sunčchonu a Josu. V reakci na dění na jihu země se 25. srpna konaly volby na severu a 9. září byla vyhlášena Korejská lidově demokratická republika (KLDR) v čele s premiérem Kim Ir-senem.\n\nV červnu 1950 překročila severokorejská armáda 38. rovnoběžku s cílem sjednotit zemi. Tento akt agrese byl odsouzen OSN, která vyslala mezinárodní misi na pomoc Jižní Koreji. Po třech letech války se frontová linie vrátila téměř přesně tam kde začala, na 38. rovnoběžku. Válku nepřežilo 2.5 milionů Korejců, 900 000 čínských \"dobrovolníků\" a 33 000 Američanů. V roce 1953 bylo podepsáno příměří, nikoliv mír. Dodnes KLDR neuznává existenci svého jižního souseda a považuje se za jediný legitimní stát rozprostírající se na celém Korejském poloostrově, v Korejské republice je situace obdobná.\n\nNáboženství v Koreji zahrnuje více rozdílných tradic. Korejská náboženská tradice je ovlivněna tradičním buddhismem, korejským šamanismem (anglicky \"Muism\") s původem v korejském konfucianismu a rychle rostoucím křesťanstvím.\n\n\n"}
{"id": "31311", "url": "https://cs.wikipedia.org/wiki?curid=31311", "title": "ACR Messina SSD", "text": "ACR Messina SSD\n\nACR Messina SSD je italský klub hrající v sezóně 2018/19 ve čtvrté lize a sídlící ve městě Messina. Klub byl založen v roce 1. prosince 1900 jako \"Messina Football Club\". V roce 1946 klub \"AS Messina\" sloučen s klubem \"AC Gazzi\" a je vytvořen klub \"Associazioni Calcio Messina\" a za rok je znovu sloučen s klubem \"US Giostra\" a je vytvořen klub \"Associazioni Calcio Riunite Messina\". Pod tímhle názvem se klub dostává do Serie A v sezoně 1963/64. V rose 1993 klub nedostává licenci na hraní profesionální ligy. A tak je vytvořen klub nový \"Associazioni Sportiva Messina\". Začínají hrát v regionální lize na sezonu 1997/98 se klub spojuje s klubem \"US Peloro\" a vzniká nový klub - \"Football Club Messina Peloro\". Bankrot přichází v roce 2008, nedostávají licenci a začnou hrát čtvrtou ligu. A v roce 2017 přichází další bankrot. Vzniká klub nový \"Associazione Calcio Rilancio Messina Società Sportiva Dilettantistic\".\n\nNejvyšší soutěž hráli prvně od sezony 1921/22 do 1925/26, pak 1963/64 až 1963/64 a 2004/05 až 2006/07. Největší úspěch je 7. místo v sezoně 2004/05.\n\n"}
{"id": "31322", "url": "https://cs.wikipedia.org/wiki?curid=31322", "title": "Paňdžáb", "text": "Paňdžáb\n\nPaňdžáb (gurmukhí ਪੰਜਾਬ, پنجاب, \"Pandžāb\" („Pětiříčí“), पंजाब, anglický přepis \"Punjab\") je historické území rozdělené dnes mezi Pákistán (provincie Paňdžáb) a Indii (státy Paňdžáb, Harijána a Himáčalpradéš a svazové teritorium Čandígarh). Jeho historickou metropolí je město Láhaur v dnešním Pákistánu.\n\nPět řek, které daly zemi jméno, jsou: Džihlam, Čanáb, Ráví, Satladž a Bjás – vše jsou přítoky Indu.\n\nHlavním jazykem paňdžábského obyvatelstva je paňdžábština. V indické části se píše písmem gurmukhí. Pákistánská část používá písmo šáhmukhí, blízké upravenému arabskému písmu, které používá urdština. Hindština psaná v písmu dévanágarí se používá v indických svazových státech Himáčalpradéš a Harijána. V různých oblastech Paňdžábu se mluví různými nářečími. Nářečí madžhí je společné pro indickou i pákistánskou část Paňdžábu.\n\n"}
{"id": "31326", "url": "https://cs.wikipedia.org/wiki?curid=31326", "title": "Studenokrevnost", "text": "Studenokrevnost\n\nStudenokrevnost je laický pojem, možná vzniklý otrockým překladem z angličtiny. V češtině se spíše hovoří o\n\"poikilotermii\" či \"ektotermii\" (viz článek Termoregulace živočichů).\n\nJedná se o neschopnost udržení stálé tělesné teploty. Vyskytuje se především u nižších živočichů, jako je např. hmyz, a u plazů.\n\nTělesná teplota je tak velmi proměnlivá, živočichové však mohou ovlivňovat svoji teplotu svalovými pohyby nebo vyhříváním se na slunci.\n"}
{"id": "31332", "url": "https://cs.wikipedia.org/wiki?curid=31332", "title": "Sumerský královský seznam", "text": "Sumerský královský seznam\n\nSumerský královský seznam je starověký text v sumerštině. Jedná se o výpis sumerských králů, a to jak ze sumerských, tak i z cizích dynastií. Později prakticky podle tohoto vzoru vznikl i Seznam babylonských králů a Seznam asyrských králů. Sumerové věřili, že královský seznam pochází od bohů.\n\nV těchto seznamech jsou zvláštním způsobem promíchány historické postavy, legendární postavy a mytologické či polomytologické postavy, u kterých často nelze určit nejen pořadí panovníků, ale ani celých dynastií. Problémem sumerských seznamů je, že Sumerové neměli letopočet, datovali pouze podle let vlády panovníka (v tom a tom roce vlády toho a toho), což samozřejmě vede k nejasnostem ohledně datování. Časové určení některých raných dynastií je proto zcela nemožné, jen u některých ho lze určit alespoň přibližně. Pozdější dynastie lze určit relativně přesně, protože se zachovala korespondence s jinými datovatelnými panovníky.\n\nDalším problémem je vypouštění některých vládců. Zcela zde například chybějí panovníci z Lagaše i někteří jiní historicky doložení panovníci (nápisy, hroby, nálezy osobních předmětů, atp.).\n\nTyto seznamy dobytím města přecházely z dobytého města do vítězného města. Tím mohlo dojít, vzhledem k centrálnímu sestavování, k sečtení délky vlády v jednotlivých městech, což by vysvětlovalo dlouhou dobu vlády některých panovníků (vyjma nerealistických představ o počátečních dynastiích). Dále pravděpodobně docházelo ke splynutí jednotlivých vládců v rámci dynastií.\n\nV seznamu je jediná žena a to ve III. kišské dynastii - Kubaba\n\n\"Po královském majestátu pocházejícím z nebe, byl královský majestát v Eridu\"\n\n\"Poté Eridu padlo a královský majestát byl vzat do Bad-tibiry\"\n\"Poté Bad-tibira padla a královský majestát byl vzat do Laraku\"\n\"Poté Lagaš padl a královský majestát byl vzat do Sipparu\"\n\"Poté Sippar padl a královský majestát byl vzat do Šuruppaku\"\n\n„\"Celkem: 8 králů v pěti městech 241200 let, po smrti Ubaratuta přišla potopa.\"“ (Tento součet, který je uveden za každou dynastií, dělali Sumerové)\n\n„\"Poté co potopa zničila svět, královský majestát sestoupil z nebe, a byl přenesen do Kiše.\"“\n\nV této dynastii se věk vládců radikálně snižuje, ale stále se drží na nereálné úrovni\n\n\n\"Celkem: 23 králů v Kiši 24 510 let, 3 měsíce, 3 1/2 dne.\"\n\n\"Pak byl Kiš poražen a královský majestát přešel do Uruku\"\n\n\n\"Celkem 12 králů 2310 let\"\n\n\"Pak byl Uruk poražen a královský majestát přešel do Uru\"\n\n\n\"Celkem 4 králové 177 let\"\n\n\"Pak byl Ur poražen a královský majestát přešel do Awanu\"\n\nZde je zajímavé, že zcela chybí I. dynastie z Lagaše, přestože její králové jsou známi z nápisů a lze je považovat za historické postavy.\n\nV této dynastii podle těchto seznamů vládli 3 králové po dobu 356 let, jejich jména nejsou známa.\n\n\"Pak byl Awan poražen a královský majestát přešel znovu do Kiše\"\n\n\n\"Celkem 8 králů 3195 let\". Celkový součet neodpovídá a dává dohromady pouze 2024 let. Chyba pravděpodobně vznikla u součtů a zaokrouhlování, častým řešením této chyby je udávat nejméně jisté přepisy (Dadasig a Susuda) bez roků.\n\"Pak byl Kiš poražen a královský majestát přešel do Chamazu\"\nChadaniš (někdy i Hadaniš) vládl 360 let\n\n\"Pak byl Chamaz poražen a královský majestát přešel znovu do Uruku\"\n\n\"Celkem 3 králové 187 let\"\n\"Pak byl Uruk poražen a královský majestát přešel znovu do Uru\"\n\n\n\"Celkem 4 králové 116 let\"\n\n\"Pak byl Ur poražen a královský majestát přešel do Adabu\"\n\n\n\"Pak byl Adab poražen a královský majestát přešel do Mari\"\n\nPřepis všech jmen v této dynastii je nejistý a lze se setkat i s jinými variantami jmen\n\n\n\"Celkem 6 králů 136 let\"\n\n\"Pak bylo Mari poraženo a královský majestát přešel znovu do Kiše\"\n\n\n\"Pak byl Kiš poražen a královský majestát přešel do Akshaku\"\n\n\n\"Celkem 7 králů 117 let\"\n\n\"Pak byl Akšak poražen a královský majestát přešel znovu do Kiše\"\n\n\n\"Celkem 8 králů 506 let\"\n\n\"Pak byl Kiš poražen a královský majestát přešel znovu do Uruku\"\n\n\n"}
{"id": "31333", "url": "https://cs.wikipedia.org/wiki?curid=31333", "title": "Evropská měnová unie", "text": "Evropská měnová unie\n\nČleny Evropské hospodářské a měnové unie, často zkráceně Evropské měnové unie, jsou všechny země EU, což například znamená, že jejich centrální banky spolupracují v Evropském systému centrálních bank nebo že je mezi nimi zabezpečen volný pohyb kapitálu.\n\nPředstupněm Evropské měnové unie byl Evropský měnový systém, který zavedl navázání evropských měn na ECU. Samotná Evropská měnová unie byla vytvořena na základě \"Delorsovy zprávy\", která předpokládala vytvoření EMU ve třech stadiích:\n\n1. 7. 1990 - 31. 12. 1993\n\n1. 1. 1994 - 31. 12. 1998\n\n1. 1. 1999 -\n\nČleny Evropské měnové unie jsou \"všechny\" členské státy Evropské unie - 28 rovnoprávných členských států. Z těchto 28 států jich 19 používá euro a tvoří eurozónu: Belgie, Estonsko, Finsko, Francie, Irsko, Itálie, Kypr, Litva, Lotyšsko, Lucembursko, Malta, Německo, Nizozemsko, Portugalsko, Rakousko, Řecko, Slovensko, Slovinsko a Španělsko. 9 zbývajících členských států Evropské měnové unie nezavedlo euro jako svou měnu: Bulharsko, Česko, Dánsko, Chorvatsko, Maďarsko, Polsko, Rumunsko, Švédsko a Spojené království. Dánsko je zároveň členem ERM II (jednou z podmínek přijetí eura je dvouleté setrvání v ERM II). Měnové kurzy v ERM II se smí pohybovat +/- 15 % od kurzu eura, Dánsko se dobrovolně zavázalo, že bude dodržovat fluktuační pásmo +/- 2,25 %.\n\n\nV roce 2011 používaly měny navázané na euro 3 francouzská zámořská území, 3 malé ostrovní státy v Africe, 14 států střední a západní Afriky, 1 severoevropský stát zapojený do ERM II a 2 balkánské státy.\n"}
{"id": "31335", "url": "https://cs.wikipedia.org/wiki?curid=31335", "title": "Bahávalpur (stát)", "text": "Bahávalpur (stát)\n\nBahávalpur (anglicky \"Bahawalpur\") byl monarchistický stát, existující do 14. října 1955, na jihovýchodě moderní pákistánské provincie Paňdžábu při hranicích s Indickou republikou, největší a nejvýznamnější z bývalých paňdžábských států. Jeho centrem bylo město Bahávalpur. V současnosti jeho území odpovídá územím tří distriktů pákistánského Paňdžábu: Rahimiar Khan, Bahawalpur a Bahawalnagar.\n\nStát založil roku 1690 rod arabského původu. 22. února 1833 podepsal bahávalpurský naváb jako vůbec první indický vládce s Velkou Británií smlouvu, která zaručovala pro jeho stát autonomní postavení v rámci Britské Indie. Bahávalpur byl poté až do roku 1947 podřízen provincii Paňdžáb. 7. října 1947 přistoupil k Pákistánu, v jehož rámci měl až do 14. října 1955 na základě federální ústavy autonomní postavení. 14. října 1955 pak byl stát Bahávalpur zrušen a jeho území začleněno do nově vzniklé autonomní provincie Západního Pákistánu. 1. července 1970 byla provincie Západní Pákistán zrušena a území bývalého státu Bahávalpur se stalo součástí obnovené provincie Paňdžáb.\n\n\n"}
{"id": "31338", "url": "https://cs.wikipedia.org/wiki?curid=31338", "title": "Evropská měnová jednotka", "text": "Evropská měnová jednotka\n\nEvropská měnová jednotka (, ECU, ₠) byla košová měnová jednotka zemí Evropských společenství sloužící k zúčtování mezinárodních operací. Používala se též v Evropském měnovém systému (EMS), kde se každá z členských zemí EMS zavazovala udržovat kurz své měny v určitém rozpětí (původně +/- 2,5 %, později +/- 15 %) vůči ECU.\n\nNázev je odvozen od anglického „European Currency Unit“ a zároveň z francouzského výrazu pro štít: \"„écu“\", taktéž byla nazývána jedna starofrancouzská mince.\n\nECU vzniklo 13. března 1979 (bankovní ISO kód XEU) a 1. ledna 1999 bylo nahrazeno eurem (ISO kód EUR). Belgické a lucemburské franky byly v měnové unii. Proto jsou tyto hodnoty v koši ECU sloučené a jsou vyjádřené pouze pro Belgii (BEF).\n\nNa košovou jednotku ECU navázalo euro v symbolickém kurzu 1 EUR = 1 ECU. Výchozí externí hodnota eura vůči americkému dolaru činila 1 EUR = 1,1789 USD a vycházela z propočtu kurzu USD/ECU v poslední obchodní den před vznikem eura (31. prosince 1998).\n\n"}
{"id": "31339", "url": "https://cs.wikipedia.org/wiki?curid=31339", "title": "Václav", "text": "Václav\n\nVáclav je staré jméno slovanského původu a znamená \"Více slavný\", \"slavnější\" (pračesky \"Veceslav\"). Jméno se vyvinulo ze staršího Věnceslav a stejný význam má i jméno Boleslav. Podle českého občanského kalendáře se jeho svátek slaví 28. září, stejně jako jeho ženská obdoba, Václava. Domácká podoba křestního jména Václav je Vašek.\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -2,6%, což svědčí o poměrně značném úbytku obliby tohoto jména.\n\nV roce 2006 se podle údajů ČSÚ jednalo o 24. nejčastější mužské jméno u novorozenců.\n\nNejpoužívanější domácí obdoby jména Václav jsou \"Vašek, Vašík, Vašíček nebo Váša\". Často se i používají obdoby jako \"Venda, Venouš\" nebo \"Véna\", ty však vycházejí ze jména Vendelín. \"Venca\" vychází ze jména Venceslav nebo z německé obdoby Wenzel \"[Vencl].\"\n\n\n\n\n\n\n\n\n\n"}
{"id": "31340", "url": "https://cs.wikipedia.org/wiki?curid=31340", "title": "Brankář bydlí v naší ulici", "text": "Brankář bydlí v naší ulici\n\nČeský hraný film Brankář bydlí v naší ulici natočil v roce 1957 režisér Čeněk Duba. Snímek byl zaměřen silně ideologicky a děj vypráví o krizi chlapeckého hokejového družstva, kterou způsobilo „zanedbávání mimosportovních povinností“. Chlapci však záhy přišli k rozumu…\n\nNámět a scénář filmu vycházel z původní rozhlasové hry, která se vysílala v roce 1956. Autory této předlohy byli Jan Pixa a Pavel Pásek. Režisér Čeněk Duba počátkem 60. let emigroval, proto se jeho jméno nesmělo nikde vyskytovat; co do hereckého obsazení stojí za zmínku čtyři jména: Otomar Korbelář, Přemysl Kočí, Vladimír Pucholt a Miroslav Homola. Byla tu ovšem dána herecká příležitost řadě dvanáctiletých a třináctiletých chlapců, mj. dvojčatům Vondrovým (*1944) z Prahy 6. Zjevem výraznou postavou byl také Aleš Košnar (*1943), jehož filmovým debutem byla role Alího v pohádkovém filmu Labakan po boku Eduarda Cupáka.\n\nFilm měl jen 20% úspěšnost a brzy se z kin vytratil. V období tvrdé normalizace však byl námět\nznovu oprášen a vyšel r. 1971 jako stejnojmenná knížka v nakladatelství Olympia.\n\n"}
{"id": "31349", "url": "https://cs.wikipedia.org/wiki?curid=31349", "title": "Výrov (okres Plzeň-sever)", "text": "Výrov (okres Plzeň-sever)\n\nVýrov () je vesnice ležící 2,5 km jihozápadně od Kralovic v části okresu Plzeň-sever. V obci žije obyvatel, PSČ všech adres ve vsi je 331 41. Katastrální území obce, pod kterou patří ještě sousední Hadačka, je 951,28 ha. Vsí protéká Bučecký potok.\n\nVýrov byl založen na počátku 14. století na pozemcích grangie plaského kláštera na místě zrušené vsi či dvora Dolní Sechutice. Roku 1307 je poprvé připomínán, když klášter vykázal kralovickému faráři vůz sena ročně ze sechutického dvora jako náhradu za louku pod Výrovem.\n\nNa počátku husitských válek v roce 1420 získali Výrov spolu s dalšími vesnicemi a městečkem Kralovicemi od krále Zikmunda katoličtí páni bratři Hanuš a Bedřich z Kolovrat na Libštejně a Krašově.\n\nV roce 1460 získal Sechutice s poli a lesy do zástavy Slavibor Pracek ze Svinné. Ten v roce 1498 uzavřel smlouvu s Albrecht z Kolovrat na Libštejně, podle které Albrecht získal pro stavbu rybníka louku pod Výrovem patřící k sechutickému dvoru. Albrecht měl za louku ročně platit Prackovi, po jeho smrti pak klášteru. Klášter měl také rybník získat, vyplatil-li by ves Výrov. Slavibor Pracek zemřel roku 1510, pusté Sechutice se vrátily do majetku kláštera a ten pozemky pronajímal chalupníkům z Výrova.\n\nV roce 1539 získal Florián Gryspek Kaceřov a okolní vesnicemi a požádal krále Ferdinanda I. o připsání pustých sechutických pozemků. Král bez jednání s klášterem žádosti vyhověl a Gryspek kromě sechutických pozemků zabavil i louky pod Výrovem, zvané Prackovské. Tehdejší plaský opat Bohuslav se o změně nedozvěděl a marně se dožadoval 50 kop od výrovských a jejich pána Gryspeka, až si roku 1554 stěžoval u krále, ale neúspěšně.\n\nVýrov je dnes srostlý s větší Hadačkou, na území obce se také nachází hospodářský dvůr Sechutice. Na severovýchodě sousedí s Kralovicemi a na jihu s Kopidlem.\n\n\n"}
{"id": "31351", "url": "https://cs.wikipedia.org/wiki?curid=31351", "title": "Hadačka", "text": "Hadačka\n\nHadačka je vesnice v severovýchodní části okresu Plzeň-sever, část obce Výrov. Žije zde obyvatel a PSČ všech adres je 331 41.\n\nVes leží v nadmořské výšce 460–480 m na obou březích Bučeckého potoka v jeho mělkém údolí, 2,5 km jihozápadně od Kralovic na hlavní silnici I/27 spojující Plzeň a Most. Zástavba je tvořena rodinnými domy, bytovými domy a několika rekreačními objekty.\n\nZa třicetileté války zarostla řada polí v okolí Výrova a Sechutic lesem. Nové polesí dostal do správy hajný Hadač, po kterém byl les zván \"na Hadačce\". Toto jméno použil i Ondřej Trojer, opat kláštera v Plasích, když na samém konci 17. století po založení Trojan začal stavět chalupy mezi Výrovem a Sechuticemi. Po jeho smrti pokračoval nástupce Evžen Tyttl, který stavbu dokončil. V roce 1702 stálo na Hadačce prvních 7 chalup, které byly osazeny poddanými z různých vesnic klášterního panství. Za chalupu a část panských polí museli chalupníci odvádět úrok po jedné kopě a pracovat 2 dny v týdnu na dvoře Sechutice. V roce 1713 byly postaveny další dvě chalupy.\n\nPodle projektu klášterního stavitele Matěje Ondřeje Kondela byl za opata Fortunáta Hartmanna postaven barokní zájezdní hostinec \"Na Dyškánce\" čp. 12. Název by mohl být zkomoleným názvem předchozí krčmy \"Na Toskánce\", ve které mohli pobývat italští zedníci z Toskánska při stavbě renesanční podoby dvora Sechutice. Areál hostince je tvořen hlavní budovou s novější přístavbou, chlévy, kolnou a pozdější stodolou. Samotný hostinec je podélnou přízemní stavbou, která je tvořena dvěma bočnímu křídly o dvou okenních osách, a středním zvýšeným rizalitem o třech osách s tympanonem. Ve středu je průjezd do dvora s barokním portálem s půlkruhovou archivoltou a masivním klenákem, v tympanonu nad ním pak kamenný znak opata s monogramem F.H.A.P.P.L. a letopočtem dokončení 1756. Na sedlových a valbových střechách jsou pálené tašky.\n\nJihozápadně od Hadačky na kraji lesa u staré cesty spojující opatství v Plasích se Sechuticemi a dále s Mariánskou Týnicí na místě zvaném \"U Jána\" stojí socha sv. Jana Nepomuckého z roku 1708. Esovitě prohnutá postava prostovlasého světce v obvyklém šatu a biretem u nohou stojí na dvojitém podstavci s nápisy ze všech stran, obklopena je kruhem starých lip. \n\nVe vsi je ještě socha sv. Judy Tadeáše z roku 1767. Z usedlostí zaslouží pozornost chalupy čp. 7, 37, 43 a 78.\n\nHadačka je v současnosti srostlá s Výrovem, na severovýchodě sousedí s Kralovicemi, na jihozápadě za lesem s Babinou, na západě se dvorem Sechutice a vesnicemi Trojany a Bukovina. U silnice do Plas leží samota Sokolka.\n\n\n"}
{"id": "31357", "url": "https://cs.wikipedia.org/wiki?curid=31357", "title": "Letní olympijské hry 2004", "text": "Letní olympijské hry 2004\n\nXXVIII. letní olympijské hry 2004 se konaly v řeckých Athénách v srpnu 2004. Účastnilo se jich 10 625 sportovců z 201 zemí světa.\n\nV rámci příprav na olympiádu 2004 v Aténách pořadatelé oslovili Tiësta, zdali by zahrál na uváděcím ceremoniálu. Tím se stal prvním DJem v historii olympijských her, který se vyskytl na pódiu. Do Atén přiletěl v lednu 2004 v rámci schůzky s pořadateli. První poslech proběhl 7. srpna před prázdným stadionem, další den si Tiësta přišlo poslechnout 35 000 lidí. Z těchto lidí, kteří přišli dobrovolně, již někteří rozpoznávali melodie písní Traffic nebo právě zmíněného Adagia. Na poslední zkoušce, kde se účastnilo asi 60 000 lidí, se vyskytly technické problémy. Mixážní pult se poničil, monitory několikrát vypadly. Hudba na stadiónu nebyla pořád na stejné úrovni.\n\nVšechny národnosti během slavnosti v pátek 13. srpna 2004 představily své atlety. Dohromady jich bylo 10 500 a v publiku bylo 80 000 lidí, ovšem jen 75 000 vědělo o taneční hudbě. V průběhu jeho představení začali nizozemští atleti tancovat přímo před DJ kioskem a nakonec museli být zpacifikování pořadateli. Vystoupení zahrnovalo rovněž nové songy vytvořené přímo pro tuto speciální událost. Tyto písně měly speciální účel a duch olympijských her. V říjnu roku 2004 vyšly pod názvem Parade of the Athletes veškeré skladby hrané na této události v jednom mixu. Později si ale všiml, že tracky, které zahrál, nesplňovaly přesně pravidla zadané mezinárodní olympijskou organizací. Po velkém úspěchu zveřejnil jednotlivě veškeré skladby v plné délce na iTunes.\n\nNejlepším sportovcem her se stal americký plavec Michael Phelps, který získal 6 zlatých a 2 bronzové medaile.\n\nHer se zúčastnilo 202 zemí. Poprvé se zúčastnilo Kiribati a Východní Timor.\n\nČísla v závorkách udávají počty sportovců zastupujících zemi.\n"}
{"id": "31358", "url": "https://cs.wikipedia.org/wiki?curid=31358", "title": "Blackburn Rovers FC", "text": "Blackburn Rovers FC\n\nBlackburn Rovers FC (celým názvem: Blackburn Rovers Football Club) je anglický fotbalový klub, který sídlí ve městě Blackburn v nemetropolitním hrabství Lancashire. Založen byl v roce 1875. Od sezóny 2018/19 působí v EFL Championship (2. nejvyšší soutěž). Rovers ve své historii vyhráli třikrát nejvyšší anglickou ligu (1911/12, 1913/14 a 1994/95), šestkrát FA Cup a jednou EFL Cup. Klubové barvy jsou modrá a bílá.\n\nSvé domácí zápasy odehrává na stadionu Ewood Park s kapacitou 31 367 diváků.\n\nKlub byl založen 5. listopadu roku 1875 a první zápas ve své historii sehrál s klubem The Wednesday, který skončil remízou 1:1. Blackburn se v roce 1882 již prodral do finále FA Cupu, kde si ale jako provinční tým neporadil s Old Etonians. První vítězství tak slavil o dva roky později, když zvítězil nad skotským týmem Queen's Park. Stejným úspěchem skončilo finále znovu proti Queen's Park o rok později a další rok, to porazil West Bromwich Albion. Za tři vítězství v řadě získal speciálně objednaný stříbrný štít, který se pak objevil i na jeho vlajce.\n\nBlackburn byl jeden ze zakládajících členů anglické fotbalové ligy v roce 1888.\n\nDo finále FA Cupu se Blackburn opět probojoval v roce 1890 a díky třem gólům Williama Townleyho, jenž se tak stal prvním autorem hattricku v FA Cupu, rozdrtil Sheffield Wednesday 6:1. V tomto roce se Rovers přesunuli do Ewood Parku, kde nastupují k zápasům dodnes. O rok později slavili znovu po vítězství nad Notts County 3:1.\n\nV roce 1898 se udrželi Rovers v Division One jen díky rozšíření počtu účastníků z 16 na 18.\n\nBěhem prvních třiceti let 20. století se Blackburn řadil do horní poloviny v 1. divizi, tu dokázali dokonce v letech 1912 a 1914 vyhrát. Na dlouhou dobu poslední trofejí byl zisk FA Cupu v roce 1928. Blackburn se nadále držel v tabulkách v lepším středu, nakonec ale v roce 1936 z ligy sestoupil.\n\nVrátil se roku 1939, znovu ale sestoupil v roce 1948, to už v druhé divizi zůstal 10 let.\n\nPo návratu patřil opět do lepšího průměru, ale blízko k trofejím se příliš nedostával, jen v roce 1960 se dostal do finále FA Cupu, odkud si odnesl porážku 0:3 od Wolverhamptonu Wanderers. Naději k návrat na výsluní měli v roce 1964, když se dostali na čelo tabulky po pozoruhodné porážce 8:2 West Hamu. Ligu ale nakonec opanoval Liverpool stejně jako dvanáctkrát během příštích 26 let. Zatímco Blackburn nabral zcela jinou trasu, v roce 1966 sestoupil z první divize a nevrátil se následujících 26 let.\n\nBěhem 70. let se pohybovali mezi 2. a 3. divizí. V roce 1980 postoupili ze třetí a už se tam nevrátili. V roce 1989 byl již blízko návratu do první divize, ale ve finále play off je vyřadilo Crystal Palace. 1990 byli znovu vyřazeni tentokrát v semifinále.\n\nV následující sezóně klub převzal klub od majitele zdejších oceláren místní rodák Jack Walker, ale přišel příliš pozdě na to, aby klub skončil na lepší než 19. pozici. Walker uvolnil několik miliónů liber na nové hráče a manažerem jmenoval Kennyho Dalglishe. Rovers zaplnili titulní strany novin v roce 1992, když zaplatili rekordních 3,5 miliónu liber za dvaadvacetiletého útočníka Southamptonu Alana Shearera. Již v sezóně 1993/94 mohl Blackburn vyhrát anglický titul, ten mu ale ještě unikl a skončil 8 bodů za Manchesterem United. Tak slavili až v další sezóně, když byli tentokráte před United. Získali celkově 89 bodů a skončili před \"Rudými ďábly\" o bod. Blackburn si musel na tento úspěch počkat dlouhých 81 let od zisku druhého titulu v roce 1914. Blackburn nejvíce profitoval ze spolupráce útočné dvojice Alan Shearer - Chris Sutton. Shearer vsítil úctyhodných 34 branek a Suttonovými patnácti byli nejproduktivnější dvojicí v Premier League. Za Rovers se nejvíce podíleli kromě Shearera a Suttona na titulu následující hráči: Tim Flowers, Tony Gale, Tim Sherwood (kapitán), Colin Hendry, Graeme Le Saux, Stuart Ripley, Mike Newell, Jason Wilcox, Robbie Slater, Henning Berg, Mark Atkins, Paul Warhurst a Ian Pearce.\n\nPo mistrovském titulu se Kenny Dalglish posunul na pozici ředitele a místo manažera předal svému asistentovi Rayi Halfordovi. Blackburnu v sezóně 1995/96 příliš nedařilo a po většinu první poloviny sezóny se ocital v dolní polovině. Rovers se jako mistři účastnili i Ligy mistrů, v té ale vypadli již po základní skupině s pouhými čtyřmi body na kontě.\n\nJeště horší start sezóny následující, když nevyhráli jediný z prvních deseti zápasů, měl za následek listopadovou rezignaci Halforda. Dvě sezóny po mistrovském titulu vypadal reálně sestup. Klub začal okamžitě hledat jeho náhradu.\n\nRoy Hodgson přišel do klubu z Interu Milán v létě roku 1997 a jeho vliv na klub se zdál být pozitivní. Blackburn si 6. místem v lize zajistil start v Poháru UEFA. Jenže sezóna 1998/99 opět začala bídně a Hodgson byl vyhozen necelou hodinu po domácí prohře se Southamptonem a díky tomu se Blackburn objevil v sestupovém pásmu. Hodgson byl nahrazen Brianem Kiddem, nicméně Kidd Blackburn vrátit na správnou cestu nedokázal a sestup byl potvrzen domácí bezgólovou remízou s Manchesterem United v předposledním kole ligy.\n\nRovers si přáli okamžitý návrat do Premier League, bohužel ale sezóna byla znovu zklamáním a Blackburn se potácel v druhé lize těsně nad pásmem sestupu. Brian Kidd byl v říjnu vyhozen. V březnu klub jmenoval novým manažerem Graema Sounesse. Klubem otřásla i zpráva o smrti Jack Walkera.\n\nV sezóně 2000/01 Rovers bojovali i za Jacka Walkera a výsledky klubu se zlepšili. Finálně skončili druzí za Fulhamem a slavili návrat do Premier League. V létě 2001 mohutně posilovali, když koupili útočníka Andyho Colea za rekordních 8 miliónů liber. Následující sezóna znamenala pro klub zisk další trofeje a to Ligového poháru. Ve finále zdolali na Milennium Stadium v Cardiffu Tottenham Hotspur 2:1 po vítězném gólu Colea v 69. minutě. Tento úspěch znamenal i místo v Poháru UEFA 2002/03.\n\nDalší sezónu skončili Rovers na šestém místě v lize po impozantním vítězství 4:0 na White Hart Lane proti Spurs, v posledním kole se tak znovu kvalifikovali do Poháru UEFA.\n\nPo této sezóně však Rovers prodali své opory Damiena Duffa a Davida Dunna, náhradou byla pouze posila z druholigového Huddersfieldu Jon Stead. Klubu se i kvůli tomu nedařilo a skončil celkově na 15. místě.\n\nNa začátku sezóny 2004/05 odešel Graeme Souness a byl nahrazen trenérem reprezentace Walesu Markem Hughesem. Ten jim zajistil pro tuto sezónu záchranu, ve které Rovers opět skončili patnáctí. Blackburn se ještě dostal do semifinále Ligového poháru. Po sezóně dokázal přivést na Ewood Park reprezentanta Walesu Craiga Bellamyho. To pomohlo Rovers k šestému místu v lize a kvalifikace do evropských pohárů, kde se objevili potřetí za 5 let a pošesté od roku 1994.\nV FA Cupu 2007 porazili Everton, Luton, Arsenal a Manchester City, v semifinále však skončili na Chelsea. V lize skončili desátí, když McCarthy vsítil 18 branek. Klub tak postoupil do Intertoto Cupu, kterým úspěšně prošel a kvalifikoval se do Poháru UEFA, kde skončil na řecké Larisse. V FA Cupu brzy vypadli s Coventry City. V lize si zajistili sedmé místo a přihlásili se opět do Poháru Intertoto. Po sezóně je však opustil manažer Hughes, který se přesunul k Manchesteru City.\n\nNáhradou byl Paul Ince, který podepsal s klubem tříletý kontrakt a jako asistenta si vybral zkušeného Archieho Knoxe, avšak po výhře nad Evertonem nastalo období neúspěchů a Ince byl v prosinci propuštěn. Nahradil ho Sam Allardyce. V posledních dvou kolech sezóny 2009/10 Rovers porazili Arsenal a Aston Villu a skončili v lize desátí. V sezóně 2010/11 se zase nedařilo a Allardyce to odnesl také v prosinci, když ho propustili noví vlastníci klubu.\n\n26. listopadu 2010 oznámila indická společnost Venky's, jež je součástí podnikatelské rodiny Rao, dokončení koupě klubu. Za 23 miliónů liber si pořídila 99,9 % akcií.\n\nNovým manažerem byl jmenován Skot Steve Kean.\n\nNejvíce klub bodově strádal ke konci sezóny a do posledního kola neměl jistou záchranu. Nakonec skončil na 15. pozici, když venku přehrál Wolverhampton Wanderers. Jak v FA Cupu tak v Ligovém poháru skončil Blackburn na Aston Ville po dvou odehraných kolech.\n\n\n\nUtkání se zde hrála od roku 1881, to zde nastoupil Blackburn k prvnímu utkání 3. dubna 1881 proti Sheffieldu Wednesday. Stadion byl otevřen roku 1882. Během 80. let 19. století se zde konala fotbalová utkání, chrtí dostihy či atletické závody. V roce 1890 se přesunuli Rovers z Leamington Street na stadion Ewood Park a od té doby zde nepřetržitě nastupují k domácím utkáním. V současnosti pojme 31 154 sedících diváků. Rozměry hřiště jsou 105 na 69,5 metrů. V roce 1929 utkání proti Boltonu Wanderers sledovalo 62 522 diváků a vytvořili tak rekord.\n\n\n\nZdroj: \n\n\n\nZdroj: \n\n"}
{"id": "31361", "url": "https://cs.wikipedia.org/wiki?curid=31361", "title": "Hugh O'Flaherty", "text": "Hugh O'Flaherty\n\nMsgre. Hugh O'Flaherty, známý jako \"Vatikánský bedrník\" (podle \"Červeného bedrníka\" baronky Orczy) (28. února 1898 Caherciveen, hrabství Kerry – 30. října 1963 tamtéž) byl římskokatolický kněz irského původu, vatikánský diplomat a bojovník proti nacismu. \n\nV časných letech druhé světové války cestoval po zajateckých táborech v Itálii, pátral po spojeneckých vojácích, kteří zmizeli v akci, a pokud o nich něco zjistil, informoval o tom přes Radio Vatikán. \n\nV letech 1943–1944 zorganizoval (nejprve sám, později s podporou Pia XII. a vatikánských úřadů) v římských klášterech, soukromých bytech, farmách a na vatikánských extrateritoriálních územích úkryty pro uprchlé spojenecké vojáky a Židy. Vybudoval rozsáhlou podzemní síť (napojenou na Vatikán, britské diplomaty a italské podzemní hnutí), kterou Němci nedokázali přes veškerou snahu významněji narušit. \n\nOd jisté doby musel ukončit své výpravy mimo Vatikán, protože německá strana v čele s plukovníkem Herbertem Kapplerem odhalila jeho úlohu (několikráte ale údajně Vatikán přesto tajně opustil). Přežil atentát ze strany německých agentů (provedený přímo ve Vatikánu) a několik honiček s nimi mimo Vatikán. Herbert Kappler požadoval jeho vydání, ale Pius XII. to striktně odmítl. Celkem O'Flaherty zachránil a asi rok před gestapem ukrýval přes 3 925 lidí.\n\nKdyž byl Kappler po válce odsouzen na doživotí, pozval O'Flahertyho na návštěvu k sobě do vězení. Postupně mezi nimi vznikl určitý druh přátelského vztahu, diskutovali spolu o literatuře a náboženství. Společně se modlili a pravděpodobně kolem roku 1959 Kappler, vychovaný jako protestant, konvertoval ke katolictví. \n\nPo válce obdržel O'Flaherty mnohá vyznamenání, mezi jinými Řád Britského impéria a americký Řád svobody se stříbrnou palmou.\n\nV roce 1983 byl na motivy O'Flahertyho příběhu natočen americký film \"Šarlatový a černý\" (\"The Scarlet and The Black\"), v němž jeho postavu ztvárnil Gregory Peck a postavu plukovníka Kapplera Christopher Plummer.\n"}
{"id": "31363", "url": "https://cs.wikipedia.org/wiki?curid=31363", "title": "Bolton Wanderers FC", "text": "Bolton Wanderers FC\n\nBolton Wanderers FC (celým názvem: Bolton Wanderers Football Club) je anglický fotbalový klub, který sídlí ve městě Bolton v metropolitním hrabství Greater Manchester. Založen byl v roce 1874 pod názvem Christ Church FC zásluhou dvou mužů, anglikánského reverenda Josepha Farralla Wrighta a Thomase Ogdena. V roce 1877 přijal současný název. Od sezóny 2019/20 hraje ve třetí nejvyšší anglické soutěži EFL League One.\n\nV nejvyšší anglické soutěži strávil Bolton celkem 73 let a nejlépe skončil na třetím místě (v sezónách 1891/92, 1920/21 a 1924/25). Ve dvacátých letech posbíral tři FA Cupy, čtvrtý a dodnes poslední získal téměř 30 let poté v roce 1958. V roce 1987 dosáhl klub prvního dna (sportovního a finančního), když hrál až poslední profesionální soutěž (4. nejvyšší) v Anglii, naštěstí pro Bolton vše nabralo správný směr a sezónu 1995/96 trávil již v Premier League. V roce 2005 se kvalifikoval ze 7. místa v lize do Poháru UEFA, kde se probojoval mezi posledních 32 týmů (vypadl s Marseille). O dva roky později se kvalifikoval opět ze stejného místa a svou pouť zakončil o kolo dále v osmifinále na Sportingu.\n\nV průběhu sezóny 2018/19 se klub ocitl historicky podruhé v těžké finanční situaci. Ty se promítly jako odraz dlouhodobě špatného vedení klubu, které má své počátky ještě v době působnosti v Premier League. Tehdejší vedení totiž dávalo přemrštěné smlouvy hráčům, na které klub v první řadě neměl peníze a musel to tak pokrýt různými půjčkami. Žití nad klasickými poměry ovšem neodvrátily pád z nejvyšší soutěže v roce 2012. V září 2018 se tak Bolton nejdříve dohodl se svým hlavním věřitelem BluMarble Capital Ltd. na částečném vyrovnání, čímž se vyhnul nucené správě a odpočtu bodů v lize. Problémy se splácením dluhů se opět objevily v únoru 2019, co byla na klub opětovně vydána petice o návrhu na likvidaci. Další ránou bylo březnové uzavření tréninkového areálu kvůli nedostatku financí. Dokonce v tom samém období hrozilo odložení a nebo zrušení posledních třech domácích zápasů skrz neudělení bezpečnostního certifikátu boltonského stadionu.\n\nBídná finanční situace se pak odrazila i na začátku sezóny 2019/20, kdy bylo klubu odečteno dvanáct bodů jako trest za dlouhodobé porušovaní svazových pravidel. Hlavní roli v aktuálních neřešitelných potíží v posledních měsících hraje podnikatel Ken Anderson. Ten totiž do médií sliboval, že se našel nový kupec slavného klubu, ten se ovšem nikdy neobjevil. Mezitím na stadionu přestala téct teplá voda, hráči skončili bez svých výplat a klub tak sestoupil v sezóně 2018/19 i z Championship. Poté musel Bolton přejít do nucené správy, kde se ho jako správce ujal Paul Appleton, který začal na počátku srpna 2019 shánět zachránce Wanderers. Konsorcium Football Ventures pak mělo být ochotné klub převzít a zachránit, jenže prodej nepochopitelně padl na požadavcích majitele Kena Andersona. Ve středu 28. srpna 2019 tak měla přijít dlouho očekávána likvidace, vedení English Football League (EFL) pak konečné vyloučení klubu ze svých soutěží odložilo na 12. září. První změny k lepšímu proběhly ještě téhož dne jako měla přijít očekávána likvidace klubu. Vše se odehrálo ve večerních hodinách prodejem klubu konsorciu Football Ventures, tentokráte již po dlouhém vyjednávání s Kenem Andersonem.\n\nSvé domácí zápasy hrají boltonští od roku 1997 na Macron Stadium, předtím byl jejich domovský stánek po 102 let Burnden Park. Klubu se přezdívá \"Trotters\" (Klusáci) či \"Wanderers\" (Poutníci).\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "31365", "url": "https://cs.wikipedia.org/wiki?curid=31365", "title": "Charlton Athletic FC", "text": "Charlton Athletic FC\n\nCharlton Athletic FC (celým názvem: Charlton Athletic Football Club) je anglický fotbalový klub, který sídlí v jihovýchodním Londýně. Založen byl v roce 1905. Od sezóny 2019/20 hraje ve druhé nejvyšší anglické soutěži EFL Championship. Klubové barvy jsou červená, bílá a černá.\n\nSvé domácí zápasy odehrává na stadionu The Valley s kapacitou 27 111 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "31368", "url": "https://cs.wikipedia.org/wiki?curid=31368", "title": "Václavské náměstí", "text": "Václavské náměstí\n\nVáclavské náměstí (hovorově \"Václavák\", německy \"Wenzelsplatz\", dříve Svatováclavské náměstí, původně Koňský trh, německy \"Rossmarkt\") je jedno z hlavních náměstí na Novém Městě v Praze. Jedná se o 750 m dlouhý a 60 m široký bulvár půdorysu protáhlého obdélníku, který se svažuje od Národního muzea k Můstku k hranici Starého Města. Václavské náměstí bylo svědkem mnoha významných historických událostí. Je to tradiční místo pro demonstrace, oslavy a jiná masová setkání. Bývá uváděno jako druhé největší náměstí v Praze i v Česku. Horní část náměstí je nejfrekventovanější cestou pěší dopravy v Česku.\n\nV roce 1348 založil král Karel IV. dekretem Nové město pražské. Plán města obsahuje celou řadu otevřených prostranství určených pro trhy. Jedním z nich byl i Koňský trh. Na jihovýchodním (horním) konci náměstí končilo u novoměstských hradeb. Koňský trh byl městu určen jako jedno ze dvou hlavních tržišť, původně se nazývalo Koňský trh, zatímco na Karlově náměstí byl Dobytčí trh, na Senovážném náměstí Senný a obilný trh a na dnešním Jungmannově náměstí \"Kurný trh\".\n\nNa horním konci Koňského trhu stávala Koňská brána, zbořená spolu s pražskými hradbami roku 1875. V původní podobě protékal prostředkem současného Václavského náměstí Vinohradský potok, který ústil do rybníka na Můstku, a který byl později v rámci terénních úprav sveden do kanalizační sítě. Na dolním konci tržiště končilo Svatohavelskou bránou.\n\nOd roku 1362 se zde konaly výroční trhy. Obchodovalo se zde nejen s koňmi, ale i se zbraněmi, látkami a od roku 1877 také s obilím. Ve spodní části náměstí stávaly novoměstské kotce. Po jejich zbourání v roce 1786 zde krátce působilo dřevěné české vlastenecké divadlo Bouda.\n\nJeště na počátku 19. století vypadalo náměstí poměrně venkovsky. Vprostřed náměstí stála kamenná boží muka. Karolína Světlá v Černém Petříčkovi popisuje Koňský trh tehdejších 30. let 19. století jako nevydlážděné prostranství, „kde se prodávalo všechno možné“.\n\nNa místě zbořené Koňské brány vyrostla v letech 1885 až 1890 podle projektu Josefa Schulze budova Národního muzea.\n\nDlažby se náměstí dočkalo až koncem 19. století. 10. dubna 1895 bylo uvedeno do provozu osvětlení elektrickým proudem. Kolem roku 1875 bylo náměstí osazeno řadami lip, které však po dvaceti letech ustoupily kolejím elektrické dráhy.\n\nKoněspřežná tramvaj Generálního ředitelstvím Pražské tramwaye jezdila v příčném směru po Příkopech od roku 1875, Vodičkovou a Jindřišskou ulicí od června 1883 a po délce Svatováclavského náměstí od 20. května 1884. Uprostřed náměstí se tehdy tratě pouze křížily, ale nebyly na sebe napojeny – plány na propojení byly předloženy v polovině 90. let 19. století, ale k realizaci nikdy nedošlo. Koleje trati byly umístěny ve středním pruhu náměstí a mezi nimi stála velká alej, osová vzdálenost mezi kolejemi byla tehdy takřka 9 metrů. Postupně byla alej odstraněna a koleje přesunuty až k okrajům chodníků, do osové vzdálenosti 19 metrů, což byl v celé síti pražských tramvají rekord. Až do roku 1927 existovalo náměstí bez středního pásu a tramvaje po stranách náměstí. Po přestavbě roku 1927 vznikla jak nová parkovací místa pro osobní automobily, tak střední tramvajový pás.\n\nV časech první československé republiky se Václavské náměstí také stalo prvním místem v zemi, kde byla nainstalovaná světelná signalizace. Byla zde také konečná stanice trolejbusů.\n3. července 1942 se na Václavském náměstí konala manifestace české loajality vůči Německé říši, které se zúčastnilo 200 000 občanů v čele s Emilem Háchou a Emanuelem Moravcem.\n\nBěhem Pražského povstání v roce 1945 bylo v blízkosti Národního muzea několik budov zničeno. Na jejich místě vyrostlo několik obchodních domů.\n\nOd 60. do 80. let 20. století byly v oblasti náměstí budovány postupně tři trasy metra, s přestupními stanicemi Můstek a Muzeum. Kolem roku 1972 bylo Václavské náměstí rozkopané, rozestavěné a některé jeho části zneprůjezdněné.\n\nK 13. prosinci roku 1980 byl ukončen tramvajový provoz v podélném směru. Náměstí se tak velmi změnilo – místo tramvají je nyní středový pás zaplněn květinami a keři a hlavně charakteristickými šestibokými betonovými květináči. Tato úprava, která byla dokončena oficiálně 30. dubna 1982, je často kritizována termínem \"Štrougalovy „sady“\" nebo \"Štrougalovy stromečky. Původně se jednalo o soustavu květináčů s jehličnany, postavenými hustě vedle sebe kolem pomníku sv. Václava, aby po srpnu 1968 demonstranti nemohli nahoru, zejména tam umisťovat portréty Masaryka a Dubčeka, později i Jana Palacha a Zajíce. Tyto „sady“ byly obehnány řetězem s plastickými motivy lipových lístků, jež měly vzhůru otočené ostré hroty, aby se na řetěz nedalo sednout. Výzdoba definitivně zanikla po hokejových zápasech na „švédském“ mistrovství světa v roce 1969.\n\nPo zrušení tramvajové dopravy se již běžný život města na Václavské náměstí nesoustředí, je spíše zónou turistů a cizinců. Nacházejí se zde hotely, kanceláře zahraničních i domácích společností, drahé obchody, směnárny, obchody se suvenýry a rychlé občerstvení, noční podniky, prostituce a prodej drog. Od 2. dubna 2012 je spodní část Václavského náměstí pěší zónou, může sem zajíždět jen zásobování.\n\nU Bendlovy barokní sochy svatého Václava se konávaly mše pod širým nebem, například během morové epidemie v roce 1713, kdy bylo zakázáno shromažďování v kostelech.\n\nV roce 1848 se na Koňském trhu konaly tři slavnostní mše, z nichž poslední vyústila ve svatodušní bouře. 12. června 1848 sloužil u sochy kněz Jan Arnold mši, která byla jako první pražská událost vyobrazena daguerrotypicky. Mše byla počátkem pražského červnového povstání, při kterém zahynuly desítky osob.\n\n28. října 1918 v 11 hodin dopoledne přečetli Alois Jirásek a katolický kněz Dr. Isidor Zahradník, pozdější ministr železnic, před sochou sv. Václava proklamaci o vyhlášení nezávislého demokratického Československa před demonstranty s portréty T. G. Masaryka a českými (červenobílými) a také americkými vlajkami.\n\nBěhem okupace za 2. světové války používali nacisté Václavské náměstí k pořádání masových demonstrací, přičemž umně využívali zejména školní mládež. Manifestace se ale ještě konaly i po válce, například na Den znárodnění v říjnu 1945, který měl programově nahradit vzpomínku na výročí vzniku republiky.\n\nPři okupaci ČSSR vojsky Varšavské smlouvy 21. srpna 1968 kulomety umístěné na sovětských tancích z Václavského náměstí ostřelovaly budovu Národního muzea údajně v mylném domnění, že se jedná o budovu Československého rozhlasu.\n\n16. ledna 1969 se před Národním muzeem upálil student filozofické fakulty Jan Palach na protest proti okupaci Československa vojsky Varšavské smlouvy v srpnu 1968. Po roce 1989 byl před Národní muzeum umístěn i pomník Jana Palacha.\n\n28. března 1969 porazil na mistrovství světa v hokeji tým Československa hokejisty Sovětského svazu. Po tomto vítězství, které bylo většinou veřejnosti chápáno jako malá odplata za právě probíhající okupaci, se na Václavském náměstí shromáždilo několik desítek tisíc nadšených fanoušků, kteří náměstí zcela zaplnili. Skupina provokatérů pak zaútočila na kancelář sovětské letecké společnosti Aeroflot. Tento incident se stal pro komunistickou moc záminkou pro další utužení komunistického režimu, které vyvrcholilo obdobím zvaným jako normalizace.\n\nV 80. letech minulého století se Václavské náměstí stalo svědkem mnohých vystoupení proti komunistickému režimu. Masové nepokoje se konaly téměř pravidelně v lednu při výročí smrti Jana Palacha, v srpnu k výročí sovětské okupace z roku 1968 a v říjnu u příležitosti vyhlášení samostatnosti Československa, které byly brutálně rozháněny zejména vodními děly. Vyvrcholením těchto protestů byl listopad 1989, při kterém se na Václavském náměstí opakovaně konaly demonstrace více než 100 000 lidí.\n\nV 90. letech se na náměstí odehrávaly různá politická shromáždění i demonstrace extremistů. Jedním z těch významných bylo například v krizi po tzv. „Sarajevském atentátu“ setkání příznivců Václava Klause a také mohutná demonstrace na podporu akce aktérů sametové revoluce nazvané \"Děkujeme odejděte\".\n\nOznačení Koňský trh neslo prostranství podle svého účelu již od založení Nového Města v roce 1348.\n\nV hovorové češtině se s označením Koňský trh můžeme setkat i v současnosti, byť spíše v humorném tónu.\n\nBarokní socha svatého Václava byla na Koňském trhu umístěna již od roku 1680. Název Svatováclavské náměstí navrhl Karel Havlíček Borovský 16. března 1848 na památku schůze 11. března 1848 ve Svatováclavských lázních, kde byl založen Svatováclavský výbor, a na paměť českého zemského patrona. Mše, kterou u sochy sloužil 12. června 1848 kněz Jan Arnold, je považována za počátek Pražského červnového povstání.\n\nNázev Václavák (jazyková odvozenina od Václavské náměstí) je dlouhodobě nejrozšířenější hovorové označení, používané všemi vrstvami pražské společnosti.\n\nPražská mládež (tzv. potápky a páskové) ve 40.–60. letech 20. století používala označení Trafouš, Trafo, Traf či Trafalgar, což byla odvozenina od londýnského Trafalgar Square, které v Londýně plnilo podobnou centrální shromažďovací funkci, jako Václavské náměstí v Praze. Revoltující mládež tímto označením v období politických diktatur zároveň dávala najevo svůj příklon k britské, potažmo americké kultuře, a vymezovala se tak vůči nacistické protektorátní správě a posléze vůči komunistické moci.\n\nDalším rozšířeným pojmem je od 60. let 20. století místo srazu Pod vocasem, jímž se míní ocas koně z Myslbekova pomníku sv. Václava. Podle historika Dušana Třeštíka je to shromaždiště pro novodobé české dějiny mýticky významné, neuralgický bod celé země.\n\nVáclavské náměstí má tvar velmi dlouhého obdélníku, delší strana má délku 750 metrů. Celé náměstí se mírně svažuje směrem k Můstku, který tvoří hranici Starého Města.\n\nNa horním konci náměstí tvoří dominantu velká budova Národního muzea a jezdecká socha svatého Václava od Josefa Václava Myslbeka z roku 1912.\n\nV 70. letech 20. století náměstí proťal na prostranství před Národním muzeem jeden směr Severojižní magistrály, úsekem spojujícím ulice Wilsonovu a Mezibranskou. Pod Václavským náměstím vedou všechny tři trasy pražského metra: úsek trasy C dokončený roku 1974, vede podél hranice Nového Města a Vinohrad kolmo k hornímu konci náměstí, úsek trasy A dokončený roku 1978 vede po délce náměstí, přičemž výstupy ze stanice Můstek jsou ve střední i dolní části náměstí, a úsek trasy B dokončený roku 1985 vede podél hranice Nového a Starého Města, kolmo k dolnímu konci náměstí. Tramvajová trať po délce Václavského náměstí, která od roku 1927 vedla středním pásem náměstí, byla v roce 1980 zrušena a roku 1982 bylo její kolejiště nahrazeno parkovou úpravou.\n\nRaně barokní pískovcový jezdecký pomník sv. Václava od Jana Jiřího Bendla byl na barokní kašnu z roku 1650 uprostřed Koňského trhu postaven v roce 1680. V roce 1827 byla socha přemístěna na klasicistní podstavec od architekta Josefa Krannera před dům \"U Arcivévody Štěpána\", na jehož místě dnes stojí Hotel Evropa. Při úpravách náměstí v roce 1879 byla socha pro nedostatečnou reprezentativnost umístěna do obecního skladiště Na Františku a pak do proboštského parku vyšehradské kapituly. Probošt Mikuláš Karlach ji pak přemístil do Štulcových sadů. V roce 1959 vytvořil sochař Jiří Novák její kopii, originál se od roku 1990 nachází ve stálé expozici Lapidária Národního muzea na Výstavišti v Praze.\n\nNová jezdecká socha svatého Václava, životní dílo Josefa Václava Myslbeka, byla umístěna před budovu Národního muzea v roce 1913. Sv. Václav je ve společnosti dalších českých svatých patronů: sv. Ludmily, sv. Anežky České, sv. Prokopa a sv. Vojtěcha. Podstavec sochy vytvořil architekt Alois Dryák. Na podstavci je napsáno: „\"Svatý Václave, vévodo české země, kníže náš, nedej zahynouti nám ni budoucím\".“\n\nPro číslování domů orientačními čísly není použit systém obvyklý pro náměstí (souvislá řada kolem dokola), ale systém pro ulice (lichá čísla vlevo, sudá vpravo, číslováno směrem od Příkopů k Národnímu muzeu). Národní muzeum je číslem přiřazeno k sudé straně náměstí. Budovy na dolním čele náměstí nejsou k němu orientačními čísly přiřazeny a jako jediné patří ke Starému Městu, jinak celé náměstí patří k Novému Městu.\n\nV roce 2010 patřilo z 63 domů na náměstí 7 domů pražskému magistrátu, necelá polovina domů patřila v roce 2010 zahraničním majitelům, a to z Rakouska (5 domů), Spojeného království, USA, Irska, Ruska či Německa.\n\nOba domy leží v katastrálním území Staré Město\n\n\nJihozápadní strana náměstí (ve směru zdola pravá), všechny domy leží v katastrálním území Nové Město\n\n\nSeverovýchodní strana náměstí (ve směru zdola levá), všechny domy leží v katastrálním území Nové Město\n\nNa Václavském náměstí se nacházejí dvě velmi důležité přestupní stanice pražského metra. Na horním konci je to Muzeum, kde se kříží linka A s linkou C, na dolním konci náměstí je to Můstek. Zde se kříží linka B s linkou A.\n\nTramvaje přímo z náměstí zmizely v roce 1980, nejbližší stanice se nacházejí v bezprostřední blízkosti v ulicích Jindřišská a Vodičkova. V lednu 2019 odsouhlasila rada hlavního města Prahy plán postavení tramvajové trati spojující Národní muzeum s ulicemi Vodičkovou a Jindřišskou. Projekt má vypracovat DPP v roce 2019, stavět by se podle plánů mělo začít v roce 2021 a k zahájení provozu by mělo dojít v roce 2022.\n\nJeště v 60. letech 20. století na Václavské náměstí kromě tramvají také jezdívaly i trolejbusy (linka 53 a 55), které zde měly konečnou stanici před domy 42 až 46 mezi ulicemi Štěpánskou a Ve smečkách. Trolejbusy přijížděly Štěpánskou ulicí; z náměstí odjížděly ulicí Krakovskou.\n\nVáclavské náměstí je otevřené i pro automobilovou dopravu. Na horním konci náměstí, přímo pod rampou Národního muzea u Muzejní oázy vede problematická několikaproudová magistrála – hlavní pražské severo-jižní dopravní spojení. Magistrála se nachází ve stavu téměř permanentní dopravní zácpy. Od roku 2012 je omezen automobilový vjezd do dolní části náměstí od tramvajových kolejí, kde byla zřízena pěší zóna.\n\n\n\n"}
{"id": "31369", "url": "https://cs.wikipedia.org/wiki?curid=31369", "title": "Pravý úhel", "text": "Pravý úhel\n\nPravý úhel je úhel, který tvoří polovinu přímého úhlu či čtvrtinu plného úhlu. Jeho velikost ve stupních je 90°, v radiánech π/2. Název pravý úhel vznikl nepřesným překladem latinského termínu \"angulus rectus\", kde ovšem slovo \"rectus\" bylo původně použito ve významu „vzpřímený“, nikoli „pravý“. Na výkresech se pravý úhel nejčastěji označuje tečkou poblíž průsečíku uvnitř obloučku vyznačujícího úhel.\n\nS pravým úhlem jsou těsně spojeny pojmy kolmice (přímky tvořící pravý úhel v průsečíku), ortogonalita (kolmost vektorů) a pravoúhlý trojúhelník (trojúhelník, jehož některý vnitřní úhel je pravý).\nKonstrukce pravého úhlu se provádí například některým z následujících způsobů:\n"}
{"id": "31375", "url": "https://cs.wikipedia.org/wiki?curid=31375", "title": "Wyoming", "text": "Wyoming\n\nWyoming (anglická výslovnost , oficiálně ) je stát nacházející se na severu Spojených států amerických, v oblasti horských států v západním regionu USA. Wyoming hraničí na severozápadě a severu s Montanou, na východě s Jižní Dakotou a Nebraskou, na jihu s Coloradem, na jihozápadě s Utahem a na západě s Idahem.\n\nSe svou rozlohou 253 600 km² je Wyoming desátým největším státem USA, v počtu obyvatel (600 tisíc) je však nejméně lidnatým státem a s hodnotou hustoty zalidnění 2 obyvatel na km² je na 49. místě. Hlavním a největším městem je Cheyenne se 60 tisíci obyvateli. Dalšími největšími městy jsou Casper (60 tisíc obyv.), Laramie (30 tisíc obyv.), Gillette (30 tisíc obyv.) a Rock Springs (30 tisíc obyv.). Nejvyšším bodem státu je vrchol Gannett Peak s nadmořskou výškou 4209 m v pohoří Wind River Range. Největšími toky jsou řeky Yellowstone, North Platte, Green a Snake.\n\nPrvní průzkumníci evropského původu se do dnešního Wyomingu dostali teprve začátkem 19. století. Samotný region se nacházel na rozhraní koloniálních zájmů evropských mocností. Část oblasti byla od 16. století součástí místokrálovství Nové Španělsko, část patřila od 17. století Louisianě v rámci Nové Francie (v letech 1762–1800 rovněž španělské) a část spadala od roku 1819 pod Oregon Country, původně sporné území, od té doby spravované společně Spojeným královstvím a USA. Francouzské území odkoupily v roce 1803 spolu s celou louisianskou kolonií Spojené státy. Oregonské území připadlo USA v roce 1846. Španělská část byla od roku 1821 součástí samostatného Mexiko a od něj ji v roce 1848, na základě výsledku mexicko-americké války, získaly USA. Téměř neosídlená oblast zůstala rozdělená mezi několik amerických teritorií a v roce 1865 získala podle pensylvánského Wyoming Valley jméno Wyoming. V roce 1868 bylo díky postupnému nárůstu obyvatel zřízeno vlastní wyomingské teritorium, které bylo vyčleněno z částí teritorií dakotského, idažského a utažského. Wyoming se 10. července 1890 stal 44. státem USA.\n\nSeverní hranici Wyomingu tvoří stát Montana, východní hranici Jižní Dakota a Nebraska. Na západě sousedí se státy Utah a Idaho, na jihu se státem Colorado. Samotný stát má tvar čtyřúhelníku, spolu s Utahem a Coloradem jde pouze o 3 státy, které dávají přednost vymezení hranic podle zeměpisné šířky a délky před hranicí vedenou podle přírodních poměrů. Díky tomu lze udat šířku státu 450 km a délku 580 km.\n\nWyoming je velmi hornatá země, na západě se rozprostírají Skalnaté hory, které směrem na východ přechází ve Velkou pláň. Jen v pohoří Wind River Range se nachází přes 40 vrcholů vyšších než 3 962 m (13 000 stop). Nejvyšší místo státu Gannet Peak je se svými 4 209 m 75. nejvyšší hora Severní Ameriky. Nejnižší místo je na řece Belle Fourche River v severovýchodním rohu státu s 945 m.\n\nVětšina řek protékajících nebo pramenících ve Wyomingu teče do Missouri a následně pak do Atlantského oceánu. Mezi nejznámější patří řeka Yellowstone pramenící ve stejnojmenném Yellowstoneském národním parku. Ve Wyomingu se nachází také Grand Teton National Park.\n\nKlima ve Wyomingu je kontinentální. Ve srovnání se zbytkem USA spíše sušší, větrnější a s většími teplotními výkyvy. V létě dosahují teploty i přes 35 °C ve dne, v noci klesají až k 10 °C. Naměřené extrémy toho státu jsou -54 °C a +46 °C.\n\nÚzemí státu Wyoming bylo po tisíce let obydleno indiánskými kmeny.\n\nVětšina moderního Wyomingu byla k USA připojena roku 1803, když USA koupily od Francie její kolonii Louisianu. Další nepatrnou část moderního Wyomingu získaly USA již roku 1819, když došlo k úpravě severní hranice místokrálovství Nového Španělska (od roku 1821 Mexiko). Roku 1845 získaly USA připojením Texasu nepatrné území na jihu Wyomingu. Roku 1846 pak USA připojením jižní poloviny Oregonu získaly západní část Wyomingu. Roku 1848 pak byla od Mexika získána i zbývající jihozápadní část území Wyomingu.\n\nAž do roku 1867, kdy byla do města Cheyenne postavena Pacifická železnice, bylo území Wyomingu tvořeno téměř nedotčenou divočinou. Železnice přinesla změnu. Na území začali proudit osadníci a postupně území kolonizovali. Žilo zde mnoho divokých zvířat, a tudíž toto území lákalo především lovce a obchodníky s kožešinami. Postupně ale na významu nabírala i těžba nerostů, zejména zlata.\n\n25. července 1868 bylo ustaveno organizované teritorium Wyoming a byly stanoveny jeho hranice shodné s hranicemi současného státu. Nové teritorium bylo vytvořeno z okrajových částí dosavadních teritorií Dakota, Idaha a Utahu. Státem se Wyoming stal 10. července 1890.\n\nWyoming byl mezi prvními státy USA, který angažoval ženy do politiky, dokonce se zde v roce 1925 stala Nellie Taylore Ross první guvernérkou státu v USA.\n\nPodle sčítání lidu z roku 2010 ve Wyomingu žilo 563 626 obyvatel. Tím se řadí na poslední místo v žebříčku populací států USA a po Aljašce je také nejřidčeji obydlený. Žije zde pouze 2,26 obyvatel na km čtvereční.\n\n\nK rodovému původu se Wyomingu hlásí Američané (26 %), Angličané (16,0 %), Irové (13,3 %), Němci (6,5 %) a další.\n\n\nObyvatelé hispánského nebo latinskoamerického původu, bez ohledu na rasu, tvořili 8,9 % populace.\n\n\nWyoming má jedno z nejnižších HDP v USA. Nezaměstnanost činí 7,6 %. Jako jeden z mála států nevybírá daň z příjmu.\n\nHospodářství Wyomingu tvoří hlavně příjmy z turistiky a těžba nerostných surovin.\n\nHlavním cílem turistů jsou národní parky, Yellowstoneský národní park navštíví každý rok okolo 3 milionů návštěvníků.\n\nWyoming je bohatý na uhlí, ropu, zemní plyn, uran, tronu (uhličitanový minerál) a další. Těžbou uhlí je Wyoming největším producentem v USA. V těžbě plynu je na 2. místě.\n\nZemědělství bylo a je pro Wyoming důležité, i když jeho význam pro ekonomiku klesá. Hlavními komoditami jsou skot, vlna, obilí a cukrová řepa.\n\n\n"}
{"id": "31383", "url": "https://cs.wikipedia.org/wiki?curid=31383", "title": "Die Linke", "text": "Die Linke\n\nPolitická strana Die Linke (v českých médiích označovaná také jako Levice) byla založena 16. června 2007 na kongresu v Berlíně sloučením stran Die Linkspartei.PDS a WASG.\n\nO sloučení obou stran se diskutovalo již od léta 2005 – hlavním důvodem nebyla v prvé řadě jejich značná ideologická spřízněnost, ale snaha etablovat silnější celoněmeckou stranu. \"Die Linkspartei.PDS\" byla totiž zastoupena téměř výlučně v tzv. „nových spolkových zemích“, tedy na území bývalé NDR. Naproti tomu působila \"WASG\" téměř výlučně na území bývalého Západního Německa. V červnu 2005 došlo k dohodě nekonkurovat si navzájem ve volbách do Německého spolkového sněmu.\n\nRoku 2005 došlo též ke zkrácení názvu „východoněmecké“ strany na \"Die Linkspartei\". Tím se strana pokusila zbavit se dědictví své bezprostřední předchůdkyně, Strany demokratického socialismu (PDS), která vznikla z bývalé SED. Tuto změnu názvu také požadovalo partnerské uskupení WASG, aby bylo usnadněno pozdější sloučení. Dosavadní název strany byl u části obyvatelstva kompromitovaný. Nové jméno se hodně podobalo předpokládanému pozdějšímu jménu po sloučení obou partnerských uskupení a neslo navíc programatické komponenty budoucí strany.\n\nNa společném kongresu obou stran v Dortmundu 24. a 25. března 2007 bylo jednomyslně rozhodnuto sloučení uskutečnit. To se stalo na slučovacím kongresu 16. června 2007 v Berlíně.\n\nV průběhu těchto diskusí došlo k silným frakčním bojům uvnitř WASG, např. v Berlíně, kde se členové rozhodli doporučení ke sloučení ignorovat. Tyto tendence byly obzvláště silné také v Meklenbursku-Předním Pomořansku, kde roku 2006 došlo v zemských volbách ke kandidatuře obou stran. Tyto opoziční frakce uvnitř WASG se sloučení obou celoněmeckých stran nezúčastnily.\n\nVe volbách do Německého spolkového sněmu, které se konaly 24. září 2017, se strana Die Linke umístila se ziskem 9,2 % odevzdaných hlasů na pátém místě. V parlamentě tak získala 69 poslaneckých mandátů.\n\nK významným představitelům strany patří v současné době dvojice předsedů Katja Kipping a Bernd Riexinger a bývalá místopředsedkyně (jedna ze čtyř místopředsedů) Sahra Wagenknecht. Dříve byl jedním z předsedů strany \"Die Linkspartei.PDS\" Lothar Bisky, který však v srpnu 2013 zemřel. Dalším známým politikem je Oskar Lafontaine (dřívější předseda SPD a ministr financí spolkové vlády, poté člen WASG), který je manželem Wagenknechtové. Velmi profilovaný je rovněž dřívější předseda stranické frakce (klubu) v Německém spolkovém sněmu Gregor Gysi. Od roku 2011 je významným politikem také Bodo Ramelow, který byl tehdy zvolen ministerským předsedou Duryňska, a v této funkci působí i po zemských volbách na podzim 2019 jako zatím první a jediný předseda vlády jedné ze spolkových zemí v historii strany.\n\nSahra Wagenknecht byla spolu s Dietmarem Bartschem také předsedkyní poslaneckého klubu strany ve Spolkovém sněmu. Je považována za jednu z nejaktivnějších političek Německa, včetně účasti na mnoha televizních diskusích. Kvůli zdravotním problémům se však 12. listopadu 2019 této funkce vzdala. Na její místo byla zvolena na sjezdu strany Amira Mohamed Ali, advokátka z Hamburku, dcera Egypťana a Němky.\n\nStrana se hlásí k demokratickému socialismu, přitom ve srovnání se sociálně demokratickou SPD deklaruje mnohem výraznější levicovou orientaci. Staví se mj. za vyšší daňové sazby pro osoby s největšími příjmy. Podporuje vystoupení Německa z NATO a další velmi vyhraněné politické požadavky včetně legalizace marihuany po nizozemském vzoru. \n\nStrana \"Die Linke\" usiluje o spolupráci s SPD, které ale vyčítá současnou účast na velké koalici s CDU/CSU na celoněmecké úrovni. Ke spolupráci s SPD došlo zatím jen mj. v Berlíně jako spolkové zemi. Strana Zelených určitou spolupráci připouští, avšak stranu \"Die Linke\" považuje za příliš levicovou. Pravicové a tzv. středové strany jako CDU/CSU se k \"Levici\" tradičně staví velmi odmítavě.\n\n\n\n"}
{"id": "31385", "url": "https://cs.wikipedia.org/wiki?curid=31385", "title": "Magnetit", "text": "Magnetit\n\nMagnetit (Haidinger, 1845), chemický vzorec FeO (oxid železnato-železitý), je krychlový nerost. Český název je magnetovec. Tato ruda železa je nejstarší známou látkou s magnetickými vlastnostmi.\n\n\nV přírodě tvoří černé kovově lesklé krystalky. Má magnetické vlastnosti. Ve většině případů se nachází jako jemně krystalický, zrnitý nerost se strukturou kubického spinelu. Teplota tání: asi 1 550 °C.\n\nMagnetit byl také prokázán v meteoritech pocházejících z Marsu.\n\nKrystalky magnetitu jsou součástí některých živých organismů, jako např. magnetocitlivých bakterií, včel, holubů aj. Považuje se za pravděpodobné, že jim může sloužit k orientaci podle magnetického pole Země.\n\n\n"}
{"id": "31386", "url": "https://cs.wikipedia.org/wiki?curid=31386", "title": "Jednotný evropský akt", "text": "Jednotný evropský akt\n\nJednotný evropský akt (JEA, též Akt o jednotné Evropě, \"Single European Act\") byl první významnou revizí Římských smluv. Byl podepsán 17. února 1986 v Lucemburku a 28. února 1986 v Haagu, vstoupil v platnost 1. července 1987. Cílem Jednotného evropského aktu bylo:\n\n\nJednotný evropský akt také právně ustanovil Evropskou radu.\n\nV následujících oblastech se pro rozhodování začala používat kvalifikovaná většina:\n\nNěkterá konkrétní opatření zavedená Jednotným evropským aktem:\n\n"}
{"id": "31387", "url": "https://cs.wikipedia.org/wiki?curid=31387", "title": "Alfred Brehm", "text": "Alfred Brehm\n\nAlfred Edmund Brehm (2. února 1829, Unterrenthendorf, nyní Renthendorf – 11. listopadu 1884, Renthendorf) byl německý zoolog a spisovatel, autor populárně-vědeckých spisů o životě zvířat. \n\nJeho otec Christian Ludwig Brehm byl protestantský pastor a amatérský ornitolog, který ve svém synovi už od dětství probouzel zájem o přírodu a zvířata. Alfred Brehm nejprve studoval architekturu na Drážďanském uměleckém institutu, ale po dvou letech studium přerušil. Seznámil se s baronem Johannem Wilhelmem von Müllerem a v r. 1847 s ním odjel na expedici do severní Afriky, kde se věnoval především pozorování života zvířat. V r. 1850 se k nim připojil jeho bratr Oskar, výborný entomolog, který se však utopil při koupání v Nilu. Během pěti let získal Alfred Brehm velkou sbírku zvířat a ptáků. Po návratu do Evropy v r. 1853 uveřejnil zápisky z této expedice po názvem „\"Reisesskizzen aus Nord- Ost-Afrika\"“ (Náčrtky z cesty po severovýchodní Africe). Byl přijat za člena německé akademie přírodních věd Leopoldina.\n\nStudoval zoologii na univerzitě v Jeně, studium ukončil v r. 1855. Po promoci cestoval s bratrem Reinholdem dva roky po Španělsku. Pak se usadil v Lipsku jako spisovatel na volné noze a napsal mnoho populárně vědeckých pojednání a článků o svých pozorováních a cestách pro různé časopisy. V r. 1858 byl přijat do lóže svobodných zednářů v Lipsku. V r. 1860 odjel na expedici do Skandinávie. Po návratu přijal místo učitele zeměpisu na gymnáziu a v r. 1861 se oženil se svou sestřenicí Mathildou Reizovou. Měli spolu pět dětí, manželka zemřela v r. 1878 při porodu syna.\n\nV r. 1862 začal Brehm pracovat na svém nejznámějším díle, které si u něho objednal nakladatel Meyer pro Bibliografický ústav v Hildburghausenu (\"Bibliographische Institut\"). První svazek Ilustrovaného života zvířat (\"Illustriertes Thierleben. Eine allgemeine Kunde des Thierreiches\") vyšel v r. 1863 a stejně jako dalších pět dílů si získal velkou popularitu u čtenářů na celém světě. \n\nV letech 1863 - 1866 byl ředitelem zoologické zahrady v Hamburku a současně psal ve spolupráci s biologem Emilem Adolfem Rössmässlerem spis \"\"Die Thiere des Waldes\"“ (Zvířata lesa). Odešel pro neshody s vedením města a v r. 1869 se stal ředitelem nově vzniklého Berlínského akvária, kde pracoval do r. 1878. Neustále psal, publikoval knihy a přednášel. K jeho obdivovatelům patřil mladý korunní princ Rudolf, se kterým se seznámil v r. 1873 na světové výstavě ve Vídni. V letech 1878 a 1879 spolu podnikli cesty do Uher a Španělska. Předtím v r. 1876 odjel na cestu po Sibiři, navštívil Kirgizii, Turkménii a západní Čínu. V roce 1883 odjel na přednáškové turné do Ameriky a krátce po příjezdu se dověděl, že jeho syn doma zemřel na záškrt. Absolvoval asi padesát přednášek a sám těžce onemocněl .Psychicky i fyzicky vyčerpán se vrátil do Berlína v květnu 1884. Odjel do své rodné vesnice, aby se zotavil a načerpal nové síly v kruhu rodiny. Zde ho však zachvátila těžká ledvinová choroba, které podlehl 11. listopadu 1884.\n\nPrvních 6 svazků této encyklopedie vyšlo v letech 1864–1869 pod názvem \"Illustriertes Thierleben\". Publikoval ji Bibliographisches Institut, nakladatel Herrmann Julius Meyer. Dílo ilustroval Robert Kretschmer (1818–1872).\n\n\"Brehmův život zvířat\" (\"Brehms Tierleben\") desetidílná (má 10 svazků) zoologická encyklopedie, 4 díly jsou věnovány savcům, 4 ptákům, 1 plazům, obojživelníkům a rybám a 1 bezobratlým. Velkým pokrokem byly ilustrace od Gustava Mützela a dalších. Brehmovi byla v pozdějším období vytýkána antropomorfizace (polidšťování) zvířecího chování, ovšem ne zcela právem. Jeho dílo se stalo odrazovým můstkem a vzorem pro pozdější zoologické encyklopedie. Vyniká nejen velkou fundovaností, ale i přímo monumentálním rozsahem a nebylo dodnes překonáno.\n\n\nV češtině (zpracováno po r. 1950):\n\n\n"}
{"id": "31389", "url": "https://cs.wikipedia.org/wiki?curid=31389", "title": "Mak Dizdar", "text": "Mak Dizdar\n\nMak Dizdar (17. října 1917 Stolac, Bosna a Hercegovina – 14. července 1971 Sarajevo, SFRJ), vlastním jménem Mehmedalija, byl novinář a básník bosňáckého původu. Sdílí ho jak bosenskohercegovská, tak chorvatská literatura, známým pojmem je ale i pro literatury všech zemí bývalé Jugoslávie.\n\nDizdar se narodil do majetné hercegovské muslimské rodiny, která měla nemalé pozemkové vlastnictví. Materiální zázemí rodiny se výrazně zhoršilo po pozemkové reformě, v Bosně a Hercegovině prováděné mezi lety 1919 a 1921, a nakonec i předčasné smrti otce Muharema roku 1923, který se nikdy zcela nevzpamatoval z válečných útrap na východním frontě. Muharem se oženil s Nezirou Babović (1881–1945), původem z Trebinje, která přivedla na svět tři děti, syny Hamida (1907–1967) a Mehmedaliju (1917–1971) a dceru Refiku (1921–1945).\n\nZákladní školu navštěvoval v rodném Stolci a mezi lety 1930–1936 Šarí‘atské gymnázium pak v Sarajevu, které nedokončil. Od roku 1936 se věnoval novinářské činnosti. Během druhé světové války pracoval jako poštovní doručovatel a brzy nato společně s bratrem Hamidem vstoupil do komunistického partyzánského hnutí. V rámci odplaty chorvatský ustašovský režim zatkl jeho maminku a sestru a ty pak zavraždil v koncentračním táboře Jasenovac.\n\nPo válce působil jako zpravodaj jugoslávské tiskové agentury TANJUG pro Bosnu a Hercegovinu (1946–1948), poté v letech 1948–1951 jako redaktor sarajevského deníku \"Oslobođenje\" (Osvobození) a nato v mezi lety 1951 a 1959 na stejné pozici ve vydavatelství \"Narodna prosvjeta\" (Lidová osvěta). \"Narodna prosvjeta\" byla po uveřejnění výsledku anonymní literární soutěže roku 1955/56 (s níž byla spojena enormní finanční odměna milion dinárů), ve které vyhrál kritický román \"Bihorci\" Ćamila Sijariće, komunistickým režimem obviněna z ideologických úchylek a nakonec roku 1959 rozpuštěna. Její zaměstnanci včetně Maka Dizdara byli následně propuštění, sám Dizdar se poté musel několik let protloukat bez stálého zaměstnání. Teprve až roku 1964 získal místo redaktora v literárním časopisu \"Život\", v jehož redakci setrval až do své předčasné smrti roku 1971, kdy podlehl následkům akutní zástavy srdce.\n\nProslavil se především básnickou sbírkou \"Kameni spavač\" (Kamenný spáč, 1966), jež byla inspirována středověkými bosenskými epitafy, stećky, a literaturou. Jeho poesie využívá jednoduchý jazyk bible a lidových písní, tradiční obrazivost čerpající z reálií a historických záznamů středověké Bosny a lapidární a samozřejmé vyjadřování formou „zápisu“, v pozadí jeho básní ale často stojí společenské a filosofické problémy. Pro jeho verše je typická snaha o spojování zvukově podobných slov do neobvyklých významových celků (\"Zatvoren u rebra zarobljen od srebra / I kad si visokan bjelji ni od sebra\"“ – z básně \"Drugo slovo o čovjeku\").\n\nDizdar si roku 1941 vzal za manželku Senu Dedić (*1929), s níž přivedl na svět tři mužské potomky, Faruka (*1942), přezdívaného též Murkel, Envera (1944–2012) a Maju (*1951). Enver, novinář, scenárista a umělecký kritik, spoluzaložil a dlouhá léta vedl Nadaci Maka Dizdara (v současné době ji vede jeho syn Gorčin). Majo, scenárista a novinář, uspořádal knihu vzpomínek na svého otce pod názvem \"Mak Dizdar: sjećanja i fotografije\" (Mak Dizdar: vzpomínky a fotografie, Zenica 2007). \n\nMakův bratr Hamid Dizdar byl známý levicový aktivista, básník a spisovatel.\n\n\n\n\n\n"}
{"id": "31391", "url": "https://cs.wikipedia.org/wiki?curid=31391", "title": "Eurozóna", "text": "Eurozóna\n\nEurozóna, oficiálně nazývaná euro oblast, je území Evropské unie, na kterém se užívá společná evropská měna euro. Jejími členy jsou tedy státy, jež vstoupily do třetí fáze Evropské měnové unie (EMU) a tím euro na svém území zavedly.\n\nEvropská komise v roce 1962 předložila ve svém Akčním programu pro druhou etapu zásadní návrhy na měnovou integraci. Program předpokládal do konce přechodného období zavedení pevných devizových kurzů mezi měnami členských zemí a vytvoření evropské rezervní měny. Tlaky na měnovou koordinaci zemí Evropského hospodářského společenství (EHS) se zvyšovaly již od 50. let také kvůli problémům uvnitř brettonwoodského systému. Brettonwoodský systém začal vykazovat známky napětí již na konci 50. let. V letech 1968–1969 hrozila nová éra měnové nestability, když si turbulence na trhu vynutily revalvaci německé marky a devalvaci francouzského franku. To ohrozilo společný systém cen společné zemědělské politiky, který byl v té době hlavním úspěchem Evropského společenství.\n\nPrvním impulsem k měnové integraci byl tzv. Barreho plán, přednesený v roce 1969 na zasedání Evropské rady francouzským premiérem Raymondem Barrem, který navrhoval větší hospodářskou koordinaci.\n\nHaagský summit, konaný v prosinci 1969, proto pověřil lucemburského předsedu vlády Pierra Wernera, aby posoudil možnost přetvoření Evropského hospodářského společenství na hospodářskou a měnovou unii (HMU). Zpráva P. Wernera, která je známá jako Wernerův plán, byla představena v říjnu 1970. Podle tohoto plánu se během deseti let měla stát měnová unie realitou. Plán požadoval zřídit Evropskou centrální banku a přenést na evropskou úroveň mnohé fiskální pravomoci. \n\nZa opětovný pokus měnové integrace v dalším období je možné označit vytvoření Evropského fondu měnové spolupráce (European Monetary Cooperation Fund – EMCF) jako nezávislého orgánu Rady Evropského společenství na základě jejího Nařízení č. 907/73 o zřízení Evropského fondu měnové spolupráce. Působil v Basileji, kde mu Banka pro mezinárodní platby poskytovala nezbytnou administrativní a technickou podporu.Jeho úlohou bylo snižování odchylek měnových kurzů členských států, a to prostřednictvím uskutečňováním společenské měnové politiky v oblasti měnových rezerv uložených v centrálních bankách členských států. V této sféře zároveň koordinoval postup centrálních bank. Jako zúčtovací jednotku v rámci svých operací používal Evropskou zúčtovací jednotku (European Unit of Acounting – EUA). Ta tvořila jakousi základnu, se kterou se porovnávaly měny členských států. Ani tato koncepce nebyla pro politickou neochotu účastníků odevzdat pravomoci na centrální orgán úspěšná. Fond byl rozpuštěn 1. ledna 1994, kdy jeho úlohu převzal Evropský měnový institut, zatímco Banka pro mezinárodní platby nadále působila jako zprostředkovatel po přechodné období do 15. května 1995.\n\nV červnu 1988 na zasedání Evropské rady v Hannoveru byla ustavena pracovní skupina, která byla pověřena navrhnout konkrétní kroky vedoucí k hospodářské a měnové unii. Pracovní skupina pracovala pod vedením tehdejšího prezidenta Evropské komise Jacquese Delorse. Převážná většina námětů studie, známé pod názvem Delorsova zpráva, byla využita v navazující mezivládní konferenci o HMU a následně byla vtělena do Maastrichtské smlouvy.\n\nMaastrichtská smlouva (Smlouva o Evropské unii) je smlouva posilující významně evropskou integraci a federalizaci a zakládající Evropskou unii. Byla podepsána v Maastrichtu 7. února 1992 a vstoupila v platnost 1. listopadu 1993. Významnou novinkou byl plán zavedení jednotné měny v rámci hospodářské a měnové unie, obsahující konvergenční kritéria pro její přijetí. Za účelem toho, aby hospodářská a měnová unie mohla poskytovat rámec pro více pracovních míst a růst a aby bylo možné vyhnout se jejímu rozpadu, ekonomiky členských zemí musely před zavedením jednotné měny dosáhnout vysokého stupně konvergence. Proto byla ve Smlouvě o Evropské unii stanovena „maastrichtská kritéria konvergence“, která musí členské státy splnit, aby mohly zavést euro. Vedle těchto kritérií členské státy musely docílit sblížení vnitrostátních právních předpisů a pravidel řízení svých národních centrálních bank a měnových otázek. Maastrichtská kritéria konvergence byla vytvořena, aby zajistila, že ekonomika členského státu bude dostatečně připravena na přijetí jednotné měny. Poskytla společnou základnu pro stabilitu, dobrý stav a udržitelnost veřejných fi nancí pro kandidátské země eurozóny, která odrážela sbližování hospodářských politik a odolnost proti hospodářským šokům. Kritérium směnného kurzu mělo ukázat, že je členský stát schopen spravovat své hospodářství bez devalvace měny.\n\nÚčelem konvergenčních kritérií je zajistit, že členský stát je na přijetí eura připraven a že jeho vstup do eurozóny nepředstavuje ekonomické riziko, ať už pro tento stát samotný nebo pro celou eurozónu. Konvergenční kritéria jsou stanovena v čl. 140 odst. 1 Smlouvy o fungování Evropské unie.\n\nHospodářské podmínky pro vstup do eurozóny pomáhají zajistit, že daná země je připravena na integraci do měnového režimu eurozóny. Jsou stanovena 4 kritéria hospodářské konvergence:\n\nMíra inflace nesmí být o více než 1,5 procentního bodu vyšší než míra inflace 3 členských států, které dosahují nejlepších výsledků.  \n\nSchodek veřejných financí nesmí být vyšší než 3 % HDP. Veřejný dluh nesmí přesahovat 60 % HDP.\n\nKandidátská země se musí alespoň po dobu 2 let účastnit mechanismu směnných kurzů (ERM II), aniž by došlo k výrazným odchylkám od centrálního směnného kurzu stanoveného mechanismem ERM II nebo k devalvaci bilaterální centrální parity dané měny vůči euru.\n\nÚroveň dlouhodobých úrokových sazeb by neměla být o více než 2 procentní body vyšší než úroveň 3 členských států, které dosahují nejlepších výsledků z hlediska cenové stability.\n\nZemě, které se chtějí stát členy eurozóny, musejí rovněž prostřednictvím svých vnitrostátních právních předpisů a pravidel zajistit nezávislost svých národních centrálních bank a rovněž soulad jejich statutu s ustanoveními Smluv a jeho slučitelnost se statutem Evropské centrální banky (ECB) a Evropského systému centrálních bank (ESCB).\n\n\nČleny eurozóny je 19 zemí Evropské unie: Belgie, Estonsko, Finsko, Francie, Irsko, Itálie, Kypr, Litva, Lotyšsko, Lucembursko, Malta, Německo, Nizozemsko, Portugalsko, Rakousko, Řecko, Slovensko, Slovinsko a Španělsko.\n\nKromě eurozóny na evropském kontinentu je euro oficiální platidlo v tzv. „nejvzdálenějších regionech EU“ (k datu 1. ledna 2014 Francouzská Guyana, Guadeloupe, Martinik, Réunion, Mayotte, Svatý Martin, Azory, Madeira a Kanárské ostrovy). V těchto oblastech žije přibližně 4 500 000 lidí.\n\nČlenské státy Evropské unie jsou zavázány vstoupit do eurozóny. Z této povinnosti jsou vyvázány pouze Spojené království a Dánsko, které mají vyjednané výjimky (takzvaný opt-out), a Švédsko, které si nevstoupením do ERM II zařídilo de facto opt-out. Zbylých šest států Evropské unie prozatím euro jako svou měnu nezavedlo. Jsou jimi Bulharsko, Česko, Chorvatsko, Maďarsko, Polsko a Rumunsko.\n\nPodle průzkumu Eurobarometr bylo v květnu 2015 pro přijetí eura v Česku 29% občanů, z toho 7 procentních bodů \"určitě ano\".\n\nV dubnu 2019 byla podle průzkumu Centra pro výzkum veřejného mínění pro přijetí eura v Česku namísto koruny jen pětina českých občanů, proti jsou tři čtvrtiny českých občanů.\n\n\nV roce 2014 používaly měny navázané na euro 3 francouzská zámořská území, 3 malé ostrovní státy v Africe, 14 států střední a západní Afriky, 1 severoevropský stát zapojený do ERM II a 2 balkánské státy.\n\nV roce 2017 žilo v zemích eurozóny 341 000 000 osob. V roce 2013, žilo ve státech a územích, jejichž měny byly navázány na euro, 209 000 000 lidí.\n\n\n"}
{"id": "31392", "url": "https://cs.wikipedia.org/wiki?curid=31392", "title": "Koalice", "text": "Koalice\n\nKoalice (z lat. \"co-alescere\", srůstat) obecně označuje spojenectví států, organizací, politických stran nebo osob k prosazení určitých konkrétních cílů. Koaliční partneři podnikají některé společné kroky, ale každý zpravidla sleduje své vlastní zájmy, někdy dokonce i protichůdné. Koalice může být dočasná, trvající kratší nebo delší dobu, otevřená nebo skrytá.\n\nVládní koalice je povolební spojení 2 a více politických stran s podobným programem. Politické strany vytvářejí koalice při sestavování stabilních vlád. To je nutné zejména v těch politických systémech s poměrným volebním zastoupením, které – na rozdíl od skutečného, plného poměrného systému – vyžadují většinovou účast ve vládě, nebo jiné politické (např. parlament) nebo politicky vedené instituci (např. ministerstvo, jeho ředitelství).\n\nAni politická strana, která zvítězila ve volbách, nemá zpravidla dostatek hlasů k tomu, aby v parlamentu získala absolutní většinu mandátů. V takovém případě se uzavírá koaliční smlouva mezi dvěma nebo více politickými stranami, které v součtu mají absolutní většinu a která definuje podmínky a cíle dlouhodobé spolupráce (obvykle celé volební období).\n\nSkutečné poměrné systémy takovou koalici ale nevyžadují, každá strana se podílí v poměrném zastoupení, jak bylo zvykem např. ve Švýcarsku.\n\nVětšinové koalice mají nadpoloviční většinu ve sněmovně. Koaliční partneři se též dělí o ministerská křesla. Tak například koalici po volbách 2002 tvořily ČSSD, KDU-ČSL a US-DEU. Koaliční smlouvy měla například vláda Bohuslava Sobotky, kde zastoupení mají členové ČSSD, ANO 2011 a KDU-ČSL.\n\nVelkou koalicí je většinou chápána koalice dvou nejsilnějších politických stran, které zpravidla mají protichůdné programy („pravice“, „levice“). K velkým koalicím dochází např. při patovém výsledku voleb, v případě, že možnost vytvořit koalici je ztížena velkým volebním ziskem extrémistických stran, v případě potřebnosti větší autority vlády (ohrožení státu např. ve válce, těžká hospodářská krize, nutnost prosazení důležitých ústavních změn) atd.\n\nTypem velké koalice je široká koalice.\n\nV Česku měla mezi 1998-2002 spolupráce ODS a ČSSD název opoziční smlouva, obvykle však za velkou koalici považována nebyla, neboť ODS neměla zastoupení ve vládě.\n\nPříkladem Široké koalice může být složení vlády v letech 2002–2006, kdy tvořily vládu ČR tři politické strany: levicová ČSSD, středová KDU-ČSL a pravicová US-DEU.\n\nV zahraničí existovala velká koalice např. v Německu mezi SPD a CDU/CSU v letech 1966–1969 a po volbách v roce 2005. Velké koalice zde fungovaly i v meziválečné tzv. Výmarské republice.\n\nV Rakousku existovala velká koalice v letech 1945–1966 a v letech 1987–2000 mezi SPÖ a ÖVP.\n\nVe Velké Británii vládla velká koalice dvou největších stran (Konzervativců a Labouristů) např. v období druhé světové války.\n\nZa zvláštní případ velkých koalic je někdy považováno Švýcarsko, kde je však zcela odlišný politický systém (konsenzus, poměrný systém exekutivy) a je proto silně problematické takto příslušné „koalice“ nazývat.\n\nVe volební koalici se sdružují strany nebo hnutí, buď ze společných zájmů nebo aby zvýšily své volební šance. V ČR musí taková koalice získat násobný počet hlasů (koalice dvou stran 10 %, tří 15 %, čtyř 20 %) aby ve volbách uspěla, na rozdíl od politické strany, které stačí 5 %.\n\nČeskou zvláštností v podobném případě je tzv. opoziční smlouva. Po volbách 1998 do poslanecké sněmovny uzavřela vítězná ČSSD dohodu s v pořadí druhou ODS, která zavazovala poslance ODS k podpoře vlády, aniž by na ní tato strana měla přímou účast.\n\nVe volbách 2002 šla pod názvem Koalice do parlamentních voleb koalice KDU-ČSL a US-DEU, vzniklá z původní Čtyřkoalice.\n\nVe volbách 2006 se šest malých stran a hnutí sdružilo v Koalici pro Českou republiku.\n\nNa jaře 2006, před volbami vyzýval Václav Klaus, jako prezident, k úvahám o velké koalici.\n\nVojenská spolupráce mezi státy je vojenská koalice.\n\nKoalice a vytváření koalic je předmětem zájmu vědeckého zkoumání\n\n"}
{"id": "31395", "url": "https://cs.wikipedia.org/wiki?curid=31395", "title": "Jozef Sabovčík", "text": "Jozef Sabovčík\n\nJozef Sabovčík (* 4. prosince 1963, Bratislava) je bývalý československý a slovenský krasobruslař. Byl prvním krasobruslařem, který na mezinárodní soutěži skočil čtverný skok. Říká se mu také „Jumping Joe“.\n\nS krasobruslením začal ve věku 7 let díky babičce, která ho na led přivedla. Za své amatérské kariéry se stal šestinásobným mistrem Československa, dvojnásobným mistrem Evropy a na Zimních olympijských hrách 1984 v Sarajevu získal bronzovou medaili.\n\nMěl velký skokový potenciál, chyběla mu ale síla v nohou. Kvůli častým zdravotním potížím přerušil v roce 1986 amatérskou kariéru. Následně se oženil a odešel z Československa. Nejdříve trénoval děti v Německu, později se odstěhovat do Toronta, kde pracoval jako obchodní zástupce. Po setkání s Tollerem Cranstonem začal znovu trénovat a snažil se vylepšit svůj umělecký dojem – mimo jiné se naučil salto vzad doskočené na jednu nohu. Jako profesionální krasobruslař získal titul mistra světa profesionálů a působil v mnoha televizních show. Kariéru ukončil v roce 2013.\n\nPo rozvodu mu zůstal v péči syn Blade. V roce 1999 se podruhé oženil a roku 2003 se jeho manželce narodil syn Jozef Jaden.\n\nMá kanadské občanství a žije v Severní Americe.\n\n\n"}
{"id": "31399", "url": "https://cs.wikipedia.org/wiki?curid=31399", "title": "Parita kupní síly", "text": "Parita kupní síly\n\nParita kupní síly (anglicky \"Purchasing Power Parity\" (PPP)) zvolené měny X vyjadřuje hodnotu jednotky této zvolené měny X, vyjádřené v jednotkách výchozí národní měny. Číselně je to tedy počet jednotek národní měny, za který lze koupit stejné množství výrobků a služeb na výchozím vnitrostátním trhu (např. českém), jako za jednotku měny X na vnitrostátním trhu měny X.\n\nS = Směnný kurz mezi měnou 1 a 2 (Např. USD/CZK)\n\nP1 = Cena daného zboží v první měně (V našem případě USD)\n\nP2 = Cena daného zboží v druhé měně (V našem případě CZK)\n\nPokud cena BigMacu je v USA 4USD, a 79CZK v ČR, a převodní kurz USD/CZK pro náš příklad je 1USD = 22 CZK, tak:\n\n22 = (79/4 = 19,75) \n\nZ tohoto příkladu lze říct že dle Big Mac Index je CZK podhodnocená ( U Big Macu je ovšem problém že cenu určuje McDonald's Corp. tudíž cena není určena přímo trhem )\n\nParita kupní síly měn není sice zcela exaktně definovanou veličinou, avšak lépe, než kurz měny umožňuje podstatně přesnější srovnání skutečné ekonomické úrovně, struktury a výkonnosti států. Základem výpočtu parity je porovnání cen v národních měnách u dostatečného počtu shodných výrobků a služeb na vnitrostátních trzích. Porovnává se zpravidla metodou spotřebního koše vyjadřujícího běžné náklady domácnosti. V Česku paritu kupní síly porovnává a obsahem spotřebního koše se zabývá Český statistický úřad.\n\nParita kupní síly se tedy liší od kurzu měny, který je určen zájmem o měnu na mezinárodních finančních trzích a najdeme jej na kurzovním lístku bank či směnáren, např. České národní banky. Parita kupní síly zahrnuje i ty příjmy a výdaje obyvatelstva, které nejsou přímo vyjádřeny peněžními jednotkami. Jde např. o různé dotace, regulované ceny, odlišné míry zdanění a sociální platby.\n\nPředstavu o rozdílech mezi kurzem měny a paritou kupní síly může dát následující tabulka hrubého domácího produktu v zemích Evropské unie v r. 2004. Zatímco Česko při počítání podle platného směnného kurzu dosahuje pouze 38 % průměru HDP 25 zemí EU, v přepočtu podle parity kupní síly je to 70 %. Naproti tomu např. pro Velkou Británii je relace opačná, platí čísla 129 % podle směnného kurzu a 119 % podle parity kupní síly.\n\n\n"}
{"id": "31401", "url": "https://cs.wikipedia.org/wiki?curid=31401", "title": "Galaxie Slunečnice", "text": "Galaxie Slunečnice\n\nGalaxie Slunečnice (také Messier 63, M63 nebo NGC 5055) je spirální galaxie v souhvězdí Honicích psů. Má hvězdnou velikost +8,6 a od Země je vzdálena přibližně 29 milionů světelných let. Objevil ji Pierre Méchain 14. června 1779. Spolu s Vírovou galaxií a několika menšími galaxiemi tvoří skupinu galaxií M 51.\n\nM63 se dá na obloze celkem snadno vyhledat, protože leží 1,5° severně od řetízku hvězd 19, 20 a 23 CVn, které leží asi 4° severovýchodně od hvězdy Cor Caroli (α Cvn). Za zvláště průzračných nocí se dá pozorovat i triedrem, ve kterém vypadá jako rozptýlená skvrna bez středového zhuštění. Malý dalekohled o průměru 60 až 80 mm ji ukáže jako velmi pohlednou skvrnu velkou několik úhlových minut a dalekohledem o průměru 150 mm jsou viditelné i její okrajové oblasti. Při průměru dalekohledu 300 mm začíná jádro galaxie vypadat zrnitě a mohou být vidět i dvě ramena ve formě dvou výstupků, které z jádra vychází východním a západním směrem.\n\nM63 má velkou severní deklinaci, proto je v mnoha oblastech severní polokoule cirkumpolární, a to v místech severně od střední Evropy a v části severní Ameriky. Naopak na jižní polokouli je viditelná pouze do středních zeměpisných šířek mírného pásu, téměř až do střední Argentiny. Nejvhodnější období pro její pozorování na večerní obloze je od ledna do srpna.\nM63 je prvním objektem hlubokého vesmíru, který objevil Pierre Méchain. Tuto galaxii objevil 14. června 1779 a ještě téhož dne to oznámil svému kolegovi Charlesi Messierovi, který ji zapsal do svého katalogu. Messier ji popsal jako slabou mlhovinu bez hvězd, která při sebemenším rušivém osvětlení přestává být vidět. Naopak William Herschel zaznamenal, že je velmi jasná, protažená od severozápadu na jihovýchod, má délku 9 až 10 úhlových minut a má výrazné jádro. Její spirální vzhled rozeznal až William Parsons.\nM63 je spirální galaxie typu Sbc, která má neobvyklý spirální vzhled. Název Slunečnice získala díky velkému počtu úseků, na které jsou její ramena rozdělena. Navíc jsou tato ramena těsně navinuta kolem jádra a obsahují velký počet oblaků mezihvězdného prachu. Vzdálenost této galaxie od Země se odhaduje na přibližně 29 milionů světelných let, ale předchozí odhady uváděly až 37 milionů světelných let. Od Země se vzdaluje rychlostí kolem 500 km/s.\nCelková hmotnost galaxie je zhruba 80 až 140 miliard hmotností Slunce a její průměr přibližně 90 000 světelných let je srovnatelný s průměrem Mléčné dráhy.\n\nSpolu s Vírovou galaxií a několika dalšími galaxiemi tvoří skupinu galaxií M 51, která je pravděpodobně podskupinou patřící k sousední skupině galaxií M 101, které vévodí galaxie Větrník.\n\nNa konci května 1971 byla v jejích ramenech objevena supernova typu Ia s označením SN 1971I, která dosáhla hvězdné velikosti 11,5.\n\n\n"}
{"id": "31407", "url": "https://cs.wikipedia.org/wiki?curid=31407", "title": "Giovanni Palatucci", "text": "Giovanni Palatucci\n\nGiovanni Palatucci (31. května 1909, Montella - 10. února 1945, Dachau) byl italský právník, policista a bojovník proti nacismu, který jako velitel policie ve Fiume za druhé světové války zachránil tisíce Židů před deportací do vyhlazovacích táborů. Zemřel v koncentrační táboře v Dachau. V roce 1990 jej Jad Vašem prohlásil spravedlivým mezi národy. Katolická církev otevřela v roce 2002 proces jeho blahořečení.\n\nGiovanni Palatucci se narodil v městečku Montella v provincii Avellino v Kampánii Felicemu a Angelině Palatucciovým. Rod Palatucciů tradičně silně inklinoval ke katolické víře, mezi Giovanniho příbuznými byla celá řada významných postav římskokatolické církve. On sám se této tradici nijak nevymykal a byl hluboce zbožným katolíkem. Byl velmi nadaný a schopný student, vystudoval práva na Turínské univerzitě (promoval v roce 1932). Po čtyřech letech právnické praxe vstoupil do služeb policie v Janově a o rok později byl přidělen do města Fiume (dnes Rijeka v Chorvatsku). Zde se stal rychle nejprve šéfem cizineckého oddělení, v roce 1938 pak šéfem policie.\n\nKdyž Itálie v roce 1938 vyhlásila přes odpor katolické církve rasové zákony proti Židům, rozhodl se jim Palatucci pomoci, neboť pronásledování Židů odmítal jak z lidských, tak náboženských důvodů. Italská protižidovská politika sice neplánovala vyhlazování Židů, nicméně bylo zde riziko vydávání Židů do Německa, zejména pak pokud šlo o židovské uprchlíky z cizích zemí, jakož i možnost, že si Němci likvidaci či vydávání italských Židů vynutí.\n\nPalatucci dospěl k závěru, že mají-li být Židé v bezpečí, musí prostě z Fiume zmizet. Rozhodl se tedy, že většinu nechá „úředně deportovat“, oficiálně do Německa, ve skutečnosti ale do střední a jižní Itálie, do internačních táborů, nad nimiž budou držet ochrannou ruku jeho strýcové Giuseppe (minorita a biskup Campagna) a částečně i Alfonso (provinciál františkánského řádu v Apulii, jeho podíl byl menší, protože disponoval podstatně menším finančním zázemím).\n\nPalatucci velmi obratně působil tak, aby na nezasvěcené úředníky, před nimiž nemohl akci utajit, udělal dojem, že jde o regulérní deportace, většina z nich se ovšem nikde neevidovala a deportovaní dostávali falešné doklady, takže v internačních táborech už byli přijímáni jako nežidé. Faktický výsledek byl ten, že Židé končili v bezpečnějších oblastech, zcela mimo evidenci úřadů. O tom, kde vlastně jsou, věděli pouze Palatucciové a několik jejich nejbližších spolupracovníků. Projekt bezchybně fungoval a Židé se v těchto táborech dočkali osvobození od spojeneckých armád. Jedinou vážnou komplikací byly finance - podpora táborů pro tisíce uprchlíků přivedla diecézi i františkánskou provincii na pokraj krachu, prostředky se ale nakonec podařilo sehnat, část z nich poskytl papež Pius XII.\n\nPalatucci též začal shromažďovat na svém úřadu veškerou úřední evidenci o Židech ve Fiume a tamních uprchlických táborech, oficiálně kvůli jejímu prostudování a aby byla po ruce, až bude potřeba, ve skutečnosti ovšem většinu těchto dokumentů okamžitě ničil.\n\nPalatucci si též dokázal minimálně do roku 1943 udržovat přehled o všech větších akcích proti Židům nejen ve Fiume, ale i v Jaderském moři, a pilně je sabotoval. V roce 1939 znemožnil plánované přepadení lodi s 800 židovskými uprchlíky, kterou nacističtí příznivci hodlali zastavit a vrátit do Třetí říše. Na jeho zásah skončili i tito uprchlíci v jižní Itálii v bezpečných táborech. Pravidelně informoval židovské představitele o plánovaných „lovech na Židy“, takže se skrývající členové jejich komunity měli vždy čas přemístit a ukrýt.\n\nKdyž Itálie v roce 1943 kapitulovala, Fiume obsadili Němci. Palatucci zůstal hlavou místní policejní správy, ovšem ztratil většinu pravomocí. Patrně teprve nyní si nacisté a jejich kolaboranti uvědomili, že s Palutuccim „nebude něco v pořádku“: když jej požádali o dokumentaci týkající se Židů ve Fiume, dodal jim pouze zlomek předpokládaných dokumentů, který navíc obsahoval pouze údaje o židovských rodinách, které už dávno emigrovaly (všechny ostatní dokumenty již byly dávno zničeny). Židé, kterých mělo podle nacistů ve Fiume žít na 3500, nebyli většinou k nalezení, stejně jako většina Židů z uprchlických táborů.\n\nBrzy se stalo veřejným tajemstvím, že zatčení policejního šéfa je pouze otázkou času. Švýcarský konzul v Terstu, blízký Palatucciho přítel, mu dal nevyplněné vízum a doporučil mu, ať urychleně zmizí do Švýcarska. Palatucci vízum přijal, nicméně dal je své snoubence (Židovce) a ve Fiume a v úřadu setrval. Pokračoval v zachraňování Židů a spolupracoval s hnutím odporu.\n\n13. září 1944 byl Palatucci zatčen gestapem a krátce poté odsouzen k smrti „pro zradu a spiknutí“. Rozsudek byl posléze na nátlak jeho přátel a známých z vysokých vrstev italské společnosti a církevních a diplomatických kruhů změněn na deportaci do Dachau (provedena 22. října 1944), kde jako vězeň č. 117 826 později zemřel, podle některých zdrojů na podvýživu, podle jiných zastřelen dozorci.\n\nPalatucci patří mezi nejúspěšnější zachránce Židů během holokaustu. Odhaduje se, že v průběhu svého sedmiletého úsilí zachránil podnik Palatucciů více než 5000 Židů. Protože však pracoval v přísném utajení a jeho hlavní architekt zemřel v Dachau, stal se známým poměrně pozdě. Izraelská komise Jad Vašem oficiálně vyhlásila Giovanniho Spravedlivým mezi národy v roce 1990. Římskokatolická církev otevřela v roce 2002 proces jeho blahořečení.\n\nBylo po něm pojmenováno několik ulic, náměstí a parků.\n\nAmos Luzzatto, prezident \"Unie italských židovských společenství\", se na adresu Palatucciho vyjádřil takto:\n\n\n\n"}
{"id": "31411", "url": "https://cs.wikipedia.org/wiki?curid=31411", "title": "Martin Luther King", "text": "Martin Luther King\n\nDr. Martin Luther King, Jr. (15. ledna 1929 Atlanta, Georgie – 4. dubna 1968 Memphis, Tennessee) byl americký baptistický kazatel, spolu s Malcolmem X jeden z nejvýznamnějších vůdců afroamerického hnutí za občanská práva.\n\nDříve, než se stal jedním z nejrespektovanějších amerických občanských aktivistů, promlouval Martin Luther King v letech 1954–1960 jako pastor Dexter Avenue Baptist Church v Montgomery v Alabamě. Občanský aktivismus považoval za součást své křesťanské kazatelské služby, přičemž prolínání těchto rolí je patrné např. z kázání Ale i když ne (angl. \"But If Not\") z roku 1967.\n\nVedl bojkot autobusové dopravy v Montgomery (1955–1956) a spoluzakládal \"Southern Christian Leadership Conference\" (1957) a stal se jejím prvním prezidentem. V roce 1963 byl během Birminghamské kampaně krátce vězněn v birminghamském vězení, odkud napsal svůj známý dopis \"Letter from Birmingham Jail\". Ve stejném roce se zúčastnil pochodu na Washington, kde pronesl svůj slavný projev „\"I Have a Dream\"“. V roce 1964 (ve svých 35 letech, jako nejmladší příjemce) obdržel Nobelovu cenu míru za své úsilí o ukončení rasové segregace a diskriminace prostřednictvím občanské neposlušnosti a jiných nenásilných praktik. Poté, co dosáhl určitých úspěchů v oblasti ukončení rasové segregace, se začal zabývat komplexnějšími problémy afro-americké komunity ve Spojených státech: otázkami nerovnosti ve vzdělání, výběru povolání, zdravotní péče, práva volit. Postupně získával úspěch a z lokálního vůdce proti rasové diskriminaci se zejména v druhé polovině 60. let stal významnou postavou celonárodní americké politické scény. Současně ale byl v hledáčku rozvědky Johnsonovy administrativy. Vzhledem ke svým názorům byl též terčem kritiky za své levicové politické přesvědčení.\n\nJeho život byl násilně ukončen atentátem spáchaným Jamesem Earlem Rayem dne 4. dubna 1968 v Memphisu ve státě Tennessee.\n\nByl jedním ze tří dětí reverenda Martina Luthera Kinga seniora a jeho manželky Alberty Williams Kingové. Měl starší sestru Willie Christine (* 1927) a mladšího bratra Alfréda Daniela (1930–1969). Ve škole se mu dařilo – přeskočil 9. a 12. stupeň a již v 15 letech byl přijat na Morehouse College. V roce 1948 získal titul bakaláře ze sociologie a v roce 1951 z teologie. Absolvoval postgraduální studium a titul PhD získal v roce 1955 ze systematické teologie na univerzitě v Bostonu. Mezi lety 1957 a 1967 obdržel řadu čestných doktorátů z univerzit po celém světě.\n\nOženil se 18. ledna 1953 s Correttou Scott a měli spolu čtyři děti: Yolandu Denisu (1955–2007), Martina Luthera (* 1957), Dextera Scotta (* 1961) a Bernicu Albertinu (* 1963).\n\nVe svých 24 letech, v roce 1953, se stal pastorem v baptistickém kostele na ulici Dexter Aveneue ve městě Montgomery v Alabamě. Když v roce 1955 Rosa Parksová odmítla uvolnit svoje místo v autobuse bílému pasažérovi a tím se dopustila trestného činu dle tehdejších zákonů, vedl 382 dní trvající bojkot veřejné dopravy, známý také jako \"Montgomery Bus Boycott\", jehož cílem bylo přinutit společnost ke zrušení rasové segregace. Během tohoto období byl na Kinga vyvíjen enormní nátlak ze strany stoupenců segregace, byl zatčen a na jeho dům byl podniknut pumový atentát, nicméně kampaň byla nakonec úspěšná a vyústila ve zrušení rasové segregace na vnitrostátních autobusových linkách.\n\nPo této kampani se v roce 1957 podílel na založení skupiny \"Southern Christian Leadership Conference\" (SCLC), jejímž úkolem bylo koordinovat černošské skupiny při nenásilných protestech za účelem dosažení reforem zákonů týkajících se občanských svobod. Stal se jejím prvním prezidentem a vedl ji až do své smrti.\n\nČleny SCLC byli především obyvatelé černošských komunit spojení s baptistickými církvemi. King postupoval podle filozofie nenásilné občanské neposlušnosti, kterou předtím úspěšně v Indii používal Mahátma Gándhí. O rok později jen těsně unikl smrti, když byl pobodán nožem při autogramiádě své knihy. Uvědomil si, že organizované nenásilné protesty proti rasistickému systému jižanské segregace (známému jako Zákony Jima Crowa) a za volební právo černošské menšiny povedou k obsáhlé informovanosti prostřednictvím médií. Reportáže a televizní záběry na každodenní ponižování a neprávnost páchané na černoších a na násilí ze strany zastánců segregace vyvolaly vlnu sympatií s hnutím za občanské svobody, které se stalo nejdůležitější politickou otázkou začátku šedesátých let ve Spojených státech.\nOrganizoval a vedl protestní pochody černých obyvatel za právo volit, za ukončení rasové segregace a další občanská práva. Většina z těchto práv byla úspěšně zakomponována do právního řádu Spojených států přijetím zákona o občanských právech z roku 1964 a zákona o volebním právu z roku 1965.\n\nPo dosažení úspěchů zákony rušící rasovou segregaci přenesl svou pozornost na obecné postavení černochů v Americe 60. let, a k veliké nevoli tehdejšího prezidenta Lyndona Johnsona začal kritizovat válku ve Vietnamu.\n\nMartin Luther King Jr. vyjádřil názor, že Afroameričané, stejně jako jiní znevýhodnění Američané, by měli být kompenzováni za historické křivdy. V rozhovoru pro Playboy v roce 1965 řekl, že pouhá záruka rovnoprávnosti Afroameričanů by neodstranila ekonomický rozdíl mezi nimi a bělochy. King řekl, že nepožaduje navrácení všech platů, o které jej připravilo otroctví, jelikož to považoval za nemožné. Navrhl však vládní odškodňovací program, za 50 miliard dolarů po dobu deseti let, pro všechny znevýhodněné skupiny. Navrhl, že \"vynaložené peníze by byly dostatečně ospravedlněny výhodami pro stát, které by vzešly z obrovského poklesu v kriminalitě, výtržnictví a dalších sociálních problémech. Tento nápad prezentoval jako uplatnění veřejného práva týkajícího se vyrovnání za neplacenou práci. Ujasnil však, že tyto peníze by neměly být pouze pro Afroameričany. Konstatoval, že by \"měly prospět všem rasám.\"\n\nNa jaře 1968 vypukla v Memphisu stávka provozovatelů městských technických služeb. Tuto práci dělali v drtivé většině černoši, byla špatně placená (uvádí se 40-50 ¢ za hodinu), poskytovala minimum zaměstnaneckých výhod a prakticky žádnou perspektivu na nějaký růst, ať už platu nebo kariéry. Martin Luther King se rozhodl přerušit svůj dosavadní program a postavit se za tyto zaměstnance, a tak odcestoval do Memphisu. Běžně v takovýchto případech přebýval v hotelu Holiday Inn, ale v reakci na výtky některých kritiků, kteří Kingovi vyčítali život vyššího standardu, zatímco lobbuje za chudé, mu byl vybrán skrovnější motel. Číslo pokoje, který byl pro něj na poslední chvíli vybrán (č. 306), bylo avizováno a opakováno ze zprávy z dálnopisu několika místními i národními médii.\n\nDne 4. dubna 1968 v 18:01 byl na balkóně 2. patra motelu Lorraine v Memphisu v Tennessee zastřelen. Jeho vražda vedla k vypuknutí nepokojů ve více než 60 městech. O pět dní později, v den jeho pohřbu, vyhlásil prezident USA Lyndon Johnson den smutku. Pohřbu se zúčastnilo asi 300 000 lidí, prezident Johnson mezi nimi ale chyběl. Dva měsíce po vraždě byl na letišti Heathrow zadržen podezřelý James Earl Ray a okamžitě byl převezen do Spojených států, kde byl za vraždu Martina Luthera Kinga odsouzen na 99 let vězení.\n\nV roce 1977 jej prezident Jimmy Carter vyznamenal in memoriam Prezidentskou medaili svobody. V roce 1986 byl jeho svátek \"Martin Luther King Day\" (slavený ve výročí jeho narození) prohlášen národním svátkem Spojených států. V roce 2004 posmrtně obdržel Zlatou medaili Kongresu.\n\nPodle tvrzení neokonzervativního novináře Marcuse Epsteina se King dopouštěl plagiátorství a porušování autorských práv, zejména pak v době svých studií na Bostonské univerzitě. Mezi nejvýznamnější případy má patřit jeho disertační práce, z níž má být podle Epsteina 45 % první části a 21 % druhé části plagiátem. Závěrečných 20% projevu „\"I Have a Dream\"“, který byl později mnohokrát vydán v tištěné verzi, je podle Epsteina téměř shodná s dřívějším projevem Kingova přítele, reverenda Archibalda Careyho, což je některými autory hodnoceno též jako plagiátorství. Jiní autoři však argumentují tím, že v kultuře amerických černochů je přejímání delších pasáží ze starších děl bez přímého udání zdroje běžným jevem.\n\nSpolu s úspěchy kampaní, které v nich dosáhl, rostl i zájem o jeho osobu ze strany vládních rozvědných služeb, zejména pak poté, co začal odsuzovat válku ve Vietnamu. Přílišné sympatie k němu nechoval ani prezident Lyndon B. Johnson, ani tehdejší šéf FBI Edgar Hoover, jehož znepokojovala některá podezření, podle nichž měl King usilovat o komunistický převrat, vedený ze spodních vrstev americké společnosti. V roce 1963 měl King po 30 dní odposlouchávaný telefon a jeho hovory byly monitorovány pro vyšetření podezření, zdali se za jeho úmysly neskrývá ještě něco jiného.\n\n\n\n"}
{"id": "31415", "url": "https://cs.wikipedia.org/wiki?curid=31415", "title": "Letci", "text": "Letci\n\nLetci (Neognathae) jsou jedna ze dvou podtříd v systematickém členění třídy ptáků (Aves). První zástupci se objevili už ve spodní křídě, další řády se objevovaly od svrchní křídy do začátku třetihor. Hlavním znakem letců je hřeben hrudní kosti, na který se upínají svaly potřebné k letu. O mláďata se obvykle starají oba rodiče nebo spíše samice, mláďata bývají častěji nekrmivá.\n\nV poslední době prochází systematika ptáků velkými změnami, způsobenými hlavně tím, že se k určování příbuznosti jednotlivých taxonů začala používat analýza DNA.\n\n\nPostupem času docházelo ke změnám, některé skupiny byly povýšeny na vlastní řád (kolibříci, perepelové, turakové), ale nikdy nedošlo k ustálení systému a došlo k tomu, že „co autor, to názor“. Tento stav v podstatě trvá dodnes.\n\nS pomocí analýzy DNA žijících druhů ptáků byla vytvořena nová systematika třídy, Sibley-Ahlquistova taxonomie ptáků. V ní podřád Neognathae, letci, splývá s podřádem Neoaves, moderní ptáci.\n\n\nLelkové se stali součástí řádu sovy. Dlouhokřídlí, plameňáci, trubkonosí, tučnáci, veslonozí, potáplice, potápky a dravci jsou podle nového systému součástí řádu brodiví.\n\nPoslední poznatky ukazují poněkud jiné umístění některých skupin:\n"}
{"id": "31418", "url": "https://cs.wikipedia.org/wiki?curid=31418", "title": "Hra", "text": "Hra\n\nHra je činnost jednoho či více lidí, která nemusí mít konkrétní účel, ale přitom má za cíl radost či relaxaci. Hry se hrají především pro zábavu, ale můžou také sloužit například ke vzdělávání. Rolí hry ve společnosti se zabývá věda zvaná ludologie.\n\nHra je činnost, která se provádí kvůli rozptýlení či obveselení, které se nachází ve hře samotné. Cílem hry je vyhrát. Hry jsou nejčastěji společné či společenské. Lze je rozdělit:\n\nHerní činnost nepatří obvykle svou povahou k pracovnímu nasazení člověka, ale k volnočasovým aktivitám. Touha po hře je ve člověku, zvláště dítěti, vyvolávána zvědavostí a elánem. Vývojová psychologie považuje hru za hlavní hnací sílu hledání sebe sama v raném dětství a při pozdější socializaci člověka, zvláště při seznamování. Člověk začíná poznávat, prozkoumávat a reflektovat svět nejprve v dětské hře. Hodnotu hry spatřovali již starověcí filozofové (např. Platón, Plótínos). Význam hry v novověku pomohli odhalit Jean-Jacques Rousseau a pedagogové Komenský, Pestalozzi a Fröbel.\n\nČinnost člověka není hrou, pokud je vynucená nebo účelově vázaná, nemůže být spojená s plněním povinnosti, nějaké potřeby, návykovým uspokojením, odstraňováním škod nebo ochrany před bolestí. Avšak neexistuje přitom přesné vymezení, neboť existují vzdělávací hry, jejichž smyslem je učení, avšak přitom zůstávají hravé. Hra je hrou, pokud v ní převažují kreativní prvky, tedy rozvíjení zúčastněných osobností a jejich společenských vztahů.\n\nNizozemský historik Johan Huizinga ve svém stěžejním díle \"Homo ludens\" (1938) hru definuje takto:\n\nV některých případech se hry nehrají pouze pro radost ze hry, nebo pro pocit vítězství, ale hraje se o nějakou sázku. Každý účastník, který se chce hry zúčastnit, musí složit nějaký vklad - sázku. Tento vklad si po skončení hry podle nějakého klíče rozdělují vítězové.\n\nObvykle platí, že čím má hra jednodušší pravidla a čím je výhra závislejší na náhodě (tzn. málo nebo vůbec se neuplatňuje schopnost, fantazie a kreativita hráče), tím častěji se hra hraje o sázku. Protože hra, která je založena na náhodě, poskytuje sama o sobě hráčům velmi malé uspokojení, je třeba uspokojení nebo adrenalin vytvářet jiným způsobem.\n\nJiný způsob může znamenat finanční vklad, riziko hry apod.\n\nVelká část lidí sice bere tyto hry tak, jak bylo uvedeno výše (druh relaxace), ale u některých lidí může na těchto hrách vzniknout závislost (gamblerství); tato závislost pak může vést k jejich ekonomické i sociální devastaci. Mezi takovéto hazardní hry patří např.:\n\nZákladním a charakteristickým znakem hazardní karetní hry je to, že\nDůležitým doplňkovým znakem, výrazně zvyšující risikovost, je, že\nNe nepodstatným rysem risikového hazardu je možnost výrazně ovlivnit celkový výsledek série partií utajovaným partnerstvím (spiknutím) proti jednomu z hráčů.\n\nZ výše uvedeného je zřejmé, že mariáš a taroky jsou mezi hazardní karetní hry zařazeny chybně, protože spadají do stejné kategorie karetních her jako je bridge (a ani pexeso není hazardem), zatímco běžná dětská i hospodská hra \"prší\" je v principu hazardní, pokud se hraje o vysoké sázky. Samotné hazardní jednání nestačí k zařazení hry do kategorie risikového hazardu, protože i při naprosto nevinných hrách se hazardu používá při losu o určení začínající strany (malá dává), popřípadě jiné počáteční konfigurace (ve fotbale los mincí, v šachu výběr barvy figur atd.)\n\nVedle samotné karetní hry je samozřejmě hazardem sázení na vítěze nezúčastněnými ve hře, ale to je jiná kapitola.\n\nPojem her má význam také v některých matematických teoriích (teorie her). Tyto teorie jsou schopny popsat nejen společenské hry, ale také modelovat některé jevy z oblastí ekonomie, psychologie, sociologie a dalších oborů.\n\nNa základě teorie speciálního případu nekonečných her je například založena alternativní teorie množin.\n\nKřesťanská teologie spojuje s hrou svobodu člověka a Boha. Stvoření světa Bohem lze pojímat jako hru, neboť k tomuto „počínáním“ Bůh není ničím nucen a nepotřebuje jej, avšak přesto není beze smyslu a tvoří člověka svobodně. Mnohé mýty a církevní autoři krom toho popisují stvoření jako božskou hru, hudbu či tanec. Kniha přísloví představuje moudrost jako tu, která si od věčnosti hraje před Boží tváří (Př 8,30).\n\nPodle křesťanské nauky o vtělení se Bůh - věčný Logos stává malým dítětem, které je chápáno jako svobodné a jako aktér hry. Ježíš klade podmínku „být jako dítě“ pro vstup do nebeského království. Církevní Otcové pohlížejí na smích jako na znak moudrosti. Órigenés nejednou píše, že opravdu moudrý člověk je jako dítě, které se směje a hraje si ještě na márách svých rodičů (\"Comm. Matth.\" XIII, 16). Středověký teolog Petrus Cantor se ptá, zda se smál i Ježíš Kristus, který na sebe podle křesťanství přijal vše lidské; pak totiž hra a smích musí patřit k podstatě člověka. Tomáš Akvinský přejímá Aristotelův názor, že rekreace a veselá hra jsou pro život člověka nezbytné. Augustinus může takto hovořit dokonce „o komedii života“, jiní autoři hovoří o „divadle světa“. Tento rozměr života jako hry či divadla představuje člověka jako nezávislého na osudu, nedeterminovaného zcela vnějšími okolnostmi, jako toho, který je schopen svobodně se rozhodovat a jednat, rozvíjet svou kreativitu.\n\nTento typ her většinou nevyžaduje žádné nákladné pomůcky ani dlouhou přípravu. Odehrávají se většinou venku - v parcích, lesích, na zahradách, loukách nebo hřištích - nebo i po střechou. \n\nSmyslem společenských her bývá prolomení počátečního ostychu. Příklady:\n\nNěkteré hry, ačkoli jsou zúčastněným vysvětlovány jako soutěživé, například jako vyzvedávání mince ze dna lavoru naplněného vodou jen pomocí jazyka a poslepu, hlavní zábava bývá často směřována k obecenstvu: soutěžícím jsou místo lavorů s vodou podstrčeny lavory s moukou. Zábava zúčastněných ze soutěže se tak kombinuje se zábavou ostatních vyplývající z komické situace a očekávání reakcí soutěžících, tedy z \"efektu skryté kamery\".\n\nDoba vzniku her:\n\n\n\n"}
{"id": "31420", "url": "https://cs.wikipedia.org/wiki?curid=31420", "title": "Sandoměř", "text": "Sandoměř\n\nSandoměř, polsky Sandomierz [sandoměš] (mužský rod), je okresní město v Malopolsku ve Svatokřížském vojvodství, ležící na řece Visle. Nachází se na několika kopcích na okraji Sandoměřské vysočiny. V roce 2013 zde žilo 24 731 obyvatel.\n\nSandoměř se nachází na místě, které obýval slovanský kmen Lędziců. Osada v 10. století na místě zámecké hory, od 11. století hradiště, knížecí sídlo. V sousedství vzniklo druhé hradiště, což dalo počátek městu. Na tomto místě byl později postaven Długoszův dům. Díky pozici na Visle na místě obchodní cesty spojující západní Evropu s Rusí Sandoměř rychle získávala na významu. V období rozpadu Polska na jednotlivé úděly byl hlavním městem sandoměřského knížectví.\n\nPrvním panovníkem (v období 1146 až 1166) byl Henryk Sandomierski, syn Boleslava Křivoústého. Městská práva Sandoměři přiznal roku 1227 Lešek Bílý (Leszek Biały). Po zničení v časech tatarských nájezdů bylo město znovu založeno v roce 1286 Leškem Černým. Obchod opět hrál vážnou roli v rozvoji města v 15. století (Sandoměř ležela na trase viselské cesty, po které se přepravovalo obilí). Století 15. až 17. byla obdobím častých pobytů dvoru a krále v Sandoměři, čas šlechtických sjezdů.\n\nV roce 1570 se konal sjezd jinověrců, v jehož důsledku došlo k sandoměřské dohodě – porozumění v obraně před protireformací. Období švédských válek znamenalo opětovný úpadek města způsobenými značnými škodami.\n\nZaložení prvních klášterů na Sandoměřsku:\n\nOpatowská brána – gotická vstupní brána do města ze 14. století, korunovaná renesanční atikou. Financována králem Kazimírem Veliký, jediná dochovaná. Do Sandoměře vedly čtyři brány v obranných hradbách: Opatowská, Zawichowská, Lublinská, Krakovská a dvě branky (zachovala se jedna, Dominikánská, zvaná \"Ucho jehly\").\n\nArchitektonický a krajinný komplex starého města, dochované urbanistické uspořádání města z druhé poloviny 14. století.\n\nRadnice s domem v gotickém slohu ze 14. století čtvercového půdorysu s osmibokou věží. V 16. století rozšířena (na obdélníkový půdorys), celé bylo ozdobeno atikou. Současná věž byl postavena v 17. století. Kolem Starého rynku se dochovaly renesanční domy.\n\nV domu Olešnických se nachází vchod do zpřístupněných podzemních chodeb, které dříve sloužily jako kupecké sklady. Vznikly ve 13. až 16. století vyhloubením komor a chodeb ve sprašových vrstvách pod budovami a Starým rynkem. Hloubka podzemních chodeb dosahovala dokonce až 15 m. Bylo kopány bez jakéhokoliv zabezpečení stěn a stropů.\n\nVe 20. století kvůli pronikání vody od vrstev spraše začaly ohrožovat sandoměřské historické jádro. (Spraš při kontaktu s vodou ztrácí trvanlivost a způsobuje sesuvy stěn chodeb a propadání stropů). V letech 1964 – 1977 byly provedeny zajišťovací práce, posléze byla zpřístupněna návštěvnická trasa. S chodbami je spojena legenda o Halině Krępiance, která přelstila Tatary při jednom z nájezdů ve 13. století.\n\n\n\n\n"}
{"id": "31432", "url": "https://cs.wikipedia.org/wiki?curid=31432", "title": "Vítězslav Jandák", "text": "Vítězslav Jandák\n\nVítězslav Jandák (* 3. srpna 1947 Praha) je český filmový a divadelní herec a politik, v letech 2005 až 2006 ministr kultury ČR ve vládě Jiřího Paroubka, v letech 2006 až 2017 poslanec Poslanecké sněmovny PČR a od roku 2017 člen Rady Českého rozhlasu, člen ČSSD.\n\nPo maturitě na SVVŠ Budějovická roce 1965 začal studovat herectví na JAMU v Brně, po roce však přešel na DAMU v Praze (obor herectví), kde v roce 1970 absolvoval. Působil jako filmový a divadelní herec, v letech 1970–1977 byl angažován v Divadle Na zábradlí, pak v letech 1977–1992 ve Filmovém studiu Barrandov). V letech 1986–1988 spolupracoval s Národním divadlem. Na Dvojce Českého rozhlasu moderuje společně s Tomášem Töpferem zábavný pořad \"U Kalicha\".\n\nV letech 1998 až 2005 byl prezidentem Mezinárodního festivalu filmů pro děti a mládež ve Zlíně.\n\nJe ženatý, s manželkou Zdenou, rozenou Veselou, má dvě děti. S již zesnulou herečkou Libuší Geprtovou má syna Svatopluka.\n\nPolitice začal věnovat po listopadu 1989: byl členem Zastupitelstva Hlavního města Prahy (1990–1992) a pak i radním pro kulturu (1993–1994). Postupně byl členem politických stran Republikánská unie, KDU-ČSL a ODS.\n\nOd 18. srpna 2005 do září 2006 působil jako nestraník na postu ministra kultury ve vládě Jiřího Paroubka. Již v listopadu 2005 ho průzkum agentury STEM označil za nejpopulárnějšího českého politika. Důvěřovalo mu 64 % respondentů. Následně byl ve volbách v roce 2006 zvolen do poslanecké sněmovny jako nestraník za ČSSD (volební obvod Jihočeský kraj, byl lídrem kandidátky sociální demokracie v tomto kraji). Působil jako místopředseda sněmovního výboru pro vědu, vzdělání, kulturu, mládež a tělovýchovu. Poslanecký mandát obhájil i ve volbách roku 2010 a volbách roku 2013, nyní jako člen ČSSD. Působí jako člen výboru pro vědu, vzdělání, kulturu, mládež a tělovýchovu a místopředseda volebního výboru. Jandákovou asistentkou je Berill Mascheková, bývalá tisková mluvčí Středočeského kraje, která se podle policie podílela na projektu Tojecool.cz.\n\nV březnu 2017 se rozhodl kandidovat do Rady Českého rozhlasu. Při veřejném slyšení před mediálním výborem Poslanecké sněmovny PČR mimo jiné prohlásil, že se rozhodl vystoupit z politiky a v případě svého zvolení by byl ochoten se vzdát poslaneckého mandátu ještě před volbami do Sněmovny PČR v říjnu 2017. Dne 7. června 2017 jej poslanci do rady zvolili, a to s účinností od 9. června 2017. Ve Sněmovně jej nahradil Václav Valhoda.\n\nKromě níže uvedených filmů hrál i v televizních seriálech \"Arabela\" (1979), \"Velké sedlo\" (1985), \"Arabela se vrací\" (1990) a \"Černí baroni\" (2003).\n\n\n"}
{"id": "31437", "url": "https://cs.wikipedia.org/wiki?curid=31437", "title": "Manchester City FC", "text": "Manchester City FC\n\nManchester City FC (celým názvem: Manchester City Football Club) je anglický fotbalový klub, který sídlí v Manchesteru ve stejnojmenném metropolitním hrabství Greater Manchester. Založen byl v roce 1880 pod názvem St. Mark's (West Gorton) FC. Od sezóny 2002/03 působí v Premier League (nejvyšší soutěž v Anglii). Klubové barvy jsou nebeská modrá a bílá.\n\nSvé domácí zápasy odehrává na Etihad Stadium (přejmenováno v červenci 2011 z City of Manchester Stadium) s kapacitou 55 097 diváků.\n\nZaložen byl již roku 1880 pod názvem \"St. Mark's (West Gorton)\" a ten současný získal v roce 1894. Jedno z nejúspěšnější období se datuje na přelom 60. a 70. let. kdy klub vyhrál nejen všechny tři dlouhodobě se hrající domácí soutěže (+ superpohár), ale triumfoval i v Pohár vítězů pohárů (1970). Celkem pak má z domácích trofejí na kontě šest anglických titulů (1937, 1968, 2012, 2014, 2018, 2019), šestkrát triumfoval v FA Cupu (1904, 1934, 1956, 1969, 2011, 2019), šestkrát v Ligovém poháru (1970, 1976, 2014, 2016, 2018, 2019) a šestkrát v Community Shield.\n\nV ročníku 2011/12 si klub vybojoval první účast v novodobé podobě Ligy mistrů, kam dokráčel pod vedením manažera \"Citizens\" Roberta Manciniho. Tento bývalý manažer Fiorentiny, či Interu Milán v prosinci roku 2009 nahradil ve funkci manažera klubu Marka Hughese. V létě 2013 přišel do klubu nový manažer Manuel Pellegrini, který přišel ze španělské Málagy. Vlastníkem je miliardářská společnost sídlící ve Spojených arabských emirátech Abu Dhabi United Group patřící Sulaiman Al-Fahimu a Khaldoon Al Mubarakovi. Nyní je u týmu jako manažer Pep Guardiola, který do klubu přišel v létě 2016 z německého klubu Bayern Mnichov. V sezóně 2016/17 se týmu nedařilo tak jak by se očekávalo, ale po nástupu Guardioly jde vidět zlepšení a hned o sezónu později tým dokázal získat mistrovský titul i Ligový pohár. Ihned sezónu po té Manchester City vyhrál domácí \"quadruple\" (Ligový pohár, FA Cup, Premier League) a i FA Community Shiled (Anglický Superpohár).\n\nZdroj: \n\n\n\n\n\"Aktuální k datu: 2. září 2019\"\n\n\n\nZdroj: \n\n\n\nZdroj: \n\nPoznámky:\n\n"}
{"id": "31439", "url": "https://cs.wikipedia.org/wiki?curid=31439", "title": "Middlesbrough FC", "text": "Middlesbrough FC\n\nMiddlesbrough FC (celým názvem: Middlesbrough Football Club) je anglický fotbalový klub, který sídlí ve městě Middlesbrough v nemetropolitním hrabství North Yorkshire. Založen byl v roce 1876. Od sezóny 2017/18 působí v EFL Championship (2. nejvyšší soutěž). Klubové barvy jsou červená a bílá.\n\nNejvětšího úspěchu dosáhl v sezoně 2005/06, kdy se sice tak tak prokousal přes čtvrtfinále i semifinále Poháru UEFA, ale zvládl to a mohl nastoupit do finále proti španělskému klubu Sevilla FC. Tam už tolik štěstí neměl a když prohrával 0:2, tak vrhl všechny síly do útoku a protivník to ztrestal dalšími dvěma brankami.\n\nSvé domácí zápasy odehrává na stadionu Riverside Stadium s kapacitou 34 742 diváků.\n\n\n\n\nZdroj: \n\n\n\nZdroj: \n\n"}
{"id": "31441", "url": "https://cs.wikipedia.org/wiki?curid=31441", "title": "Paul Grüninger", "text": "Paul Grüninger\n\nPaul Grüninger (27. října 1891 St. Gallen – 22. února 1972 St. Gallen) byl policejní důstojník ve švýcarském kantonu St. Gallen.\n\nKdyž prchali do Švýcarska Židé z Rakouska násilně připojeného k Německu a Švýcarsko pro ně uzavřelo hranice (srpen 1938), vzepřel se rozkazům nadřízených a dále uprchlíky vpouštěl. Aby se nedostali příliš brzy do problémů, vyrobil pro asi 3 600 z nich falešné dokumenty povolující vstup. Byl odhalen a propuštěn ze služby bez nároku na penzi.\n\nV roce 1971 jej Jad vašem ocenil titulem Spravedlivý mezi národy. Ve Švýcarsku byl ale soudně rehabilitován teprve v roce 1993, 21 let po své smrti, 48 let po konci druhé světové války.\n\n"}
{"id": "31447", "url": "https://cs.wikipedia.org/wiki?curid=31447", "title": "Eiffelova věž", "text": "Eiffelova věž\n\nEiffelova věž ( ) je ocelová věž v Paříži, v současnosti nejznámější pařížská dominanta. Byla postavena v letech 1887 až 1889 a až do roku 1930, kdy byl dostavěn Chrysler Building, byla s výškou 300,65 metrů nejvyšší stavbou světa. Dnes měří včetně antény na vrcholu 324 metrů. Je pojmenována po svém konstruktérovi Gustavu Eiffelovi.\n\nEiffelova věž byla postavena u příležitosti stého výročí velké francouzské revoluce a Světové výstavy, která se v roce 1889 v Paříži konala, a měla zde původně stát jen 20 let do roku 1909. Ovšem kvůli svému významu coby meteorologická stanice a později i rozhlasový a televizní vysílač byla zachována. Pařížané tuto stavbu nejprve nenáviděli a označovali ji za trn v oku. Spisovatel Guy de Maupassant pravidelně navštěvoval v ní umístěnou restauraci s tím, že je jediným místem v Paříži, odkud se na věž nemusí dívat. Mezi kritiky stavby patřili také Émile Zola nebo Alexander Dumas. V návaznosti na nákladnou údržbu věže se ji český podvodník Viktor Lustig pokusil v roce 1925 dvakrát fingovaně prodat do šrotu.\n\nV současnosti je věž významným turistickým cílem, na nějž jsou Pařížané hrdí a který ročně navštíví asi 7 milionů lidí (2014) z celého světa.\n\nVěž má tři plošiny, první je ve výšce 57 metrů, druhá ve výšce 115 metrů a třetí ve výšce 276 metrů. Třemi nohami věže jezdí lanovky do prvního a druhého patra, ve čtvrté noze jsou schodiště pro pěší. Z druhého patra pak vedou výtahy do třetího patra. Maximální oscilace vrcholu i při velmi silném větru je 12 centimetrů, výška může vlivem teplot (tepelná roztažnost) kolísat až o 18 centimetrů. Při optimální viditelnosti lze z vrcholu dohlédnout až do vzdálenosti 67 kilometrů. Pod věží se nachází busta Gustava Eiffela, kterou sem v roce 1923 umístil Antoine Bourdelle. Pod balkonem první plošiny se po celém obvodu nachází nápis složený ze 72 jmen významných vědců.\n\nVěž byla předlohou mnoha imitací, například i pro Petřínskou rozhlednu či Blackpool Tower.\n\nPrvní plány stavby byly zahájeny už v roce 1877. Stavba probíhala v letech 1887 až 1889 jako vstupní brána na Světové výstavě 1889, jako symbol oslav 100 let od Francouzské revoluce. Eiffel se svými plány původně počítal s postavením věže ve španělské Barceloně v roce 1888, kdy tam probíhala Světová výstava. Radní města ale tento návrh zamítli, protože projekt byl moc nákladný a v ohledu architektury města také nevkusný. Poté, co byl Eiffel ve Španělsku odmítnut, podal svůj návrh Paříži, kde se výstava konala o rok později. V Paříži bylo předvedeno mnoho návrhů. Například obří gilotina na počest obětem revoluce, nebo vysoký sloup, na jehož vrcholu by bylo umístěno světlo, které by osvětlovalo noční město. Objevila se také obří 220 m vysoká fontána, z které by tryskala voda široko daleko. Nakonec ale zvítězil plán Gustava Eiffela.\n\nNa tomto projektu pracovalo 50 inženýrů, aby vypracovalo 5300 výkresů. Všech 18 038 železných trámů bylo detailně vykresleno. Konstrukce ze svářkové oceli vyrobené pudlováním váží asi 7300 tun, ale celková hmotnost je 10 100 tun. Věž se skládá z 18 038 ocelových kusů, které jsou spojeny pomocí dvou a půl milionů nýtů. Na nátěr bylo spotřebováno 60 tun barvy.\n\nPráce začaly 28. ledna roku 1887 a byly dokončeny těsně před zahájením výstavy v březnu 1889. Stavba věže se původně předpokládala na 14 měsíců, nakonec se však skoro zdvojnásobila na 26 měsíců a její cena prodražila o 1,5 milionu franků. Na věži pracovalo 150 dělníků v továrně v Levallois-Perret na okraji Paříže a 150–300 dělníků na místě. Přímo na stavbě tak bylo namontováno asi jen 1 000 000 nýtů, zbylých 1 500 000 bylo využito na spojení konstrukce v továrně.\n\nNejprve byly vybudovány základy, díky kterým stavba vyvíjí tlak na zeminu pouhých 4,5 kg/cm, což je asi hodnota sedícího člověka na židli. Montáž kovových konstrukcí začala v červenci 1887. Jako stavbyvedoucí působil Jean Compagnon. Výstavba probíhala pomocí jeřábů, které zvedaly do výšky někdy až 30metrové složené železné konstrukce. Pomocí lešení a podpůrných sloupů stavba probíhala až do výstavby první plošiny (57 m). Ta byla dokončena 7. prosince 1887. Podobným způsobem se pokračovalo i při výstavbě druhé plošiny ve 115 metrech. Ta byla dokončena v srpnu 1888. V září 1888, když bylo dostavěno 2. patro, začali pracovníci stávkovat. Nechtěli pracovat 9 hodin v zimním období a 12 hodin v létě. Také se jim nelíbily jejich platy, protože práce na věži znamenala velké riziko. I když měli pracovníci lepší finanční podmínky než většina lidí v té době v tomto řemesle, tak jim Gustave Eiffel vyhověl a zvýšil jim platy, ale nerozlišovala se výše platů podle výšky, ve které zaměstnanec pracoval. Gustave Eiffel to odůvodnil tím, že není vůbec žádný rozdíl jestli pracují v 50 m výšce, nebo v 200 metrové. O tři měsíce později vypukla druhá stávka, při které zaměstnanci odmítli vyjednávat.\n\nRiziko úrazů bylo obrovské, protože na rozdíl od mrakodrapů věž neměla žádná patra s výjimkou dvou plošin. I když byly při stavbě použity bezpečnostní prvky jako například bezpečnostní zábradlí, jeden člověk v průběhu stavby zemřel poté, co ztratil rovnováhu a spadl. Každých sedm let probíhají nátěry a ošetření proti korozi železné konstrukce. Při těchto rekonstrukcích se spotřebuje asi 50–60 tun barvy.\n\nDne 6. května 1889 byla věž otevřena pro veřejnost. Otevření bylo uvítáno 21 salvami z děla. Působila jako vstupní brána na probíhající veletrhy, které končily 15. května téhož roku. V prvním týdnu ještě nefungovaly výtahy. I přesto Eiffelovu věž navštívilo za ten týden 28 922 lidí, kteří vyšlapali po schodech až do třetího patra. Za první rok provozu ji navštívilo 2 miliony lidí, tehdy bylo vstupné 5 franků za osobu. Po skončení veletrhů a slávy, která vznikla po otevření, rychle ubyli návštěvníci. Například v roce 1899 ji navštívilo pouze 150 000 návštěvníků. Oživení návštěvnosti probíhalo až v roce 1900, kdy v Paříži opět probíhala Světová výstava. Za ten rok bylo evidováno více než milion návštěvníků, což je několikanásobek oproti minulým rokům. Po skončení veletrhů opět navštěvovalo věž minimum návštěvníků. Budoucnost věže tehdy nebyla zaručena a mohla být i zbourána, jak bylo plánováno na rok 1909.\n\nV roce 1889 byla na posledním patře pro Ústřední meteorologický úřad zprovozněna se souhlasem Gustava Eiffela meteorologická stanice. 5. listopadu 1898 Evžen Ducretet provedl první bezdrátové telegrafní spojení mezi Eiffelovou věží a Pantheonem na vzdálenost asi 4 km. V roce 1903 Eiffel, který hledal cestu, jak zabránit likvidaci své věže po vypršení koncese v roce 1909, přesvědčil kapitána Gustava Ferrié odpovědného za bezdrátová spojení v armádě, o vhodnosti využití věže k experimentům na tomto poli. Sám financoval instalaci zařízení, které umožnilo spojení až na vzdálenost 400 km. V roce 1909 armáda zřídila u věže podzemní radiotelegrafickou ústřednu a 1. ledna 1910 proto byla Eiffelovi prodloužena koncese na provozování věže. V roce 1913 mělo vysílání z věže dosah 6 000 km a bylo zachycené i v Americe a na lodích na oceáně. V roce 1909 byl u paty věže postaven malý pokusný aerodynamický tunel, ve kterém bylo provedeno asi 5 000 měření. V roce 1920 byl vysílač pro vojenské sítě přestavěn i na civilní. Roku 1921 začalo z věže pravidelné vysílání rozhlasových programů a od roku 1925 zde začaly vysílat první zprávy. Věž je nejvyšším bodem v pařížské oblasti a nachází se v samotném centru města, a proto byl zdejší rádiový vysílač strategický v průběhu první i druhé světové válce a je strategický dodnes. V roce 1935 započalo z věže první televizní vysílání s rozlišením 60 řádků. V roce 1957 byly na věži instalovány první satelitní antény. Díky nové anténě dosáhla věž výšky 320,75 metrů. V roce 2000 byla na věži instalována vysokofrekvenční anténa a věž tím povyrostla na 324 m. V roce 2010 byly provedeny úpravy pro přechod na digitální vysílání pro celý region Ile-de-France.\n\nSmlouva ze dne 8. ledna 1887, kterou podepsali Gustave Eiffel, Édouard Lockroy a Eugène Poubelle, zařídila provoz věže na 20 let od slavnostního otevření v roce 1889 do konce roku 1909. Nakonec byla prodloužena životnost stavby o dalších 70 let, a to hlavně díky strategickému významu bezdrátové telegrafie, pro kterou bylo ideální umístění vysílací antény na vrcholu věže. 17. února 1981 bylo městskou radou schváleno prodloužení koncese na provozování Eiffelovy věže o dalších 25 let do Silvestra roku 2005, převážně díky vysílání z věže a turistické atraktivitě. Od 1. ledna roku 2006 má na starost provoz věže organizace SETE, ta získala kontrakt na dalších 10 let. Stoprocentním vlastníkem společnosti je město Paříž.\n\nVěž stojí na čtvercovém pozemku o délce strany 125 m. Je 324 m vysoká. Leží v nadmořské výšce 33 m nad mořem.\nZáklady stavby tvoří 4 betonové bloky. 2 bloky jsou z 2 m silného betonu, který leží na 7metrové vrstvě štěrku.\nZbylé dva bloky blíže k řece Seině jsou postaveny pod hladinou řeky, kvůli prosakující vodě musely být postaveny pomocí ocelových kesonů, ve kterých byl stlačen vzduch a ve kterých pracovali dělníci, aby beton mohl ztvrdnout.\nNa betonových kvádrech se nachází 16 menších bloků, které svírají stavbu, aby se nerozjela. Z těchto bloků vede v úhlu 54 stupňů ocelová konstrukce, která je k nim ukotvena více než sedmimetrovými šrouby.\n\n\nNachází se 57 m nad zemí (360 schodů). S plochou 4 200 m může pojmout až 3000 lidí v jednom okamžiku.\nNachází se zde restaurace 58 Tour Eiffel, ze které je krásný panoramatický výhled na Paříž, ale i na vnitřek věže. Dále se zde nachází kavárna, bufet, kino uvádějící filmy o věži, směnárna a pošta, která zde prodává poštovní známky s označením „La Tour Eiffel – Paris“. Do tohoto patra se dostaneme jak po schodišti, tak i třemi výtahy. Původní výtahy byly dodány francouzskou firmou Combaluzier Lepape Roux a americkou firmou Otis. V původních výtazích byly instalovány sedačky, ty byly odstraněny, protože se zdálo, že jsou na pár minutovou jízdu zbytečné a navíc vznikl prostor pro více lidí. U příležitosti 125. výročí byla v prvním patře vybudována nová prosklená podlaha.\n\nNachází se 115 m nad zemí (359 schodů z prvního patra). Má plochu 1 650 metrů čtverečních, zvládne nápor až 1 600 lidí naráz. Z patra je při dobré viditelnosti výhled i 70 km. Nachází se zde proslulá restaurace \"Le Jules Verne\", která má kapacitu asi 100 lidí. Dostaneme se sem z prvního patra výtahy, nebo pěšky po schodišti.\n\nJe ve výšce 275 m a jeho plocha, která unese 400 lidí najednou, je 350 m. Do tohoto patra se široká veřejnost dostane pouze výtahem, pro veřejnost je schodiště vedoucí z druhého patra uzavřeno. Sídlí zde meteorologická laboratoř. Na střeše patra se nachází vysílač, který byl nainstalován v roce 1959. V současnosti zprostředkovává signál asi pro 10 milionů domácností. Oscilace vrchního patra při silném větru je 12 cm. V letních jasných a horkých dnech může věž vyrůst díky roztažnosti kovů až o 18 cm.\n\nVěž má dvě restaurace. Jednu v prvním patře a druhou ve druhém patře. Nižší restaurace s názvem \"58 Tour Eiffel\" nabízí panoramatický výhled na Paříž. Restaurace \"Le Jules Verne\", která se nachází ve druhém patře, má dokonce i svůj soukromý výtah. Tato restaurace obdržela slavnou hvězdu od Průvodce Michelin. Zaměstnává 90 zaměstnanců, z toho 30 kuchařů.\n\nPo druhé světové válce začala rapidně narůstat návštěvnost. Zatímco v roce 1950 navštívilo věž asi milion lidí, v roce 1970 už to byly 2,5 milionu lidí a v roce 1990 dokonce 5,5 milionů lidí. V roce 1970 se stala věž jedním z hlavních symbolů Paříže a celé Francie. V okolí stavby začaly probíhat koncerty a věž se objevuje téměř v každém americkém filmu odehrávajícím se v Paříži. V posledních letech už návštěvnost běžně přesahuje 6 milionů, proto si věž vyžádala rozsáhlou rekonstrukci. Bylo zapotřebí zrenovovat výtahy, instalovat bezpečnostní prvky a přizpůsobit věž pro obrovský nápor turistů. Celkově od jejího dokončení v roce 1889 už věž navštívilo více než 200 milionů. V roce 2006 stavbu navštívilo 6 719 200 lidí, díky tomuto číslu se Eiffelova věž stala jednou z nejnavštěvovanějších památek světa.\n\nEiffelova věž byla nejvyšší stavbou světa od svého dokončení v roce 1889 až do roku 1930, kdy ji přerostl mrakodrap Chrysler Building v americkém městě New York. Do roku 1889 byly postaveny pouze tři stavby, které překročily výšku 150 m. Byly to katedrála Nanebevzetí Panny Marie v Rouenu (150 m) ve Francii, katedrála sv. Petra v Kolíně nad Rýnem (169 m) v Německu a Washingtonův monument (170 m) ve Spojených státech amerických. Eiffelova věž tak překonala tyto tři stavby dvojnásobně.\n\nNyní drží prvenství mrakodrap Burdž Chalífa, otevřený v lednu 2010 v Dubaji. Měří 828 m a je tak nejvyšší stavbou postavenou člověkem. Předchozí prvenství náleželo polskému vysílači Konstantynow. Měřil 646 m. Tento ocelový stožár se ale 8. srpna 1991 zřítil. Poté byl nejvyšší stavbou světa stožár v Severní Dakotě (629 m), a jako nejvyšší mrakodrap Taipei 101 s 508 metry. Ale mrakodrap Willis Tower (dříve \"Sears Tower\") má nejvyšší bod ve výšce 527,3 m. Tento bod se ale nachází na vrcholu antény, která se do výšky budovy nepočítá, protože byla přimontována až později po dostavbě mrakodrapu. Proto je jeho oficiálně uznávaná výška „pouze“ 442 m, což je výška do střechy.\n\nZa dobu 120 let se výška lidmi postavené konstrukce 2,7× znásobila (Eiffelova věž má 300 m a Burdž Chalífa má 828 m).\n\nEiffelova věž nebyla prvním návrhem takto vysoké stavby. Předtím prezentoval svůj návrh Angličan Richard Trevithick, který v roce 1833 navrhoval železnou stavbu, která se tyčila do výšky 304 m. Američané Clarke a Reeves představili na světové výstavě ve Philadelphii v roce 1876 věž vysokou 1000 stop (asi 300 m). Francouz Jules Bourdais navrhl žulovou 300 metrovou věž začátkem 80. let 19. století. Žádný z těchto projektů ale nebyl realizován. Pouze návrh Gustava Eiffela spatřil světlo světa. Po její dostavbě se všude po světě začaly objevovat projekty, které překonávaly výšku 300 m. Například Velká Británie, aby si zachovala svou hrdost a měla symbol, který by prezentoval její sílu, vyhlásila konkurz na výstavbu věže, která by překonala 360 m. Avšak tento projekt také nebyl realizován.\n\n\nEiffelova věž coby novodobý symbol Paříže (původním pařížským symbolem byl kohout) je vděčným objektem nejen pro fotografy, ale i pro filmaře. Objevila i v mnoha hraných filmech, které se odehrávají v Paříži, některé z nich se odehrávají přímo v prostorách věže.\n\n"}
{"id": "31450", "url": "https://cs.wikipedia.org/wiki?curid=31450", "title": "Saharon Šelach", "text": "Saharon Šelach\n\nSaharon Šelach (hebrejsky: שהרן שלח, narozený 3. července 1945 v Jeruzalémě) je izraelský matematik.\n\nJe profesorem matematiky na Hebrejské univerzitě v Jeruzalémě a na Rutgersově univerzitě v New Jersey, USA. Jeho oborem je matematická logika, především teorie modelů a teorie množin.\n\nDoposud (2012) publikoval asi 1000 matematických děl, z toho přibližně 500 spolu s asi 220 kolegy.\n\nJe ženatý a se ženou Jael má tři děti. Jeho otec Uriel byl politický aktivista a básník (pseudonym Jonatan Ratoš), odtud neobvyklé jméno Saharon (\"Srpek luny\").\n\n"}
{"id": "31452", "url": "https://cs.wikipedia.org/wiki?curid=31452", "title": "Pakt stability a růstu", "text": "Pakt stability a růstu\n\nPakt stability a růstu (anglicky: \"Stability and Growth Pact, SGP\") je dohoda mezi členy eurozóny ohledně koordinace jejich rozpočtových politik tak, aby případnými vysokými schodky státních rozpočtů nebo vysokými veřejnými dluhy neohrožovaly stabilitu eura a nezvyšovaly inflaci v eurozóně. Tato dohoda se částečně vztahuje i na země Evropské unie, které nepřijaly euro jako svou měnu.\n\nSoučasné zásady:\n\nPokud hrozí, že nějaká země nedodrží tyto podmínky, může být Evropskou komisí napomenuta. Pokud tyto podmínky ani poté nedodrží, musí vypracovat plán, jakým způsobem je chce v budoucnu zase dosáhnout. Jestliže ani poté nepostupuje podle tohoto plánu, mohou z toho vyplývat následující sankce:\n\n\nTyto sankce se neuplatňují v případě mimořádné události (např. přírodní katastrofa) nebo dlouhotrvající hospodářské krize. O sankcích rozhoduje dvoutřetinovou většinou hlasů Rady, dotyčná země nemá při tomto rozhodování žádný hlas. \n\nPakt stability byl některými evropskými politiky kritizován, že nerespektuje přirozené hospodářské cykly – například Romano Prodi, bývalý předseda Evropské komise, ho nazval jako „stupidní“. Podle některých ekonomických teorií jsou v recesích potřeba vyšší veřejné výdaje jako impuls pro ekonomiku, mají však za následek zvyšování rozpočtového schodku. Později se ukázalo, že Pakt je v podstatě nepoužitelný proti schodkům velkých zemí jako Francie a Německo, ačkoliv právě ony jej v minulosti vehementně prosazovaly.\n\nPředevším na popud Francie a Německa, které dlouhodobě porušovaly tříprocentní pravidlo, se Rada Evropské unie v březnu 2005 dohodla na nových pravidlech Paktu stability: zvětšil se počet možností, kdy lze překročit tříprocentní deficit veřejných financí a období než EU přistoupí k sankcím se prodloužilo. Toto bylo velice kritizováno menšími státy, které se snažily udržet schodky svých rozpočtů ve stanovených mezích za cenu velkých obětí.\n"}
{"id": "31456", "url": "https://cs.wikipedia.org/wiki?curid=31456", "title": "Ondrej Nepela", "text": "Ondrej Nepela\n\nOndrej Nepela (22. ledna 1951 Bratislava – 2. února 1989 Mannheim, Německo) byl československý krasobruslař.\n\nOndrej Nepela začal bruslit v 7 letech, jeho trenérkou byla Hilda Múdra. Trénovala ho 15 let a pod jejím vedením se stal osminásobným mistrem ČSSR, pětinásobným mistrem Evropy, trojnásobným mistrem světa, akademickým mistrem svéta, i olympijským vítězem. Třikrát se zúčastnil zimních olympijských her. Debutoval jako třináctiletý v Innsbrucku 1964 (22. místo), v Grenoblu 1968 skončil osmý. Vrcholem jeho kariéry byl zisk zlaté olympijské medaile v Sapporu 1972.\n\nKrasobruslení naplňovalo jeho život, obětoval mu takřka všechno, bylo mu podřízeno téměř celé jeho dětství. Dlouhá léta trénoval už od šesti hodin ráno na ledě, následovala škola a pak zase trénink. Až do maturity se ale účastnil řádně školní docházky a nepožíval žádné mimořádné úlevy. S výjimkou jízdy na koni se o žádný jiný sport nezajímal.\n\nNepelovou krasobruslařskou předností byly povinné cviky, ovšem i ve volných jízdách se prezentoval velmi dobře. Jako slabinu lze nejspíše označit jeho menší schopnost improvizace. Za sportovní úspěchy mu bylo uděleno ocenění \"Nejlepší československý sportovec roku 1971\". Po skončení amatérské kariéry v roce 1973 účinkoval 13 let jako profesionální krasobruslař v lední revue \"Holiday on Ice\". Po jejím ukončení získal trenérskou licenci a pracoval v Západním Německu. V Mannheimu trénoval německou krasobruslařku Claudii Leistnerovou, která se roku 1988 stala mistryní Evropy.\n\nOndrej Nepela zemřel na rakovinu lymfatických uzlin ve věku 38 let v Německu. Ondrej Nepela se stal prvním známým sportovcem, který podlehl infekci HIV. Soudobá média v Československu však příčinu jeho smrti tabuizovala, stejně jako jeho homosexuální orientaci.\n\nNa jeho památku je od roku 1991 pořádán v Bratislavě mezinárodní krasobruslařský závod Nepela Memorial. Dne 21. prosince 2000 byl Ondrej Nepela v celostátní anketě vyhlášen nejúspěšnějším slovenským sportovcem 20. století, cenu za něj převzala jeho bývalá trenérka Hilda Múdra. Dne 21. ledna 2011 byl na mistrovství Evropy v Bratislavě znovu otevřen zrekonstruovaný zimní stadion nesoucí jeho jméno. Roku 2019 byl Nepela uveden do World Figure Skating Hall of Fame ve World Skating Museum v americkém Colorado Springs.\n\n\n"}
{"id": "31463", "url": "https://cs.wikipedia.org/wiki?curid=31463", "title": "Thomas Telford", "text": "Thomas Telford\n\nThomas Telford (9. srpna 1757 Westerkirk, Skotsko – 9. září 1834) byl skotský stavební inženýr, architekt, kameník, dále stavitel silnic, mostů a kanálů. Poté, co se etabloval jako inženýr silničních a kanálových projektů ve Shropshire, navrhl řadu projektů ve svém rodném Skotsku včetně přístavů a tunelů. Později byl prvním předsedou Institution of Civil Engineers, v jehož čele stál po 14 let až do smrti.\n\nThomas Telford se narodil ve skotském Westerkirku. Vyučil se kameníkem a pracoval na různých stavbách v Edinburghu, Londýně a v portsmouthských docích. V roce 1787 se stal stavebním inženýrem veřejných prací v hrabství Shropshire. V roce 1790 byl pověřen první samostatnou velkou prací, kterou byl most přes řeku Severn v Montfordu (Montford Bridge).\n\nVelkým úspěchem se stal Ellsmereský kanál, průplav spojující uhelné doly a železárny ve Wrexhamu s Chesterem a Shrewsbury. Součástí této stavby je jeden z technických divů průmyslové revoluce – Pontcysyllteský akvadukt, překlenující údolí řeky Dee. Je 305 m dlouhý a má 19 litinových oblouků. Koryto kanálu bylo konstruováno z litinových desek spojovaných rybinovou drážkou a zpevněných cementem. Kanál je dodnes v provozu a plavba po něm patří k nezapomenutelným turistickým zážitkům.\n\nPo dokončení Ellsmerského kanálu se Telford vrátil do rodného Skotska a řídil stavbu Kaledonského kanálu, který mimo jiné prochází jezerem Loch Ness. Mezi jeho další proslulé stavby patří visutý most Menai Suspension Bridge (1819–1826) spojující ostrov Anglesey s pevninou ve Walesu a londýnské doky (Katherine's Docks 1824–1828). Byl rovněž významným stavitelem britské silniční sítě. Za svůj život postavil více než 1000 mil silnic (např. Londýn – Holyhead).\n\n"}
{"id": "31465", "url": "https://cs.wikipedia.org/wiki?curid=31465", "title": "Ben Bova", "text": "Ben Bova\n\nBenjamin William Bova (* 8. listopadu 1932, Philadelphia, Pensylvánie) je americký spisovatel science fiction.\n\nVe svém rodném městě se také v roce 1953 oženil s Rose Cucinottou a v roce 1954 získal bakalářský titul (B.S.) z žurnalistiky na Tempel University. Patnáct let pracoval v leteckém průmyslu. Již v této době začal psát SF: první knihou byla \"The Star Conquerors\" v roce 1959, jeho první povídka \"A Long Way Back\" se objevila v roce 1960. Od roku 1971 do roku 1978 byl editorem časopisu Analog Science Fiction, během této doby získal šestkrát cenu Hugo pro nejlepšího profesionálního editora. Poté přešel do časopisu Omni, kde zůstal až do roku 1982.\n\nVyučoval sci-fi na Harvardu a přednášel v newyorském Haydenově planetáriu. Bova psal o technice pro projekt Vanguard (konstrukce první americké umělé družice Vanguard I) a byl marketingovým manažerem Avco Everett Research Laboratory, kde se setkal s mnoha špičkovými vědci v oborech laserů, umělých srdcí a dalších pokročilých technologií. Je emeritním prezidentem Národní vesmírné společnosti (National Space Society – NSS) a byl prezidentem SFWA (Science-fiction and Fantasy Writers of America).\n\nPlanety\nThe Asteroid Wars\n\n\n"}
{"id": "31466", "url": "https://cs.wikipedia.org/wiki?curid=31466", "title": "Dikyan", "text": "Dikyan\n\nDikyan je jednou z několika kyanových sloučenin. Tyto sloučeniny se vyznačují buď jednomocným radikálem –CN nebo aniontem CN. Volný radikál nemůže ovšem existovat, ale známe sloučeninu nazývanou dikyan, jejíž vzorec je (CN). Atomy uhlíku jsou v ní spojeny trojnými vazbami s atomy dusíku.\n\nDikyan je jedovatý plyn, který voní po hořkých mandlích. Jeho bod varu je -20,7 °C. Dobře se rozpouští ve vodě a v alkoholu. Když dikyan spalujeme za zvýšeného tlaku s kyslíkem, můžeme dosáhnout namodralého plamene, jehož teplota je asi 4 800 °C (s ozónem pak ještě lehce vyšší). Dikyan je tak uváděn jako plyn s druhou nejvyšší teplotou hoření.\n\nNejsnadněji se dikyan připravuje reakcí koncentrovaných roztoků síranu měďnatého a kyanidu draselného, přičemž v první fázi přípravy vzniklý kyanid měďnatý se v druhé fázi samovolně rozloží:\n\n1. Cu + 2CN → Cu(CN)\n\n2. 2Cu(CN) → 2CuCN + (CN)\n\nDikyan lze také získat rozkladem kyanidu rtuťnatého:\n\nHg(CN) → Hg + (CN)\n"}
{"id": "31468", "url": "https://cs.wikipedia.org/wiki?curid=31468", "title": "Konya", "text": "Konya\n\nKonya [konja] (řecky \"Ικονιον\", Ikonion, latinsky \"Iconium\") je město v Turecku, ležící ve středoturecké nížině. Konya má 742 690 obyvatel (2000); město je zároveň správní centrum stejnojmenné provincie, nejrozlehlejší v celém Turecku. Konya byla také významným střediskem súfijů.\n\nLokalita Çatal Hüyük, 40 km jihovýchodně od Konye, je světoznámým archeologickým nalezištěm; byly zde odkryty pozůstatky sídliště ze 7. tisíciletí př. n. l.. Podle \"Skutků apoštolů\", jedné z knih \"Bible\" navštívili Ikonion svatý Pavel a svatý Barnabáš. Mezi lety 1097 a 1243 byla Konya hlavním městem Seldžuků, i když bylo v některých letech obsazeno armádami křižáckých výprav – v roce 1097 Godfreyem z Bouillonu a roku 1190 Fridrichem Barbarossou.\n\nMezi lety 1205 a 1239 dosáhla Konya největšího středověkého významu a zároveň zbohatla. To bylo v době, když seldžučtí sultáni drželi celou Anatolii, Arménii a na čas dobyli i Krym. Roku 1219 do města přišli uprchlíci z Persie, v té době pokořené mongolskými vojsky. Mongolové však při svém postupu dále na západ neušetřili ani Konyu, a obsadili ji v roce 1243; Seldžukové se stali vazaly mongolské říše. Na přelomu 13. a 14. století ještě nakrátko obnovili svou moc, ale roku 1328, bylo seldžucké panství dobyto Karamanovci, kteří Konyi vládli dalších sto let. Až roku 1420 byla Konya obsazena osmanskou říší, ta z ní v roce 1453 učinila centrum provincie Karaman.\n\n\n\n\n"}
{"id": "31472", "url": "https://cs.wikipedia.org/wiki?curid=31472", "title": "Amharština", "text": "Amharština\n\nAmharština je semitský jazyk používaný na severu Etiopie, kde jde o oficiální jazyk. Mimo Etiopii amharštinu používá 2,7 milionů emigrantů (zejména v Egyptě, Izraeli, Švédsku, Rusku, v Kanadě a na východě Číny).\n\n\n"}
{"id": "31473", "url": "https://cs.wikipedia.org/wiki?curid=31473", "title": "Eva Kantůrková", "text": "Eva Kantůrková\n\nEva Kantůrková (rozená Sílová) (* 11. května 1930 Praha) je česká prozaička a scenáristka. V 80. letech byla signatářkou a mluvčí Charty 77.\n\nPochází z literárně založené rodiny – otec Jiří Síla byl komunistický novinář a matka Bohumila spisovatelka. Má dva syny z prvního manželství s Janem Šternem Ivana Šterna (*1949, ekonom) a Jana Šterna (*1953, Ing., publicista).\n\nPo ukončení studia filosofie a historie na Filosofické fakultě Karlovy univerzity v roce 1956 pracovala do roku 1958 pro Svaz mládeže a do roku 1967 v Čs. ústředí knižní kultury; poté se věnovala literatuře.\n\nByla členkou KSČ a angažovala se během pražského jara; v roce 1970 ze strany vystoupila, ocitla se na seznamu zakázaných autorů a publikovala jen v samizdatu a exilových nakladatelstvích.\n\nPodepsala Chartu 77, jíž byla od 6. ledna 1985 do 7. ledna 1986 mluvčí, a i jinak se společně s druhým manželem Jiřím Kantůrkem (1932–1998) angažovala v disentu. Od 6. května 1981 do 22. března 1982 byla vězněna za podvracení republiky.\nAktivně se podílela na vzniku Občanského fóra, v letech 1990–1992 byla poslankyní České národní rady a členkou jejího předsednictva.\n\nV letech 1994 až 1996 byla předsedkyní Obce spisovatelů. V letech 1998–2000 byla ředitelkou odboru literatury a knihoven ministerstva kultury.\nOd 15. května 2003 byla členkou Rady pro rozhlasové a televizní vysílání. Od roku 2006 byla prezidentkou nově založené Akademie literatury české.\n\n\n\n"}
{"id": "31474", "url": "https://cs.wikipedia.org/wiki?curid=31474", "title": "Leopold II. (rozcestník)", "text": "Leopold II. (rozcestník)\n\nLeopold II. je jméno těchto panovníků a dalších osob:\n\nCísař\n\nKrál\n\nVelkovévoda\n\nVévoda\n\nKníže\n\nMarkrabě\n\n\n"}
{"id": "31475", "url": "https://cs.wikipedia.org/wiki?curid=31475", "title": "Leopold II.", "text": "Leopold II.\n\nLeopold II. (5. května 1747 Vídeň – 1. března 1792 Vídeň) byl předposlední císař římský, král český, král uherský, markrabě moravský, velkovévoda toskánský (jako (Petr) Leopold I.) atd. z dynastie habsbursko-lotrinské.\n\nByl až devátým dítětem královny Marie Terezie, ale vzhledem k množství dcer druhým nejstarším synem, který se dožil vyššího věku. V roce 1765 se oženil s dcerou španělského krále Karla III. Marií Ludovikou.\n\nV témže roce zdědil po otci Františku I. Štěpánovi Lotrinském velkovévodství toskánské a usídlil se ve Florencii.\n\nZ tohoto místa sledoval překotné reformní počínání svého bratra Josefa II. na trůně ve Vídni a na rozdíl od něj se stal postupně otcem 16 dětí, jimž se po zdravotní stránce převážně dařilo dobře. Tři čtvrtiny z nich byli synové.\n\nProváděl reformy (zrušení cechů, zrušení toskánské armády a její nahrazení občanskou milicí, zrušení trestu smrti…) v postupných krocích a pokud možno v takové podobě, aby nevyvolávaly konflikty.\n\nNebyl však zároveň zastáncem budování mohutného centrálního aparátu, který vznikal v sídle habsburské monarchie.\n\nV posledních letech své vlády v Toskánsku se začal obávat vzrůstajících nepokojů v Německu a Uhersku – dominií jeho rodiny – které byly přímým důsledkem metod vládnutí jeho bratra. Leopold a Josef byli k sobě citově připoutaní a často se setkávali před i po smrti jejich matky. Když ho ale už těžce nemocný Josef požádal, aby přišel do Vídně a stal se spoluvládcem, Leopold se vyhnul odpovědi.\n\nVěděl, že bude muset nastoupit vládu po Josefovi, ale nechtěl zdědit jeho nepopularitu. Když Josef II. 20. února 1790 zemřel, pobýval Leopold ještě stále ve Florencii a odcestoval až 3. března.\n\nDo Vídně se tedy Leopold přesunul až po smrti bezdětného bratra v roce 1790 jako posléze korunovaný císař Svaté říše římské a král uherský Leopold II. Rychle se rozhodl řešit zděděné problémy, jež se nahromadily především v posledním roce Josefovy vlády.\n\nPro uklidnění šlechty potvrdil zrušení berního a urbariálního patentu a církev si na druhé straně přiblížil, když vrátil výchovu kněží z generálních seminářů do jejích rukou. Uvolnil také pořádání pro lid dříve obvyklých procesí či poutí. Byl otevřený k návrhům z nejrůznějších stran, protože věděl, že čím více jich bude, tím si bude moci vybrat více času na jejich prostudování a sloučení, které často ani nebude možné.\n\nKlid se snažil nastolit i na dalších místech, kde jeho předchůdce vyvolal rozpory. Rychle ukončil mírem ve \"Svišťově\" tažení na Balkáně proti Turkům, protože potřeboval uklidnit Prusko. Podařilo se mu brzy zvládnout neklidnou situaci i na území Uher a povstání v Rakouském Nizozemí (dnešní Belgii).\n\nPostupem času věnoval stále větší pozornost Francii, kde již dávno zuřila revoluce, která se osobně dotýkala jeho sestry Marie Antoinetty, a která především hrozila překročit hranice v podobě odezvy v jiných zemích. Vydal tedy s pruským králem Fridrichem Vilémem II. v Pilnici v srpnu 1791 deklaraci, na jejímž základě byla v únoru příštího roku mezi Pruskem a habsburskou monarchií uzavřena spojenecká smlouva namířená proti revoluční Francii.\n\nZ pohledu Čechů se odlišoval od svého bratra i tím, že nechal vrátit svatováclavské klenoty do Prahy a 6. září 1791 se v katedrále sv. Víta nechal korunovat českým králem. Císař česky rozuměl a v centru Čech tehdy dokonce pobyl několik týdnů.\n\nNejen Praha žila několik měsíců touto událostí – u příležitosti takovéto vzácné návštěvy se technika předháněla s uměním, když se v Klementinu konala první česká průmyslová výstava a v Nosticově divadle byla pro změnu hrána objednaná Mozartova opera \"La Clemenza di Tito\". Nový panovník byl přístupný mnoha setkáním, takže bylo možné, aby se přímo seznámil např. s názory Josefa Dobrovského.\n\nCísař Leopold II. zemřel nečekaně rychle, sotva stačil stabilizovat poměry v zemi a její vnější vztahy. Podle rodové tradice bylo mrtvé tělo rozděleno na tři části. Nabalzamované tělo bylo pochováno v Toskánské hrobce, která je součástí Císařské hrobky pod kostelem kapucínů ve Vídni. Jeho srdce je uloženo v Hrobce srdcí v augustiniánském kostele a vnitřní orgány ve Vévodské hrobce svatoštěpánské katedrály. Jeho kenotaf (prázdný náhrobek) od Franze Antona Zaunera se nachází v kapli sv. Jiří v augustiniánském kostele.\n\nLeopold měl se svou ženou Marii Ludovikou Španělskou 16 dětí (12 synů a 4 dcery):\n\n\n\n"}
{"id": "31476", "url": "https://cs.wikipedia.org/wiki?curid=31476", "title": "Antalya", "text": "Antalya\n\nAntalya, dříve známá také jako Adalia, je město a přístav nacházející se na tureckém pobřeží Středozemního moře, na Turecké riviéře s přibližně 1,1 milionem obyvatel. Město je centrem a sídlem stejnojmenné provincie a turistickým letoviskem. Je to třetí nejnavštěvovanější město světa podle počtu mezinárodních příletů (k roku 2012).\n\nAntalya byla založena jako \"Attaleia\" pergamonským králem Attalem II. ve 2. století př. n. l.; v celé provincii je také mnoho měst z dob starověké Lýkie, Pamfýlie a Pisídie.\n\nDíky unikátní kombinaci historických památek a příjemného středomořského pobřeží je Antalya ideálním turistickým letoviskem, často nazývaným jako „centrum tureckého turismu“. Mezi přístavem a žijícím centrem města se nachází Kaleici, staré město postavené ještě v dobách řeckého osídlení Antalyi. Mezi starými domy jsou úzké dlážděné uličky. Přestože jsou ve městě nyní hlavně hotely a obchody pro turisty, stále jsou zde velmi dobře patrné stopy po Byzantincích, Římanech a Seldžucích. Velká část nalezených archeologických vykopávek je umístěna v Archeologickém muzeu.\n\n\n\n"}
{"id": "31479", "url": "https://cs.wikipedia.org/wiki?curid=31479", "title": "Giuseppe Maria Palatucci", "text": "Giuseppe Maria Palatucci\n\nGiuseppe Maria Palatucci OFM Conv. (25. dubna 1892, Montella – 31. března 1961, Campagna) byl františkánský duchovní, biskup města Campagno a zachránce tisíců Židů před holokaustem.\n\nMladý Giuseppe Maria Palatucci záhy vstoupil k minoritům a 29. května 1915 se stal řádovým knězem. 20. září 1937 jej papež Pius XI. jmenoval biskupem Campagna. Vysvěcen a slavnostně uveden do úřadu byl 28. listopadu téhož roku, jeho hlavním světitelem byl kardinál Alessio Ascalesi.\n\nBiskup Palatucci se účastnil za druhé světové války velkolepého projektu na záchranu Židů. Jeho synovec Giovanni Palatucci byl policejní důstojník, velitel policie ve městě Fiume. To se plnilo obrovským množstvím uprchlíků, včetně velkého množství Židů, kteří měli být vytříděni a deportováni do německých vyhlazovacích táborů, na což měl mladý Palatucci dohlížet. \n\nTen však namísto toho využil své pozice k likvidaci evidence o židovských uprchlících, které pak s falešnými doklady posílal do střední Itálie, kde pro ně biskup Palatucci nejprve sám z diecézních prostředků a posléze s vědomím a finanční podporou papeže Pia XII. zřizoval chráněné uprchlické tábory. Celkem se v nich zachránilo přes 5000 Židů. Jeho synovec, který se i jinak účastnil protinacistického odboje, byl nakonec odhalen jako nepřítel Říše a zemřel v koncentračním táboře v Dachau.\n\n\n"}
{"id": "31488", "url": "https://cs.wikipedia.org/wiki?curid=31488", "title": "Finský záliv", "text": "Finský záliv\n\nFinský záliv ( , , [Finskij zaliv]) je záliv ve východní části Baltského moře mezi Estonskem na jihu (kraje Ida-Virumaa, Lääne-Virumaa, Harjumaa, Läänemaa, Hiiumaa) a Finskem na severu (provincie Kymenlaakso, Uusimaa a Vlastní Finsko) a zasahuje na východě k Petrohradu v Leningradské oblasti Ruska.\n\nJe 390 km dlouhý a 70 (u vstupu) až 130 km (u Narvy) široký. Celkově zabírá rozlohu asi 29 500 km², což je asi 7 % rozlohy Baltského moře. Maximálně je hluboký 100 m u vstupu. Na východ hloubka klesá na 20 až 30 m západně od ostrova Kotlin. Východně od něj hloubka nepřekračuje 5 m. V Něvské zátoce dosahuje 3 až 4 m s výjimkou mořského kanálu, který spojuje petrohradský přístav s hlubinami dostatečnými pro námořní lodě.\n\nSeverní břeh je velmi členitý, skalnatý, s množstvím ostrovů a skalisek. Východní a jižní břeh jsou převážně nížinné, složené z měkkých hornin. K nim pak méně nebo více blízko (místy až k zálivu) postupují základní horniny, které vytvářejí vysoký a srázný svah (Baltsko-ladožská terasa).\n\nNěvská zátoka ve východní části je od roku 2011 oddělena Petrohradskou hrází od zbytku zálivu. Ústí do něj řeka Něva. Na severu leží Vyborský záliv a na jihu se do pevniny zařezávají Koporský záliv, Lužská zátoka (ústí do něj Luga) a Narvský záliv (ústí do něj Narva).\n\nV zálivu je mnoho ostrovů (nepočítaje skaliska). Největší jsou Kotlin (s pevností Kronštadt), Moščnyj, Velký Tjuters, Malý Tjuters, Sommers, Gogland, Naissaar, Osmussaar. U břehů je mnoho mělčin oplývajících rybami.\n\nPrůměrná teplota vody na povrchu je v zimě okolo 0 °C, v srpnu 15 °C u vstupu do zálivu a 17 °C i více v \"Něvské zátoce\". U dna je teplota 2 až 3 °C. Ledová pokrývka se objevuje u břehů na konci listopadu na východě a v polovině prosince na západě a tání začíná na západě na konci dubna a mezi skalisky končí v první polovině května. Slanost vody je na povrchu 3 až 6 ‰, v \"Něvské zátoce\" 2 ‰ i méně. Úroveň hladiny vykazuje pod vlivem větru a atmosférického tlaku silné výkyvy. K obzvláště velkým vzestupům hladiny (150 až 410 cm) dochází v Něvské zátoce a způsobují povodně v Petrohradě.\n\nHlavní přístavy na břehu jsou Petrohrad, Vyborg (\"Rusko\"), Tallinn (\"Estonsko\"), Helsinky, Kotka (\"Finsko\").\n\nNejvětšími chráněnými oblastmi jsou Národní park Lahemaa (\"Lahemaa rahvuspark\") na estonském pobřeží východně od Tallinnu a mořský Národní park Východní Finský záliv (\"Itäisen Suomenlahden kansallispuisto\") u finského města Kotka.\n\n"}
{"id": "31492", "url": "https://cs.wikipedia.org/wiki?curid=31492", "title": "Oxid xenoničelý", "text": "Oxid xenoničelý\n\nOxid xenoničelý (XeO) je žlutá, krystalická, silně nestabilní sloučenina vzácného plynu xenonu s kyslíkem. Molekula má tvar tetraedru. Oxid xenoničelý je jedním z pěti známých oxidů s prvkem v nejvyšším oxidačním čísle (ještě jsou známy oxid osmičelý, rutheničelý, iridičelý a hassičelý).\nJejí explozivní rozklad nastává při teplotě -35,9 °C, který je zároveň její sublimační teplotou a teplotou tání.\n\nSloučeninu lze připravit například reakcí pevného xenoničelanu barnatého BaXeO se studenou koncentrovanou kyselinou sírovou za vzniku síranu barnatého, přičemž jako přechodná sloučenina vzniká nejprve kyselina xenoničelá (přesněji tetrahydrogenxenoničelá) HXeO, která se okamžitě dále rozpadá podle rovnice:\n\nDalší možnou metodou přípravy je disproporcionace xenonanů na xenoničelan a xenon:\n\nJinou uváděnou reakcí je oxidace xenonanů ozonem:\n"}
{"id": "31506", "url": "https://cs.wikipedia.org/wiki?curid=31506", "title": "Lípa u Zelených", "text": "Lípa u Zelených\n\nLípa u Zelených je památný strom u vsi Mokrosuky, severozápadně od Sušice. Přibližně šestisetletá lípa velkolistá (\"Tilia platyphyllos\") roste na západním okraji vsi před bývalým hospodářstvím (dnes rekreační chalupou) u silnice na Hory Matky Boží.\n\n\nMohutné kořenové náběhy připomínají chůdy a přerůstají nízkou zídku terasy. Podepírají mohutný dutý kmen, ve kterém je malá kaplička. Povrch je boulovitý, na boulích pokrytý spícími pupeny. V roce 2004 byly na kořenových nábězích pozorovány plodnice václavky \"Armillaria mellea\"\n\nLípa je chráněna od roku 1978 pro svůj vzrůst, věk a jako krajinná dominanta.\n\nLípa je rodovým stromem spjatým s hospodářství u Pavlíčků. Za války bylo dutiny v kmeni využíváno k úschově obilí.\n\nJeden z místních pánů sídlících na tvrzi se rozzlobil, když zjistil, že se jeho dcera zamilovala do obyčejného nevolníka, a dceru vyhnal. Časem se mu po ní začalo trochu stýskat, později ji začal hledat a když se jednou vracel z hledání po lesích, spatřil dceru u lípy, během chvilky se však rozplynula. Občas ji u lípy zahlédl ještě později, ale vždy jen jako mlhavé zjevení.\n\nLípě byl věnován prostor v pořadu České televize \"Paměť stromů\", konkrétně v dílu č. 14: Stromy pohádek a tajemných sil.\n\n\n"}
{"id": "31527", "url": "https://cs.wikipedia.org/wiki?curid=31527", "title": "Newcastle United FC", "text": "Newcastle United FC\n\nNewcastle United FC (celým názvem: Newcastle United Football Club) je anglický fotbalový klub, který sídlí ve městě Newcastle upon Tyne v metropolitním hrabství Tyne and Wear. Založen byl v roce 1892 po fúzi klubů Newcastle East End FC a Newcastle West End FC. Je to jeden z nejtradičnějších fotbalových klubů celé Anglie. Newcastle vyhrál čtyřikrát nejvyšší soutěž a šestkrát FA Cup. Nejúspěšnější byl v letech 1904 až 1910. V roce 2007 jej odkoupil britský miliardář Mike Ashley. Jeho největší rival je Sunderland.\n\nNejlepší střelec historie klubu je Alan Shearer s 206 góly. V tomto týmu působili také dva fotbalisté z České republiky: brankář Pavel Srniček a obránce David Rozehnal.\n\nSvé domácí zápasy odehrává na stadionu St James' Park s kapacitou 52 354 diváků.\n\n\n\n\"Aktuální k datu: 20. září 2019\"\n\n\n\nZdroj: \n\n\n\nZdroj: \n\nPoznámky:\n\n"}
{"id": "31528", "url": "https://cs.wikipedia.org/wiki?curid=31528", "title": "Souostroví", "text": "Souostroví\n\nSouostroví (někdy též archipel, archipelag nebo archipelagus) znamená v zeměpise skupinu ostrovů, které k sobě patří.\n\nVýraz archipel se pak v širším slova smyslu používá jako místní označení celé řady souostroví (nejčastěji se pod tímto souhrnným názvem rozumí souostroví v Egejském moři mezi Krétou a Malou Asií, tedy Kyklady, Severní a Jižní Sporady a Dodekaneské ostrovy).\n\nNejvětším souostrovím je dle rozlohy i dle populace Indonésie s více než sedmnácti tisíci ostrovy.\n\nSouostroví může být několika typů:\n\n\n"}
{"id": "31530", "url": "https://cs.wikipedia.org/wiki?curid=31530", "title": "Portsmouth FC", "text": "Portsmouth FC\n\nPortsmouth FC (celým názvem: Portsmouth Football Club) je anglický fotbalový klub, který sídlí ve městě Portsmouth v nemetropolitním hrabství Hampshire. Založen byl v roce 1898. Od sezóny 2017/18 působí v EFL League One (3. nejvyšší soutěž).\n\nZ českých hráčů zde dvě sezóny (2003–2005) odehrál Patrik Berger. V zimě 2008 sem na půlroční hostování zamířil český útočník Milan Baroš. V sezóně 2007/08 vyhrál FA Cup. V ročníku 2009/10 bylo Portsmouthu odečteno 9 bodů kvůli přechodu pod nucenou finanční správu a klub sestoupil do druhé nejvyšší soutěže. Po sezóně 2012/13 sestoupil až do třetí nejvyšší soutěže.\n\nSvé domácí zápasy odehrává na stadionu Fratton Park s kapacitou 21 178 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "31531", "url": "https://cs.wikipedia.org/wiki?curid=31531", "title": "Puk", "text": "Puk\n\nKotouč, hovorově pojmenováván puk (někdy též nazývaný touš), je drobný předmět tvaru velmi plochého válce, který se nejčastěji používá ke hře při ledním hokeji. Slovo puk pochází z anglického \"puck\".\n\nPočátky ledního hokeje byly spojeny sice s postupně zakulacujícími se dřevěnými destičkami a jejich jinými náhradami v podobě plechovek i zmrzlého koňského trusu, ale dnešní hokejové puky bývají zhotoveny z vulkanizované pryže. Vznikají při teplotách nad 150 °C a tlaku stovek atmosfér. Puk má zhruba průměr 76,2 milimetrů (3 palce anglické míry), výšku 25,4 mm (1 palec anglické míry) a hmotnost od 156 do 170 gramů, ovšem tyto parametry mohou být mírně pohyblivé a liší se třeba pro žákovské kategorie. Kromě rozměrů musí puk zároveň vyhovovat celé řadě požadavků na jeho vlastnosti (elastičnost, tvrdost, odrazivá schopnost…). Pro každé utkání jich musí být k dispozici dostatek, protože mnohdy několik z nich skončí v hledišti, což může být vzhledem k rychlosti, jakou někdy dosahuje vystřelený puk (160 km/h), i smrtelně nebezpečné. Puky si někdy berou jako suvenýr někteří hráči, když vstřelí nějaký významný gól své kariéry. Vyráběny jsou i suvenýry v podobě puků (skleněné, přívěšky…).\n\nNěkteré významné akce Mezinárodní hokejové federace (IIHF) poslední doby (zimní olympijské hry, mistrovství světa, mezinárodní turnaje) se odehrály s puky valašského výrobce Gufex v Kateřinicích, protože nezanechávají veskrze žádné stopy na mantinelech a plexisklech.\n\nV podvodním hokeji se puk podobá tomu z ledního hokeje, ale má olověné jádro, zbytek je z teflonu, plastu nebo gumy. Díky tomu je dostatečně těžký, aby se v bazénu potopil a byl zároveň šetrný k bazénovým dlaždicím během hry.\n\nNeúplný seznam bývalých či současných výrobců puků:\n\n"}
{"id": "31533", "url": "https://cs.wikipedia.org/wiki?curid=31533", "title": "Sunderland AFC", "text": "Sunderland AFC\n\nSunderland AFC (celým názvem: Sunderland Association Football Club) je anglický fotbalový klub, který sídlí ve městě Sunderland v metropolitním hrabství Tyne and Wear. Založen byl v roce 1879 pod názvem Sunderland & District Teachers AFC. Svůj současný název nese od roku 1881. Od sezóny 2018/19 působí v EFL League One (3. nejvyšší soutěž).\n\n6x se stal mistrem Anglie.\n\nSvé domácí zápasy odehrává na stadionu Stadium of Light s kapacitou 48 707 diváků.\n\nZdroj: \n\n\n\nZdroj: \n\n\n\n\nZdroj: \n\n\n\nZdroj: \n\n"}
{"id": "31535", "url": "https://cs.wikipedia.org/wiki?curid=31535", "title": "Tottenham Hotspur FC", "text": "Tottenham Hotspur FC\n\nTottenham Hotspur FC (celým názvem: Tottenham Hotspur Football Club) je anglický fotbalový klub, který sídlí ve čtvrti Tottenham v severním Londýně. Založen byl v roce 1882 pod názvem Hotspur FC. Svůj současný název nese od roku 1884. Od sezóny 1992/93 působí v Premier League (nejvyšší soutěž v Anglii). Klub během své historie získal dvakrát anglický titul, osmkrát FA Cup, čtyřikrát ligový pohár, jednou Pohár vítězů pohárů a dvakrát Pohár UEFA.\n\nSvé domácí zápasy odehrává na stadionu Tottenham Hotspur Stadium s kapacitou 62 062 diváků. Dříve klub působil na stadionu White Hart Lane, který byl zbourán v roce 2017.\n\nKlub byl založen roku 1882 ještě pod názvem \"Hotspur FC\". Přízvisko \"Hotspur\" pochází ze Shakespearovy hry Jindřich IV., kde postavě Henryho Percyho bylo přezdíváno Hotspur (prchlivec). Svými příznivci je Tottenham Hotspur běžně nazýván \"Spurs\" (ostruhy). Fanoušci největších rivalu mu zas přezdívají \"židovský\". Postupem času Tottenham postupně vystřídal dva stadióny, než se přesunul na White Hart Lane. Ten byl v roce 2017 zbourán a byla zahájena stavba nového stadionu. Tottenham Hotspur Stadium byl otevřen 3. dubna 2019 při zápase proti Crystal Palace. První sezónu ve Football League (založené v roce 1888) odehrál Tottenham v letech 1908/09. Tehdy skončil ve druhé divizi (\"Second Division\") na druhém místě s bodovým odstupem před klubem Bolton Wanderers a slavil okamžitý postup do nejprestižnější ligové soutěže v Anglii, tedy \"First Division\".\n\nV první lize působil Tottenham až do poslední sezóny před 1. světovou válkou, kdy obsadil poslední příčku a měl sestoupit. Naději klubu vrátil fakt, že se liga měla rozšiřovat z 20 na 22 mužstev. Do první ligy měla jistý postup mužstva, která si to vybojovala, tedy Derby a Preston, ale díky rozšíření ligy přibyla další dvě volná místa. Prezident Arsenalu ovšem tvrdě protestoval proti tomu, aby volná místa zabrali městští rivalové, kteří v lize skončili na 19. místě (Chelsea) a 20. místě (Tottenham). Nakonec si po hádkách vybojovala 21. místo Chelsea. Na 22. účastníkovi \"First Division\" se ale vedení soutěže nebylo schopné dohodnout, a tak se o něm mělo rozhodnout hlasováním. Kandidáty byla mužstva Tottenham Hotspur, Barnsley FC (3. místo v druhé lize), Wolverhampton Wanderers (4. v druhé lize) a na dalších čtyřech pozicích Arsenal, Nottingham Forest, Birmingham City a Hull City. Hlasování ovládl jednoznačně Arsenal, získal 18 hlasů, zatímco Tottenham pouhých 8 hlasů. V západním Londýně se začalo slavit, v Tottenhamu byl smutek. Zde se objevují první kořeny rivality těchto celků.\n\nPobyt v \"Second Division\" trval pouze jeden rok. Po návratu uhájil Tottenham skvělými výkony šesté místo. Kromě tohoto úspěchu mohli fanoušci oslavovat i zisk FA Cupu. Tehdy si na Stamford Bridge poradili s Wolverhamptonem 1:0 díky brance Jimmyho Dimmocka. V následující sezóně dokázali pozici ještě vylepšit, když skončili na 2. místě 6 bodů za Liverpoolem. Poté však čekal Tottenham ústup ze slávy. Posunul se do středu tabulky a umisťoval se pak v druhé desítce, až v sezóně 1927/28 celek nedosáhl výše než na 21. místo a sestoupil do 2. divize. Tam si tentokráte pobyl delší dobu. V roce 1931 nebyl postup daleko - unikl jen o 3 body a jednu příčku. Do 1. divize se tak Tottenham probojoval nazpět až v roce 1933. To předvedl opět parádní návrat a skončil na 3. místě za Arsenalem a klubem Huddersfield Town. Poslední místo z dalšího ročníku dalo však na tento úspěch rychle zapomenout. Ve 2. divizi se klub sice pravidelně umísťoval nedaleko postupových pozic, ale stále pod nimi. Návrat do 1. divize mohl být oslavován až 4 roky po přestávce zaviněné 2. světovou válkou. Tottenham skončil první s devítibodovým odstupem před klubem Sheffield Wednesday.\n\nV 1. divizi Tottenham opět navázal na fantistické návraty z předchozích let a vytáhl se až na první příčku a získal titul. Následující sezónu uhájil druhou pozici. Pak ale opět začal v pořadí postupně klesat. Tentokráte to ovšem neskončilo sestupem, ale pouze 18. místem v roce 1956. Poté Tottenham zahájil opět výkonnostní vzestup. V roce 1957 oslavoval Tottenham 2. místo, o rok později 3. místo. Nevyrovnanost výkonů mužstvo potvrdilo 18. místem v dalším roce. Pak šel klub znovu vzhůru, roku 1960 získal 2. místo a v roce 1961 Tottenham opět po 10 letech získal titul. Kromě toho mužstvo zvítězilo i v FA Cupu po finálovém triumphu nad Leicesterem City. Další rok sice klub neobhájil ligový primát, ale získal opět FA Cup. Tentokráte ve finále před stotisícovou návštěvou na stadiónu ve Wembley přehráli Burnley 3:1. Klub patřil mezi nejlepší celky Anglie a v roce 1963 to potvrdil i v evropském rámci, když získal Pohár vítězů pohárů. V lize se zařadil stabilně do první poloviny, ve které se umístil pokaždé až do roku 1975. Největší úspěchy ale získával v pohárových soutěžích. V roce 1967 vyhrál FA Cup, v letech 1971 a 1973 ligový pohár a v roce 1972 dokonce Pohár UEFA. Kromě toho uhájil stříbrnou pozici v anglické první divizi roku 1974. V  roce 1975 skončil ještě na 9. místě, pak ale 1976 až na místě posledním a sestoupil do druhé divize.\n\nTottenham okamžitě vyhrál druhou divizi a vrátil se do nejvyšší soutěže a pro další pohárové úspěchy. V letech 1981 a 1982 slavil klub zisk FA Cupu a v roce 1984 Poháru UEFA. V roce 1987 se týmu ujal manažer a bývalý hráč klubu Terry Venables. Tým dovedl v průběhu šesti let svého působení k některým úspěchům jako bylo 3. místo v lize v roce 1990 či zisk FA Cupu v roce 1991 díky gólu ve 4. minutě nastavení. V týmu tehdy zářil známý anglický fotbalista Paul Gascoigne.\n\nVenables ale dovedl klub téměř k finančnímu kolapsu. Tottenham byl zachráněn od krachu jen díky finanční injekci Alana Sugara, který byl se svou firmou Armstrad úspěšným podnikatelem na trhu se stolními počítači. Tým patřil do roku 1998 do lepší poloviny Premier League, která po reorganizaci fotbalových soutěží v Anglii nahradila 1. divizi. Na podzim roku 1998 byl Tottenham opět zralý na sestup, a tak přišel nový manažer. Tím byl George Graham, doposud dlouholetá opora a poté manažer úhlavního rivala klubu, týmu Arsenal FC. Graham vedl Arsenal před příchodem dnešního manažera \"Gunners\", Francouze Arsène Wengera. Graham Tottenham zachránil v Premier League a dotáhl ho až k opětovnému vítězství v FA Cupu. To znamenalo mimo jiné i kvalifikaci do Poháru UEFA. Na začátku zimy roku 2000 se podařilo investiční skupině ENIC po dlouhém vyjednávání odkoupit klub od Sugara, který nebyl u fanoušků příliš oblíbený. Hlavní postavou ENIC byl Daniel Levy, dlouholetý příznivec Tottenhamu, kterému se tak splnil sen.\n\nDalší trofej získali \"Spurs\" až v roce 2008. V semifinále ligového poháru klub konečně po devíti letech dokázal porazit Arsenal; byl to dokonce pořádný debakl 5:1. Ve finále pak přehrál Tottenham i Chelsea FC poměrem 2:1 po brankách Dimitara Berbatova a Jonathana Woodgatea.\n\nPoté vedl klub již delší dobu manažer Harry Redknapp, který převzal tým po odvolaném Juande Ramosovi. V té době se Tottenham krčil po 8 odehraných ligových zápasech s pouhými dvěma body na sestupové pozici. Pod vedením Harryho Redknappa však v oné sezoně dokráčel až na konečnou 7. pozici. V následující sezoně 2009/2010 dosáhli Spurs na konečné 4. místo v tabulce Premier League a zajistili si tak postup do předkola Ligy mistrů pro následující sezonu. Krom toho dokázal tento tým znovu postoupit do finále Ligového poháru, ve kterém se utkal s Manchesterem United. Po bezbrankové remíze v základní hrací době, musely o vítězi této trofeje rozhodnout až pokutovému kopy, ve kterých byli šťastnější hráči z Manchesteru.\n\nV sezoně 2010/2011 přehrál Tottenham v předkole Ligy mistrů švýcarský celek Young Boys Bern po výsledcích 2:3 a 4:0, a postoupil tak do hlavní fáze této soutěže. V základní skupině Ligy mistrů se Tottenham utkal s německým Werderem Brémy, s nizozemským Twente a italským Interem Milán, posledním vítězem této soutěže. V 6 zápasech základní skupiny získali Spurs celkem 11 bodů a z prvního místa v tabulce postoupili do vyřazovací fáze. Tam je čekal souboj s italským AC Milán. Po výsledcích 0:1 a 0:0 slavil Tottenham postup do čtvrtfinále. Zde byl jeho soupeřem španělský gigant Real Madrid, na který již Tottenham nestačil a po výsledcích 4:0 a 0:1 byl ze soutěže vyřazen. Sezonu 2010/2011 mužstvo stále pod vedením Harryho Redknappa zakončilo na 5. místě.\n\nV následující sezoně 2011/2012 se Tottenham probojoval do semifinále FA Cupu a domácí ligovou soutěž zakončil na 4. místě. Avšak díky celkovému triumfu v Lize mistrů jiného anglického klubu Chelsea FC, se Spurs do následujícího ročníku této soutěže neprobojovali. To nakonec vedlo až k odvolání manažera Harryho Redknappa, kterého na startu nové sezony 2012/2013 nahradil portugalský kouč André Villas-Boas.\n\nTomu se však na Redknappovi úspěchy nepovedlo navázat a mužstvo sezonu zakončilo na 5. pozici. A to především díky fenomenální sezoně waleského záložníka Garetha Balea, který získal ocenění pro nejlepšího hráče celé Premier League. Villas-Boas odstartoval i následující sezonu 2013/2014 jako manažer Spurs, ale po špatných výsledcích byl v prosinci roku 2013 odvolán a nahradil jej Angličan Tim Sherwood, který již dříve v klubu pracoval. Pod jeho vedením mužstvo Tottenhamu obsadilo v ligové tabulce celkově 6. pozici. Ovšem Tim Sherwood byl v červnu roku 2014 ze své pozice manažera odvolán a nahradil jej Argentinec Mauricio Pochettino, který dříve úspěšně vedl jiný tým anglické Premier League Southampton FC.\n\nV sezoně 2014/15 si nový manažer Mauricio Pochettino připsal již jeden významný úspěch, a to když klub dovedl do finále Ligového poháru, ve kterém se Tottenham 1. března roku 2015 utkal s městským rivalem Chelsea FC. Zde Tottenham podlehl 2:0.\n\nNa dobrých výsledcích posledních od příchodu Pochettina se projevuje především lepší sehranost celého mužstva a také lepší funkčnost herního systému nového manažera. Ten svou filozofii zakládá na tvrdém tréninku, vysokém presingu a neustálému tlaku na soupeře s cílem co nejrychleji získat zpět ztracený míč. Pochettino rovněž dává velký prostor mladým hráčům, kteří v klubu Spurs působí. Zejména pak odchovancům klubu, jako je Danny Rose či Harry Kane. Pochettino od příchodu do Spurs využívá rychlých krajních beků Rose a Walkera, kteří dobíhají až k území šestnáctky a zde centrují. Krajní záložníci následně zahušťují pokutové území. Pochettino tuto taktiku aplikoval již v Southamptonu, Tottenham mu ale poskytl hráče, díky kterým může plně využít potenciál taktiky. Tato taktika pomohla Tottenhamu ke kvalifikaci do Ligy mistrů pro sezonu 2016/17. V Lize mistrů následně Tottenham vypadl s Monakem, Leverkusenem a CSKA Moskva.\n\nZdroj: \n\n\n\n\n\"Aktuální k datu: 8. srpen 2019\"\n\n\n\nZdroj: \n\n\n\nZdroj: \n\n"}
{"id": "31537", "url": "https://cs.wikipedia.org/wiki?curid=31537", "title": "West Bromwich Albion FC", "text": "West Bromwich Albion FC\n\nWest Bromwich Albion FC (celým názvem West Bromwich Albion Football Club, zkráceně též WBA či West Brom) je anglický fotbalový klub, který sídlí ve městě West Bromwich v metropolitním hrabství West Midlands. Založen byl v roce 1878 pod názvem West Bromwich Strollers FC. Svůj současný název nese od roku 1880. Od sezóny 2018/19 působí v EFL Championship (druhá nejvyšší soutěži v Anglii).\n\nSvé domácí zápasy odehrává na stadionu The Hawthorns s kapacitou 26 850 diváků.\n\nZdroj: \n\n\n\n\n\nZdroj: \n\n\n\nZdroj: \n\n"}
{"id": "31539", "url": "https://cs.wikipedia.org/wiki?curid=31539", "title": "West Ham United FC", "text": "West Ham United FC\n\nWest Ham United FC (celým názvem: West Ham United Football Club) je anglický fotbalový klub, který sídlí ve čtvrti Stratford ve východním Londýně. Založen byl v roce 1895 pod názvem Thames Ironworks FC. Svůj současný název nese od roku 1900. Od sezóny 2012/13 působí v Premier League (nejvyšší soutěž v Anglii).\n\nPůvodní barvou týmu byla tmavě modrá, kvůli předsedovi Temžských železáren Arnoldu Hillsovi, bývalému studentovi Oxfordské univerzity. Nicméně tým používal různé sestavy, včetně rudé a nebesky modré barvy, které používá dnes na dresech pro domácí zápasy. Kladiváři trvale přijali rudou a nebesky modrou pro domácí zápasy v létě roku 1899.\n\nSvé domácí zápasy odehrává na Olympijském stadionu s kapacitou 60 000 diváků.\n\nKlub byl založen roku 1895, o rok později se připojil k London League a v sezóně 1897/98 ji vyhrál ještě pod názvem Thames Iron Works. V roce 1900 se z Thames Iron Works přejmenoval na West Ham United. Svoje první představení v ligové soutěži se odehrálo v roce 1919. O 4 roky později (1923), kdy klub postoupil do nejvyšší soutěže se dostal také do finále FA Cupu ve Wembley. Po dlouhé době se klub připomněl vítězstvím FA Cupu v roce 1964 a o rok později vítězstvím v evropské soutěži Pohár vítězů pohárů. Další triumf v FA Cupu přišel v roce 1975.\n\nTěžké období přišlo v roce 1978, kdy tým neminul pád do Second Division. V roce 1980 se klub stále topil ve druhé lize, ale Anglii šokoval výhrou ve finále FA Cupu proti Arsenalu poměrem 1:0. Klub se stále nořil ve druhé lize, ale vzestup se konal v roce 1993, kdy West Ham United postoupil do nejvyšší soutěže s názvem Premier League. To trvalo 10 let, když klub opět sestoupil. Rok 2005 se pro Kladiváře odvíjel dobře a v play-off Championship klub vybojoval výhru nad Prestonem 1:0 brankou Bobbyho Zamory.\n\nZdroj: \n\n\n\n\nPůvodně hrával klub na stadionu Boleyn Ground v Upton Parku. West Ham United se sem stěhoval v roce 1904, kdy si ho pronajal od londýnského okresu. V prostorách Upton Parku stál zelený dům, kde byla škola i Boleynský hrad. Dnes je nazýváno spíš bývalé sídlo West Hamu United část Upton Park, než nezvyklý Boleyn Ground. Stadion byl v roce 1990 zrekonstruován. Celková kapacita stadionu byla 35 016 diváků. V plánu kdysi byla rekonstrukce stadionu, která měla přidat 10 tisíc nových míst na East Stand (jižní tribuna). Ovšem bývalý předseda Eggert Magnússon naznačil ambice West Hamu přejít po LOH 2012 v Londýně na Olympijský stadion.\n\nPoslední zápas hrající se na Boleyn Ground byl uskutečněn 10. května 2016, kdy West Ham porazil v ligovém zápase Manchester United FC poměrem 3:2. Před začátkem sezóny 2016/17 se West Ham United definitivně přestěhoval na relativně nový Olympijský stadion ležící ve Stratfordu.\n\nWest Ham silně soupeří s několika dalšími kluby. Většina jsou jiné londýnské kluby, především ze sousedících čtvrtí, patří mezi ně Millwall, Tottenham, Arsenal a také Chelsea, kde je napětí stupňováno rivalitou mezi východem a západem Londýna. Soupeření mezi West Hamem a Tottenhamem bylo podporováno hráči, jako je Jermain Defoe, který se po opuštění Kladivářů přidal k Tottenhamu. Většina zápasů je hodnocena jako riziková. Rivalitu také prohloubil bývalý Kladivář, dnes manažer Tottenhamu Harry Redknapp.\n\nNejhlubší a nejstarší rivalita panuje mezi West Hamem a Millwallem, jejichž utkání jsou též známá jako East London Derby. Obě strany byly v historii týmy továren soupeřících o zakázky, hráči žili a pracovali ve stejné lokalitě. Proto je raná historie těchto dvou klubů velmi propojena. Tým West Hamu se ukázal být úspěšnějším v řadě jednání a sporů mezi týmy, což nakonec vedlo k vyšší úrovni West Hamu. Millwall se později odmítl připojit do rodící se fotbalové ligy, zatímco West Ham odešel do FA Cupu, kde se držel v přední části tabulky.\n\nSoupeření Millwallu s West Hamem přineslo značnou dávku násilí a je jedním s nejznámějších ve světě fotbalového chuligánství. Naposledy proti sobě týmy nastoupily v druhém kole League Cup 2009/10, 25. srpna 2009, v Upton Parku. Bylo to první vzájemné utkání po 4 letech a vůbec první v League Cup. Toto utkání přineslo mnoho škod na zdraví, majetku a hra byla kvůli výtržnostem fanoušků několikrát pozastavena.\n\nPropojení West Hamu s organizovaným fotbalovým násilím začíná v roce 1960 se založením skupiny The Mile End Mob (pojmenované podle jedné z nejhorších části East Endu). Od roku 1970 do 1980 nastává zlatá doba Hooligans ve Velké Británii, a fanoušci West Hamu se stávají proslulými pro svoje konflikty s policií a fanoušky ostatních týmů.\n\nInter City Firm byla jednou z prvních takzvaných \"Casuals\", zvaných tak proto, že dohledu policie unikali oblečením minimálně souvisejícím s fotbalem, a využíváním vlaků Inter City na rozdíl od většiny fanoušků využívající levné, hlídané \"football special\" vlaky. Od roku 1990 se díky sofistikované technice a policejnímu dozoru snížila míra násilí, ale intenzivní soupeření s Millwallem, Chelsea a dalšími významnými týmy pokračuje.\n\n\"Aktuální k datu: 28. září 2019\"\n\n\n\nZdroj: \n\n\n\nZdroj: \n\nPoznámky:\n\n"}
{"id": "31542", "url": "https://cs.wikipedia.org/wiki?curid=31542", "title": "Nasum", "text": "Nasum\n\nNasum byla švédská grindcore kapela založená v roce 1992. Kapela se rozpadla po smrti Mieszka Talarczyka v zimě 2004.\n\n\n"}
{"id": "31543", "url": "https://cs.wikipedia.org/wiki?curid=31543", "title": "Alexandr Solženicyn", "text": "Alexandr Solženicyn\n\nAlexandr Isajevič Solženicyn (rusky \"Алекса́ндр Иса́евич Солжени́цын\", 11. prosince 1918, Kislovodsk – 3. srpna 2008, Moskva) byl ruský spisovatel, disident, publicista a politický činitel. Roku 1970 obdržel Nobelovu cenu za literaturu.\n\nPo střední škole začal studovat na dvou fakultách rostovské univerzity (fyzikálně matematické a filozofické), po začátku druhé světové války se však dobrovolně přihlásil do armády a poté odešel bojovat na frontu (byl důstojníkem dělostřelectva Rudé armády a dvakrát byl vyznamenán za statečnost). Za kritiku J. V. Stalina v dopise svému příteli byl zatčen a odeslán do trestného tábora, a v různých táborech pak strávil celkem osm let. Propuštěn byl r. 1953 a v letech 1953–1956 byl ve vyhnanství v Kazachstánu. Po rehabilitaci v roce 1957 se vrátil do středního Ruska a pracoval jako učitel.\n\nV roce 1968 byl vyloučen ze Svazu spisovatelů. Roku 1970 byl Andrejem Dmitrijevičem Sacharovem navržen na Nobelovu cenu za literaturu, která mu byla udělena, ale on si ji nevyzvedl z obavy, že by ho sovětské úřady nepustily zpět do země. Poté, co na Západě vyšlo jeho nejslavnější dílo \"Souostroví Gulag\", byl však v roce 1974 stejně zbaven občanství a násilně vypovězen ze země. Odjel nejprve do západního Německa, později se usadil v USA. V roce 1983 obdržel Templetonovu cenu. Do Ruska se vrátil v roce 1994. Roku 1997 byl zvolen řádným členem Ruské akademie věd. Zemřel 3. srpna 2008 v Moskvě na srdeční infarkt.\n\nJeho tvorbu velmi ovlivnila druhá světová válka, věznění v Gulagu a následný pobyt ve vyhnanství.\n\n\n\n"}
{"id": "31544", "url": "https://cs.wikipedia.org/wiki?curid=31544", "title": "Interdikt", "text": "Interdikt\n\nInterdikt (z lat. \"inter-dicere\", zakázat), česky klatba, znamená zákaz účasti na svátostech a je to druhý nejtěžší církevní trest kanonického práva (po exkomunikaci). Potrestaný interdiktem nesmí sloužit mši ani žádné jiné bohoslužby, ani při nich nesmí asistovat. Nesmí udělovat svátosti a svátostiny, svátosti pak nesmí ani přijímat. Interdikt je definován v kodexu kanonického práva, kánonech 1331 a 1332.\n\nKromě současného osobního interdiktu, který postihuje jednotlivé osoby nebo skupiny (ale na rozdíl od exkomunikace nevylučuje z církve), starší kanonické právo rozlišovalo ještě lokální interdikt jako zákaz bohoslužeb v určitém místě, např. městě nebo kostele, a generální interdikt pro celou diecézi nebo zemi. Užíval se jako papežský trest zejména za vraždu kněze, ale také proti vzpurným panovníkům, biskupům nebo jiným významným osobám, postihoval však všechny věřící určité oblasti. \n\nNejvětšího významu dosáhl interdikt, známý od raného středověku, ve 12.–15. stol. jako nástroj moci papežů a biskupů (např. 1208 interdikt na Anglii, 1302 na Budín, 1324 na Francii, 1412 na Prahu).\n\nLokální i generální interdikt mohl být vyvolán také tím, že panovník, biskup nebo teolog byl postižen slavnostní klatbou (anathéma). Ve městě, kde odsouzený žil, byly zakázány všechny církevní obřady a udělování jakýchkoli svátostí.\n\nDnes platné kanonické právo katolické církve z roku 1983 již nezná lokální interdikt. Osobní interdikt nastupuje po některých činech, jako např. sloužení mše někým, kdo není kněz.\n\n\n\n"}
{"id": "31546", "url": "https://cs.wikipedia.org/wiki?curid=31546", "title": "Wigan Athletic FC", "text": "Wigan Athletic FC\n\nWigan Athletic FC (celým názvem: Wigan Athletic Football Club) je anglický fotbalový klub, který sídlí ve městě Wigan v metropolitním hrabství Greater Manchester. Založen byl v roce 1932. Od sezóny 2018/19 působí v EFL Championship (druhá nejvyšší soutěž v Anglii). Klubové barvy jsou modrá a bílá.\n\nSvé domácí zápasy odehrává na stadionu DW Stadium s kapacitou 25 138 diváků.\n\nWigan Athletic byl založen v roce 1932, rok po zániku ligového Wigan Borough. Athletic se stal v pořadí šestým založeným klubem ve městě po klubech Wigan AFC, Wigan County, Wigan United, Wigan Town a Wigan Borough. Klub dlouho nefiguroval mezi ligovými týmy. Mezi ligové profesionální kluby byl přijat až v roce 1978. Dlouho ale bojoval jen mezi 3. a 4. divizí.\n\nV roce 1995 do klubu vstoupil podnikatel a majitel obchodního řetězce JJB obchodující se sportovním oblečením David Whelan. Whelan, který se ve Wiganu narodil, oznámil své smělé plány o postupu do Premier League. Vše začalo tak, jak mělo, když klub v roce 1997 vyhrál čtvrtou divizi a postoupil tak do třetí divize, kde zůstal až do roku 2003. To klub vedl již druhý rok manažer Paul Jewell, který na podruhé vybojoval s Latics postup do First Division – druhé nejvyšší soutěže. Zde si Wigan nepočínal vůbec špatně, když skončil sedmý a jen o jednu pozici mu utekly boje v play-off o nejvyšší soutěž. Následující sezónu si Wigan Athletic už postup nenechal ujít a postoupil přímo z druhé pozice do Premier League.\n\nDebut mezi anglickou smetánkou nedopadl vůbec špatně, skončil na desáté pozici a jen o 7 bodů mu utekla pohárová Evropa. To ale nebyl jediný úspěch v sezóně 2005/06, Wiganu se totiž podařilo probojovat až do finále ligového poháru, kde podlehl Manchesteru United. Klub po této sezóně opustila řada opor jako Jimmy Bullard, Jason Roberts nebo Stéphane Henchoz. Ale za ně přišly náhrady v podobě hráčů jako Emile Heskey, Denny Landzaat, Chris Kirkland a Antonio Valencia.\n\nSezóna 2006/07 se klubu z města nedaleko Manchesteru už tolik nevydařila a sestup se Latics vyhnul pouze o skóre na úkor Sheffieldu United. To mělo za následek, že úspěšný manažer Paul Jewell rezignoval na svou funkci. Nahradil ho Chris Hutchings.\n\nKlubu se ale pod novým koučem vůbec nedařilo, a tak byl Davidem Whelanem odvolán. Pozici manažera tak obsadil Steve Bruce, který tým dokázal dotáhnout až na konečnou 14. pozici – šest bodů nad sestupovými vodami.\n\nSezónu 2008/09 Wigan nezačal nejšťastněji, když si z prvních deseti kol odnesl 6 porážek, ale klub se nakonec rozjel, a přestože klub na konci sezóny znovu nabyl nelichotivé bilance 8 porážek z 12 posledních zápasů, skončil na 11. pozici. Tým po sezóně ale opustil manažer Steve Bruce, který kývl na nabídku Sunderlandu a nahradil ho bývalý klubový hráč Roberto Martínez.\n\nWigan si ubránil prvoligovou příslušnost i v sezóně následující. Ta se ale nedá považovat za příliš povedenou, klub skončil na šestnáctém místě s náskokem šesti bodů na sestupující osmnácté Burnley. Dalšími kaňkami byly ligové debakly 9:1 od Tottenhamu, 8:0 od Chelsea a celkově druhá nejhorší obrana v lize.\n\nV sezóně 2012/13 Wigan vyhrál FA Cup, když ve finále porazil 1:0 Manchester City. Toto vítězství znamenalo také nasazení do základní skupiny Evropské ligy 2013/14. O tři dny později přišla porážka 1:4 s Arsenalem v Premier League, což znamenalo pro klub sestup do Football League Championship (po 8 letech v Premier League). Wigan se stal prvním anglickým týmem, který během jedné sezóny získal FA Cup a sestoupil z Premier League. Do roku 2013 byl manažerem tohoto týmu Španěl Roberto Martínez, který v klubu působil i jako hráč, když zde odehrál 188 ligových zápasů, ve kterých vsítil 17 branek z postu záložníka letech 1995–2001.\n\nV základní skupině D Evropské ligy 2013/14 obsadil v konkurenci NK Maribor, FK Rubin Kazaň a SV Zulte-Waregem s 5 body konečné 4. místo ve skupině a do jarní vyřazovací fáze nepostoupil.\n\n\n\nZdroj: \n\n\n\nZdroj: \n\n"}
{"id": "31550", "url": "https://cs.wikipedia.org/wiki?curid=31550", "title": "Aristides Sousa Mendes", "text": "Aristides Sousa Mendes\n\nAristides de Sousa Mendes do Amaral e Abranches (19. července 1885 Cabanas de Viriato – 3. dubna 1954 Lisabon) byl portugalský šlechtic a diplomat. Jako konzul v Bordeaux vydal během let 1940–1941 navzdory instrukcím své vlády vstupní víza do Portugalska asi 30 000 osobám, většinou Židům. \n\n\"„Má vláda odmítla vydávat víza jakýmkoliv uprchlíkům. Ale já nemohu poslat ty lidi na smrt… Jsem rozhodnut vydat vízum každému, kdo si o ně řekne… I kdybych měl být propuštěn, musím jednat jako křesťan, jak mi káže mé svědomí.“\" (Aristides de Sousa Mendes, Bordeaux 1940)\n\nV roce 1941 byl pro tuto svou činnost přinucen svými nadřízenými odejít do důchodu. Zemřel v naprosté chudobě roku 1954. V roce 1967 mu Jad Vašem udělil titul Spravedlivý mezi národy. V roce 1987 Portugalsko rehabilitovalo jeho památku. Na konci roku 2006 jej hlasy diváků RTF umístily v první desítce ankety Naši velcí Portugalci, v následujícím druhém kole (vybíralo se již jen z první desítky) se pak umístil na třetím místě, za Antóniem Salazarem a Álvarem Cunhalem. \n\n"}
{"id": "31554", "url": "https://cs.wikipedia.org/wiki?curid=31554", "title": "International Air Transport Association", "text": "International Air Transport Association\n\nThe International Air Transport Association (IATA, Mezinárodní asociace leteckých dopravců) je nevládní mezinárodní organizace sdružující letecké dopravce, sídlí v Montrealu v Kanadě. Členy IATA je okolo 280 společností z celého světa. Tyto společnosti zajišťují okolo 83 % pravidelné mezinárodní letecké přepravy.\n\nIATA ve své činnosti navázala na dřívější International Air Traffic Association (založena 1919 v Haagu). Stanovy dnešní IATA byly navrženy v roce 1944 a samotná organizace vznikla v Havaně na Kubě v dubnu 1945. Zakladateli bylo 57 společností z 31 států (jedním ze zakládajících členů byly také ČSA).\n\nIATA přiděluje třípísmenné letištní kódy a dvoupísmenné kódy přepravců, které se používají po celém světě. (Svoje kódy přiděluje také organizace ICAO.)\n\nIATA také stanovuje podmínky pro přepravu nebezpečného nákladu a vydává příručku \"Dangerous Goods Regulations\", která se používá jako referenční příručka pro přepravu nebezpečného nákladu.\n\nLetečtí dopravci mají sjednanou výjimku, aby mohli spolu konzultovat ceny prostřednictvím této organizace. IATA byla obviněna z kartelového jednání a mnoho nízkonákladových dopravců není plnohodnotnými členy IATA.\n\n"}
{"id": "31555", "url": "https://cs.wikipedia.org/wiki?curid=31555", "title": "Seznam přísně chráněných druhů živočichů podle Bernské úmluvy", "text": "Seznam přísně chráněných druhů živočichů podle Bernské úmluvy\n\nSeznam přísně chráněných druhů živočichů podle Úmluvy o ochraně evropských planě rostoucích rostlin, volně žijících živočichů a přírodních stanovišť (Bernská úmluva)\n\nInsectivora (hmyzožravci)\n\n\n\n\nMicrochiroptera (netopýři)\n\nRodentia (hlodavci)\n\n\n\n\n\n\nCarnivora (šelmy)\n\n\n\n\n\n\n\nArtiodactyla (sudokopytníci)\n\n\n\nCetacea (kytovci)\n\n\n\n\n\n\n\n\nAves – Ptáci\n\nGaviiformes (potáplice)\n\n\nPodicipediformes (potápky)\n\n\nProcellariiformes (trubkonosí)\n\n\n\nPelecaniformes (veslonozí)\n\n\n\nCiconiiformes (brodiví)\n\n\n\n\n\nAnseriformes (vrubozobí)\n\n\nFalconiformes (dravci)\n\nGalliformes (hrabaví)\n\n\nGruiformes (krátkokřídlí)\n\n\n\n\n\nCharadriiformes (bahňáci)\n\n\n\n\n\n\n\n\nColumbiformes (měkkozobí)\n\n\n\nCuculiformes (kukačky) \n\n\nStrigiformes (sovy)\n\nCaprimulgiformes (lelkové)\n\n\nApodiformes (svišťouni)\n\n\nCoraciiformes (srostloprstí) \n\n\n\n\n\n\nPasseriformes (pěvci)\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nReptilia – Plazi\n\nChelonia (želvy)\n\n\n\n\n\n\nSauria (ještěři)\n\n\n\n\n\n\n\nOphidia (hadi)\n\n\n\nAmphibia – Obojživelníci\n\nCaudata (ocasatí)\n\n\n\n\nAnura (žáby)\n\n\n\n\n\n\nPisces – Ryby\n\nChondrichthyes (Paryby)\n\nPleurotremata (žraloci)\n\n\n\nOsteichthyes (Ryby)\n\nPetromyzoniformes (mihule)\n\n\nAcipenseriformes (jeseteři)\n\n\nSalmoniformes (lososi)\n\n\nCypriniformes (máloostní)\n\n\nSynentognathi (lalůčkožábří)\n\n\nAtheriniformes (gavúni)\n\n\nPerciformes (ostnoploutví)\n\n\nChimaeriformes (chiméry)\n\n\nArthropoda – Členovci\n\nInsecta (hmyz)\n\n\n\n\n\n\nArachnida (pavoukovci)\n\n\nCrustacea (korýši)\n\n\nMollusca – Měkkýši\n\nGastropoda (plži)\n\n\n\n\nBivalvia (mlži)\n\n\n\nAsteroidea (hvězdice)\n\nEchinoidea (ježovky)\n\nHydrozoa (polypovci)\n\nAnthozoa (korálnatci)\n\nPorifera – Houby\n\n"}
{"id": "31560", "url": "https://cs.wikipedia.org/wiki?curid=31560", "title": "Bosna", "text": "Bosna\n\nSlovo Bosna má několik významů:\n"}
{"id": "31561", "url": "https://cs.wikipedia.org/wiki?curid=31561", "title": "Hercegovina", "text": "Hercegovina\n\nHercegovina (jinými názvy také \"Hum\", \"Zahumlje\" či \"Humska zemlja\") je historické území, nacházející se na jihu Bosny a Hercegoviny. Rozloha tohoto území je zhruba kolem 10 000 km² (přesné hranice nejsou stanoveny). Centrem oblasti je Mostar. Jedná se o horskou (nejvyšší vrchy přesahují 2000 m), řídce osídlenou oblast (zatímco Hercegovina tvoří 20 % území státu, nachází se tu pouze 10 % obyvatel) s četnými údolími, horami, poli a hustými lesy.\n\nNázev Hercegoviny je odvozen ze slova \"Herzog\" a je tedy etymologicky stejný, jako v případě Vojvodiny. Není odvozen od blízkého města Herceg Novi, které se nachází na břehu Boky Kotorské.\n\nZ hlediska jazykového vývoje Chorvatska, Srbska ale i BaH má Hercegovina podstatný význam, neboť se zde začala formovat současná podoba současného jazykového systému všech tří zemí.\n\nObyvateli Hercegoviny jsou Chorvati (206 457), Bosňáci (112 948) a Srbové (93 047), dále také Jugoslávci (18 494) a ještě přes 6 000 lidí s jinou národností; celkem tu tedy žije podle údajů z roku 1991 437 000 lidí. V současné době je rozdělena na dvě poloviny; západní, která patří Federaci Bosny a Hercegoviny a východní, která je nejjižnější součástí Republiky srbské.\n\nVévodou, který Hercegovině vládl, byl v polovině 15. století Stefan Vukčić Kosač, titul získal korunovací v klášteru Mileševo. Tehdejší území bylo ale rozsáhlejší než to dnešní; jeho součástí byly i oblasti západněji na bosensko-chorvatské hranici a některé regiony v dnešním Srbsku.\n\nPo krvavých válkách v roce 1485 Hercegovinu definitivně dobyla Osmanská říše. Vzniknul pašalik Bosna (později Bosna-Hercegovina), jehož součástí byl sandžak Hercegovina (turecky \"Hersek\") s hlavním městem Mostarem. Hercegovská města Mostar a Stolac byla důležitými obchodními centry na cestě z Dubrovníku do vnitrozemí.\nRozhodnutím Berlínského kongresu se přičlenila větší část Herzegoviny k Rakousku-Uhersku. Východní část (tzv. Stara Hercegovina) osmanské Hercegoviny připadla naopak černohorskému knížectví.\n\n\n\n"}
{"id": "31562", "url": "https://cs.wikipedia.org/wiki?curid=31562", "title": "Diyarbakır", "text": "Diyarbakır\n\nDiyarbakır (kurdsky a aramejsky ئامه‌د, \"Amed\"; řecky \"Amida\") je město v Turecku, ležící na březích řeky Tigris v severní Mezopotámii. Včetně všech předměstí, kde žije asi půl milionu lidí, má Diyarbakır 1 244 273 obyvatel (2005) – převážně Kurdů. Město bývá někdy zváno Paříží Východu; je hlavním městem stejnojmenné provincie.\n\nV době vlivu Římské a Byzantské říše neslo město řecký název Amida, po oslabení Východodořímské říše, v roce 638 město dobyl arabský islámský vojevůdce z kmene Bakr (Bakr ibn Wa'il) – odtud i název města: \"dijár Bakr\" („Bakrovo území“).\n\nVe 20. století došlo v Diyarbakıru k velkým změnám. Během první světové války došlo k velké změně složení obyvatelstva. Zmizely velmi dlouho usídlené menšiny Syřanů a Arménů. Na konci války bylo město obsazeno francouzskými vojsky. Několik let po vyhlášení republiky zde došlo k velkému povstání Kurdů proti Kemalovi Atatürkovi. Přestože skončilo, stále zde docházelo k občasným potyčkám mezi Kurdy a Turky. Roku 1984 dokonce vypukla guerillová válka, město se stalo centrem PKK (Kurdské strany pracujících). Válka způsobila prudký nárůst obyvatel, protože vesničané se sem přistěhovávali za vidinou lepší bezpečnostní situace. V 90. letech tu sídlil Turecký Hizballáh, hnutí jehož cílem bylo vytvořit Islámský stát Kurdistán. Jeho cílem různých útoků byli většinou příslušníci křesťanské komunity. (? zdroj) Teprve až po roce 2004 je Diyarbakır konečně bezpečnými městem.\n\nMěsto je obklopené hradbami, postavenými poprvé už v roce 297. Jejich délka je 5,5 km a tvoří tak kruh kolem centra města. Ve městě se nachází kromě historického jádra i velké množství středověkých mešit a medres, nejvýznamnější z nich je Ulu Cami - Velká mešita z 11. století a Kale Camii – Hradní mešita z 12. století. V Diyarbakıru se také nachází pravoslavný kostel Meryemana, postavený už v 1. století, dodnes funkční. Město je známé velmi živými pouličními trhy.\n\n"}
{"id": "31565", "url": "https://cs.wikipedia.org/wiki?curid=31565", "title": "Seznam měst s tramvajovým provozem", "text": "Seznam měst s tramvajovým provozem\n\nToto je seznam měst s provozovaným tramvajovým provozem:\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\"pouze streetcars\"\n"}
{"id": "31569", "url": "https://cs.wikipedia.org/wiki?curid=31569", "title": "WLAN", "text": "WLAN\n\nBezdrátová lokální síť (WLAN) je bezdrátová počítačová síť, která spojuje dvě nebo více zařízení pomocí bezdrátové distribuční metody (často rozprostřené spektrum nebo OFDM rádio) v omezeném prostoru, jako je doma, ve škole, počítačové laboratoři nebo kancelářské budově. To dává uživatelům možnost stálého připojení k síti při pohybu v oblasti pokryté signálem, a zpravidla umožňuje připojení k Internetu. Většina moderních sítí WLAN je založena na standardech IEEE 802.11, uváděných na trh pod značkou Wi-Fi. Díky snadné instalaci a použití se bezdrátové LAN staly oblíbené v domácnostech i u komerčních komplexů, které nabízejí bezdrátový přístup svým zákazníkům často zdarma. Například město New York zahájilo pilotní program, který umožní pracovníkům města ve všech pěti městských částech bezdrátové připojení k internetu.\n\nPrvní bezdrátovou počítačovou komunikační síť na světě zprovoznil v roce 1970 profesor Havajské univerzity Norman Abramson. Síť nazývaná ALOHAnet obcházela používání telefonních linek levnějším spojením pomocí radioamatérských stanic. Do sítě bylo připojeno sedm počítačů na čtyřech ostrovech, které komunikovaly s centrálním počítačem na ostrově Oahu. WLAN (Wireless Local Area Network) stálo zpočátku tolik, že bylo používáno jen jako alternativa LAN kabelu v místech, kde kabeláž byla obtížná nebo nemožná.\n\nPrvní bezdrátové sítě používaly oborově specifická řešení a proprietární protokoly, ale koncem roku 1990 byly tyto protokoly nahrazeny normami, především různými verzemi IEEE 802.11 (v produktech používajících značku Wi-Fi). Začátek v roce 1991, pod evropskou alternativou známý jako HiperLAN/1 byl podporovaný Evropským ústavem pro telekomunikační normy (ETSI) s první verzí schválenou v roce 1996. Toto bylo následováno HiperLAN/2, funkční specifikace s vlivy ATM vydanou v únoru 2000. Ani Evropská norma nedosáhla komerčního úspěchu 802.11, ačkoliv velká část práce na HiperLAN/2 se dochovala ve specifikaci PHY pro IEEE 802.11a, což je téměř totožné s PHY z HiperLAN/2.\n\nV roce 2009 byl standard IEEE 802.11 rozšířen o IEEE 802.11n, který umožňuje komunikaci s přenosovou rychlostí až 600 Mbit/s ve dvou pásmech – 2,4 GHz a 5 GHz. Většina novějších routerů je schopno využívat obě bezdrátová pásma (dualband). To zabraňuje přeplnění pásma 2,4 GHz, který je také sdílen zařízeními Bluetooth a mikrovlnnými troubami. 5 GHz je širší než 2,4 GHz, s více kanály, což umožňuje větší počet zařízení, která sdílí prostor. Jen v některých regionech jsou k dispozici všechny kanály.\n\nVšechny komponenty, které se mohou připojit do bezdrátového média v síti, jsou označovány jako stanice (STA). Všechny stanice jsou vybaveny bezdrátovou síťovou kartou (wi-fi karta). Bezdrátová stanice spadá do jedné ze dvou kategorií: bezdrátové přístupové body a klienti. Přístupové body (AP), obvykle bezdrátové routery, jsou základní stanice pro bezdrátovou síť. Ty vysílají a přijímají rádiové frekvence pro komunikaci s povolenými bezdrátovými zařízeními. Bezdrátoví klienti mohou být mobilní zařízení, jako jsou notebooky, osobní digitální asistenti, IP telefony a další smartphony nebo pevná zařízení, jako jsou stolní počítače a pracovní stanice, které jsou vybaveny bezdrátovým síťovým rozhraním.\nZákladní sada služeb (BSS) je množina všech stanic, které mohou komunikovat mezi sebou na PHY vrstvě. Každý BSS má identifikační kód (ID), nazvaný BSSID, který je MAC adresa přístupového bodu obsluhující BSS.\nK dispozici jsou dva typy BSS: Nezávislé BSS (označovaný také jako IBSS) a infrastrukturní síť. Nezávislé BSS (IBSS) je síť ad hoc, která neobsahuje žádné přístupové body, což znamená, že se nemůže připojit k jiné základní sadě služeb.\nRozšířená sada služba (ESS) je sada propojených základních služeb. Přístupové body v ESS jsou spojeny distribučním systémem. Každý ESS má ID nazvané SSID, což je řetězec ASCII znaků dlouhý maximálně 32 znaků.\nDistribuční systém (DS) připojuje přístupové body v rozšířené sadě služeb. Pojem DS může být použit pro zvýšení pokrytí sítě přes roaming mezi buňkami.\nDS mohou být kabelové nebo bezdrátové. Současné distribuční systémy jsou většinou založeny na WDS nebo MESH protokolech.\n\nIEEE 802.11 má dva základní provozní režimy: infrastrukturní a ad hoc režim. V režimu ad hoc, se mobilní jednotky připojují přímo peer-to-peer. V infrastrukturním režimu komunikují mobilní jednotky i přes přístupový bod, který slouží jako most do dalších sítí (jako je internet nebo LAN).\n\nJelikož bezdrátová komunikace využívá více otevřené médium pro komunikaci ve srovnání s kabelovou sítí LAN, designéři 802.11 také zahrnuli šifrovací mechanismus: Wired Equivalent Privacy (WEP) a Wi-Fi Protected Access (WPA, WPA2), k zabezpečení bezdrátových počítačových sítí. Mnoho přístupových bodů bude také nabízet Wi-Fi Protected Setup, rychlý způsob připojení nového zařízení do šifrované sítě.\nVětšina sítí Wi-Fi pracuje v režimu infrastruktury.\n\nV režimu infrastruktury, základní stanice funguje jako bezdrátový přístupový bod rozbočovače a uzly komunikují přes rozbočovač. Rozbočovač má obvykle kabelové připojení k síti(ne vždy) a může mít trvalé připojení k bezdrátové síti jiných uzlů.\nBezdrátové přístupové body jsou obvykle pevné a poskytují servis jejich klientským uzlům v dosahu.\n\nNěkdy může mít síť více přístupových bodů, se stejným 'SSID' a bezpečnostním uspořádáním. Kdykoliv je klient připojen k přístupovému bodu, je zároveň připojen i do sítě. V takovém případě se bude klientský software snažit vybrat přístupový bod, aby se pokusil poskytnout nejlepší služby, jako je přístupový bod s nejsilnějším signálem.\n\nSíť ad hoc (není to samé jako Wi-Fi Direct) je síť, kde stanice komunikují pouze peer to peer (P2P). Neexistuje žádná základna a nikdo nedává svolení ke komunikaci. Toho se dosahuje pomocí Independent Basic Service Set (IBSS).\n\nWi-Fi Direct je jiný typ sítě, kde komunikují stanice peer to peer.\n\nVe skupině Wi-Fi P2P, vlastník skupiny působí jako přístupový bod a všechna ostatní zařízení jsou klienty. Existují dva hlavní způsoby, jak zřídit majitele ve Wi-Fi Direct skupině. V jednom přístupu uživatel nastaví majitele skupiny P2P ručně. Tato metoda je také známá jako autonomní vlastník skupiny (autonomní GO). Ve druhé metodě, také nazývané tvorba skupin založená na vyjednávání, spolu dvě zařízení soupeří na základě hodnoty záměru. Ze zařízení s vyšší hodnotou záměru se stává majitel skupiny a druhé zařízení se stává klientem.\nHodnota záměru vlastníka může záviset na tom, zda bezdrátové zařízení provádí křížové spojení mezi WLAN infrastrukturami a P2P skupinou, zda bezdrátové zařízení je již majitel jiné skupiny, na zbývající síle v bezdrátovém zařízení a/nebo přijaté síle signálu prvního bezdrátového zařízení.\n\nSíť peer-to-peer umožňuje bezdrátovým zařízením komunikovat přímo mezi sebou. Bezdrátová zařízení v dosahu se mohou vzájemně objevovat a komunikovat přímo, bez zapojení centrálních přístupových bodů. Tato metoda obvykle používá dva počítače tak, že se mohou připojit k sobě navzájem k vytvoření sítě. To může nastat u zařízení v rámci uzavřeného dosahu.\n\nIEEE 802.11 definuje fyzické vrstvy (PHY) a MAC (Media Access Control), vrstvy založené na CSMA/CA (csma s prevencí střetů). Specifikace 802.11 obsahují ustanovení, jejichž cílem je minimalizovat kolize, protože dvě mobilní jednotky mohou být v dosahu společného přístupového bodu, ale mimo dosah sebe navzájem.\nMost může být použit k propojení sítí, typicky různých typů. Bezdrátový most umožňuje připojení zařízení v kabelové síti Ethernet k bezdrátové síti. Most se chová jako bod připojení do bezdrátové sítě LAN.\nBezdrátové distribuční systémy(WDS) umožňují bezdrátové propojení přístupových bodů v síti IEEE 802.11. To umožňuje bezdrátové síti rozšíření několika přístupovými body bez nutnosti použití kabelové páteřní linky k jejich propojení, jak je tradičně požadováno. Významnou výhodou WDS je to, že zachovává MAC adresy paketů klienta prostřednictvím propojení mezi přístupovými body.\n\nPřístupový bod může být buď hlavní, přenosová nebo vzdálená základní stanice. Hlavní základní stanice je obvykle připojena ke kabelové síti Ethernet. Přenosová základní stanice přenáší data mezi vzdálenými základními stanicemi, bezdrátovým klientům nebo jiným přenosovým stanicím. Vzdálená základní stanice přijímá připojení od bezdrátových klientů a předává jim přenosovou nebo hlavní stanici. Spojení mezi klienty jsou spíše prováděna pomocí MAC adresy, než přiřazením specifické IP.\n\nVšechny základní stanice v bezdrátovém distribučním systému musí být nakonfigurovány tak, aby používaly stejný rádiový kanál a sdílely WEP nebo WPA, pokud jsou používány. WDS také vyžaduje nakonfigurování základní stanice tak, aby předala ostatním informace v systému, jak je uvedeno výše.\n\nWDS může být také označován jako opakovač, protože se zdá, že přemosťuje a přijímá bezdrátové klienty současně (na rozdíl od tradičního přemostění). Je třeba poznamenat, že kapacita v této metodě se snižuje na polovinu pro všechny klienty připojené bezdrátově.\n\nBezdrátové sítě LAN mají velké množství použití. Moderní implementace sítí WLAN sahají od malé domácí sítě až po velké, zcela mobilní sítě na letadlech a vlacích. Uživatelé mohou přistupovat k internetu z WLAN hotspotů v restauracích, hotelech a nyní i s přenosnými zařízeními, která se připojují k sítím 3G nebo 4G. Často tyto typy veřejných přístupových bodů nevyžadují žádnou registraci nebo heslo pro připojení k síti. Jiné mohou být přístupné, pokud již došlo k registraci a/nebo je již hrazen poplatek.\n"}
{"id": "31576", "url": "https://cs.wikipedia.org/wiki?curid=31576", "title": "Seznam fotbalových klubů", "text": "Seznam fotbalových klubů\n\nSeznam fotbalových klubů obsahuje seznamy fotbalových klubů v nejvyšších soutěžích zemí jednotlivých kontinentů.\n"}
{"id": "31577", "url": "https://cs.wikipedia.org/wiki?curid=31577", "title": "Saimaa", "text": "Saimaa\n\nSaimaa ( ) je mělké jezero (hloubka do 82 m) na jihovýchodě Finska, ve východní části Finské jezerní kotliny. Leží v nadmořské výšce 76 m. Celková rozloha soustavy spojených jezer je 4377 km², což ho řadí na 4. místo v Evropě po ruských jezerech Ladožském, Oněžském a švédském jezeru Vänern. Kotliny jezer jsou ledovcového původu rozšířené a uhlazené krycím ledovcem.\n\nJezero se skládá z vlastního jezera \"Saimaa\" (1377 km²) a dále přirozeně napojených jezer \"Pihlajavesi\" (713 km²), \"Haukivesi\" (620 km², hloubka 58 m), \"Orivesi\" (601 km²), \"Puruvesi\" (421 km²), \"Pyhäselkä\" (361 km²), \"Enonvesi\" (196 km²) a dalších menších. Toto členění se může v různých zdrojích lišit. Pobřeží je silně členité, často skalnaté většinou pokryté lesy. Jezerní soustava má velice nepravidelný tvar, je roztříštěna četnými ostrovy a ostrůvky. Břeh měří celkem 15 000 km.\n\nV jezeře se nachází asi 12 938 ostrovů a ostrůvků. Z toho jich je 4131 na vlastním jezeře \"Saimaa\", 3819 na \"Pihlajavesi\", 2158 na \"Haukivesi\", 1495 na \"Orivesi\", 720 na \"Puruvesi\" a 615 na \"Pyhäselkä\". Největším ostrovem je Sääminginsalo, který odděluje části \"Pihlajavesi\", \"Haukivesi\" a \"Puruvesi\" a svou rozlohou 1 069 km² je druhý největší ve Finsku po ostrově Soisalo na jezerní soustavě Iso-Kalla. Další ostrovy jsou podle velikosti \"Äitsaari\" (74 km²), \"Moinsalmensaari\" (53 km²), \"Oravisalo\" (49 km²), \"Kirkkosaari\" (47 km²), \"Kuivainen\" (33 km²), \"Varpasalo\" (27 km²), \"Salosaari\" (26 km²), \"Kyläniemi\" (23 km²), \"Niinikkosaari\" (18 km²), \"Mitinsaari\" (18 km²), \"Pellosalo\" (16 km²), \"Härskiänsaari\" (15 km²), \"Otasalo\" (15 km²), \"Kongonsaari\" (13 km²), \"Ahvionsaari\" (13 km²), \"Saukonsaari\" (11 km²), \"Tuohisaari\" (11 km²), \"Liiansaari\" (11 km²), \"Suuri Jänkäsalo\" (11 km²), \"Hälvä\" (11 km²), \"Vaahersalo\" (10 km²), \"Laukansaari\" (9 km²) a \"Laukansaari\" (11 km²).\n\nJezero představuje důležitou křižovatku vodních cest. Do části \"Orivesi\" přitéká řeka Viinijoki z jezera Viinijärvi a do části \"Pyhäselkä\" řeka Pielisjoki z jezera Pielinen. Rozloha povodí je 69,5 tisíce km². Vytéká z něj široká řeka Vuoksi tekoucí do Ladožského jezera a řada umělých kanálů (z nichž nejdůležitější je průplav Saimaa (\"Saimaan kanava\"), který jezero spojuje s Vyborským zálivem (část Finského zálivu Baltského moře) a řadou dalších jezer. Nejvyšší hladina je v létě a nejnižší brzo na jaře. Jezero je pokryté ledem od prosince do května.\n\nČlenité mělké vody jsou rájem pro ryby, vodní ptactvo a (pochopitelně) také pro rybáře. V severní části jezerního systému byl vytyčen Národní park Linnansaari, jenž má mimo jiné sloužit k ochraně zdejšího sladkovodního poddruhu tuleně kroužkového (\"Phoca hispida\" ssp. \"saimensis\" – tuleň kroužkový saimaaský).\n\nNa břehu jezera leží celá řad měst, nejdůležitější jsou Lappeenranta, Imatra, Joensuu, Savonlinna a Mikkeli.\n\n"}
{"id": "31580", "url": "https://cs.wikipedia.org/wiki?curid=31580", "title": "Tatra T1", "text": "Tatra T1\n\nTatra T1 (původním pravopisem TI) je typ nejstarší československé tramvaje koncepce PCC. Byl vyráběn v 50. letech minulého století podniky Tatra Smíchov a ČKD Stalingrad. Ve výrobě byl nahrazen modernějším typem Tatra T2, v pravidelném provozu byl do 80. let 20. století.\n\nT1 je motorový tramvajový vůz odvozený z americké koncepce PCC, tedy jednosměrný jednočlánkový čtyřnápravový vůz se dvěma dvounápravovými podvozky a podlahou v jedné úrovni. Na pravé straně vozové skříně má troje skládací elektricky poháněné dveře. Uspořádání vozu předpokládalo usměrněný pohyb cestujících, tedy nástup předními dveřmi, odbavení u pevného stanoviště průvodčího a výstup středními nebo zadními dveřmi (k tomu vybízely nápisy „Postupte dále do vozu“). Místa k sezení tvořily podélné koženkové lavice pod okny, jen ostravské vozy měly koženkové sedačky v příčném uspořádání. Okna byla polospouštěcí bez madel a i u nich se předpokládala přítomnost průvodčího, ovládání bylo přes převod pomocí odnímatelné kličky s vnitřním šestihranem. Od 70. let ovšem T1 jezdily stejně jako jiné tramvaje v samoobslužném režimu bez průvodčího.\n\nTramvaj byla standardně vybavena tyčovým sběračem proudu, který byl v 60. letech nahrazen pantografem (v Praze byl zkoušen pantograf „polského“ vzoru s jednotyčovou základnou), a elektrickou výzbrojí typu TR32 s odporovou regulací pomocí zrychlovače. Napájecí napětí pro výzbroj činilo 600 V stejnosměrných; standardní provoz je s normální polaritou (+ v troleji, - v kolejích), podle požadavků dopravních podniků lze vozy upravit i na obrácenou polaritu (Brno, Ostrava, Košice).\n\nVozy byly částečně vybaveny předními, zadními či na obou čelech zásuvkami mnohočlenného řízení (počítalo se s až trojčlenným řízením) starého typu. Z čelního pohledu levá zásuvka měla cca 32 kontaktů a sloužila k přenosu informací. Pravá zásuvka byla „jen“ 4kontaktní a sloužila „jen“ k vyrovnání nulových potenciálů. Zásuvky byly umístěny mimo osu vozu – v ose byl umístěn na zadním čele automatický stahovák tyčového sběrače převzatý z trolejbusů. V Praze byly poměrně krátkou dobu provozovány na l. 15 ve dvojicích; v Ostravě byly takto provozovány (na l. 3) až do konce jejich provozu.\n\nNa čele měla té-jednička jen jeden světlomet (dvěma světlomety byly z výroby vybavovány až T3) a byla poněkud užší než pozdější typy. Tím byla pravděpodobně motivována přezdívka \"žehlička\", nebo \"ponorka\".\n\nProtože dojezdily ještě v 80. letech, celou dobu provozu byl na čele povinně umístěný tzv. symbol vlády pracujících.\n\nPo několika letech konstrukčních prací byly v roce 1951 vyrobeny dva prototypy tramvají T1. První z nich začal zkušebně jezdit v pražské kolejové síti 22. listopadu 1951 s evidenčním číslem 5001. Druhý vůz (ev.č. 5002) byl (po zkouškách) společně s prvním nasazen do běžného provozu o rok později.\n\nVůz ev.č. 5001 byl vyřazen v roce 1976 a po zrekonstruování do původního stavu byl zařazen do pražského Muzea MHD. Druhý prototyp byl vyřazen až s posledními vozy tohoto typu v Praze (25. ledna 1983), zůstal odstaven, o dva roky později byl převezen do vozovny Střešovice. Po opravě měl být určen pro komerční jízdy, renovace se ale uskutečnila až v novém tisíciletí, nově zrekonstruovaný vůz byl představen v roce 2005.\n\nCelkem vyrobeno v letech 1951 až 1958 287 vozů.\n\nPražské vozy ev. č. 5036, 5050 a 5053 byly zničeny již 7. 1. 1958 při velkém požáru ústředních dílen v Rustonce.\n\nV roce 1966 bylo v Praze 15 vozů T1 modernizováno osazením nové vozové skříně typu T3 na podvozky původního vozu T1 a v roce 1972 ještě jeden.\n\nV Mostě–Litvínově se v letech 1968–1970 a 1976 rekonstruovalo obdobným způsobem jako v Praze celkem 18 „téjedniček“ a jejich technické průkazy převzaly nově dodané skříně tramvají typu T3, u některých vozů byly vyměněny i elektromotory.\n\nPosledním městem, kde tramvaje T1 byly v běžném osobním provozu, byla Plzeň, kde bylo ještě v 80. letech nasazeno 16 vozů vyřazených z Prahy. Poslední vozy dojezdily v Plzni 4. dubna 1987.\n"}
{"id": "31581", "url": "https://cs.wikipedia.org/wiki?curid=31581", "title": "Etna", "text": "Etna\n\nEtna (\"Aítnē\" v řečtině, v latině \"Aetna\", také známá jako \"Mungibeddu\" (\"krásná hora\") v sicilštině a \"Mongibello\" v italštině (z latinského \"mons\" a arabského \"gibel\", oboje znamená hora)) je nejvyšší činná sopka a druhá nejmohutnější sopka v Evropě. Nachází se v Itálii – na východním pobřeží ostrova Sicílie, nedaleko měst Messina a Catania. Sopka byla v roce 2013 zapsána mezi přírodní památky Světového dědictví UNESCO. Její výška k roku 2009 dosahuje 3329 metrů nad mořem, ale ještě do erupce v roce 1981 měřila o 21 metrů více, a to 3350 metrů. Následkem sopečné erupce a uvolnění magmatu došlo k poklesu sopky. Jedná se o nejvyšší horu v Itálii jižně od Alp. Etna se rozkládá na 1190 km² s obvodem báze okolo 140 km. Samotná základna sopky je eliptického tvaru o rozměrech 38×47 km. Jedná se tak o největší aktivní sopku v Itálii, která je přibližně dva a půl krát větší než druhá největší sopka Vesuv. V Evropě předčí Etnu pouze Pico de Teide na ostrově Tenerife. Platí to ovšem jen z geopolitického hlediska, podle geografického členění Kanárské ostrovy náležejí již k africkému kontinentu.\n\nEtna je jedna z nejvíce aktivních sopek na světě, která je v podstatě neustále aktivní a u které existuje nejdelší doložený záznam erupcí. Projevuje se celou škálou typů sopečných erupcí od strombolského po pliniovský, jedná se o stratovulkán. Úrodná sopečná půda podporuje extenzivní zemědělství na jejích svazích, pěstování vinné révy a provozování ovocných sadů, které jsou rozmístěny v nižších oblastech svahů sopky a na jižní straně v rovině Catania. Etna se nachází v hustě obydlené oblasti, což zvyšuje její potenciální nebezpečí, jelikož v případě silné erupce by mohla způsobit značné materiální škody a oběti na životech. Z toho důvodu byla zapsána do tzv. Decade Volcanoes – seznamu 16 nejnebezpečnějších sopek světa. To přináší větší pozornost vědecké obce a umožní podrobný průzkum její sopečné historie.\n\nEtna dosahuje výšky přibližně 3329 metrů nad mořem (2009); tento údaj se vzhledem k aktivitě sopky stále mění. Obvod základny měří 210 km a sopka se rozkládá na přibližně 1750 km. Etna je stratovulkán, ale nejedná se o jednotné sopečné těleso, které vzniklo jako jedno kompaktní. Vznik Etny je spojen s erupcemi více kuželovitých útvarů, které se vzájemně do sebe zakomponovaly erupcemi a gravitačními kolapsy. Až do roku 1911 byl vrcholek Etny tvořen jen jedním sopečným kráterem, který vyrůstal nad původním Centrálním kráterem, kde později vznikly krátery \"Voragine\" a \"Bocca Nuova\". Vrchol Etny v současnosti tvoří čtyři hlavní sopečné krátery – 250 metrů vysoký \"Bocca Nuova\" vzniklý v roce 1968, \"Voragine\" vzniklý v roce 1964, \"Severovýchodní\" vzniklý v roce 1911 a \"Jihovýchodní kráter\" vzniklý v roce 1971. Předpokládá se, že tyto sopečné krátery jsou vzájemně propojeny systémem pravých žil, ale často v dobách jednotlivých erupcí se ukazuje, že se každý kráter umí chovat zcela samostatně. Vrcholek Etny je celoročně pokryt sněhovou pokrývkou. Na vrcholku sopky se nachází několik kalder, mezi nejvýznamnější patří \"Ellittico Caldera\", která vznikla před 14 000 až 15 000 roky.\n\nCelé těleso sopky protíná v severovýchodním směru zlomová oblast, která způsobuje vznik různých prasklin přivádějících často magma na povrch. Nad těmito puklinami často vznikají menší parazitické kužele či kužele z nasypané strusky nebo tufů, celkový počet takovýchto těles je přes tři sta. Některé jsou ve skutečnosti nové malé sopky vysoké pouze několik desítek metrů, jiné mohou být vysoké až několik stovek metrů. Odhaduje se, že celkem se na svazích Etny nachází 250 až 300 samostatných menších těles, ze kterých příležitostně proudí láva. Mezi nejvýznamnější patří Monte Barca, Monte Moio, Monti Rossi či Monti Silvestri. Vznikají jako výsledek svahových erupcí, které jsou pro obyvatele žijící okolo Etny pravděpodobně nejvíce nebezpečnou sopečnou událostí. Tyto kužele nejsou okolo sopky rozmístěny kruhově, ale mají orientaci ve směru zlomů S30°V, čímž vzniká severovýchodní riftovový systém. Menší část kuželů vzniká ve směru S15°Z a S60°V.\n\nPod Etnou se pravděpodobně stýkají tři výrazné zlomové systémy procházející větší částí Sicílie. První hlavní zlomový systém prochází ve směru SSV-JJZ, druhý pak ve směru VSV-ZJZ a třetí menší VJV-ZSZ. Jedná se o zlomy Monte Kumeta – Alcantara, Messina – Giardini a Tindari – Letojanni. Tato skutečnost může mít důležitý dopad na přívod magmatu do sopky. Samotné těleso sopky je taktéž rozpraskané menšími mělkými zlomy, které mohou mít ale spojitost s gravitačním kolapsem kužele namísto s většími zlomovými systémy procházející Sicílií.\n\nV roce 2009 měla Etna čtyři hlavní vrcholy. Jsou jimi \"Bocca Nuova\", \"Voragine\", \"Severovýchodní\" a \"Jihovýchodní kráter\".\n\nAž do roku 1911 měla Etna jediný vrchol s Centrálním kráterem v jeho nejvyšší části. Jednalo se o kuželovité těleso 250 metrů vysoké na jehož vrcholu byl 500 metrů široký kráter. Z historických záznamů vyplývá, že se jednalo o kužel vzniklý během 18. století na místě katastrofického sesuvu z roku 1669. Kráter byl výrazně aktivní až do roku 1869. V červenci 1787 se v tomto kráteru odehrála i nejsilnější zdokumentovaná erupce, kdy došlo ke vzniku lávové fontány tryskající až do výšky přes 3000 metrů a lávového proudu 5 km dlouhého. Během druhé poloviny 19. a začátku 20. století se Centrální kráter stal jediným útvarem s téměř kolmými stěnami zdvihajícími se do výšky 150 až 200 metrů. Mezi roky 1916 až 1922 se v severní části kráteru vytvořil nový menší kužel, který zaplňoval centrální část původního kráteru eruptivním materiálem až vznikla rovná terasa, kterou zničil pozdější kolaps.\n\nVe 40. letech 20. století docházelo k podobným událostem, kdy vzniklo několik menších kuželů a kolapsů. V této době se začal také pomalu formovat kužel, ze kterého později vznikl dnešní kužel \"Voragine\". V roce 1964 vznikly dva nové kužele kolem prasklin, které dovršily zasypání Centrálního kráteru a jeho kompletní pohřbení pod nový materiál.\n\nVrchol Voragine se zformoval do dnešní podoby v 60. letech 20. století, ale vznikat začal již ve 40. letech. V roce 1964 došlo k jeho hlavnímu rozvoji, když z praskliny, nad kterou stál, začalo proudit množství materiálu. Během jeho vzniku došlo k zániku Centrálního kráteru.\n\nTento vrchol vznikl v roce 1968 v okolí vrcholu \"Voragine\", západně od kužele vzniklého při erupci v roce 1964. Původní velikost kráteru byla 8 metrů v průměru, ale následkem kolapsů jeho okrajů během 30 let existence došlo ke zvětšení až na 350 metrů, kterých dosáhl v roce 1997. Většina menších kuželů v oblasti byla zničena během kolapsů Bocca Nuova, čímž došlo ke snížení nadmořské výšky Etny na 3310 metrů. V 90. letech 20. století docházelo pak postupně k zaplňování tohoto kráteru materiálem, až v roce 1999 byl tento kráter téměř kompletně vyplněn.\n\nOba dva krátery začaly vznikat podobně jako výsledek kolapsu kužele na svahu sopky. Jihovýchodní kráter začal vznikat v roce 1971, ale pak se až do roku 1978 odmlčel. Od téhož roku se ozval šesti silnými erupcemi. V roce 1989 se projevoval převážně lávovými fontánami a 5. ledna 1990 hlasitou erupcí. Jihovýchodní kráter byl aktivní následně v roce 2001, kdy dosáhl výšky 3300 metrů nad mořem.\n\nOproti tomu Severovýchodní kráter byl v růstu poznamenán opakovanými kolapsy, které se odehrály v 50. letech 20. století, takže jeho základy se zformovaly na strukturách vzniklých těmito událostmi. Hlavní část kráteru se pak vyvinula až v 70. letech. Na konci tohoto desetiletí došlo k erupcím na dolním okraji kužele Severovýchodní kráteru, které začaly tvořit další menší kužel. Mezi lety 1991 až 1993 došlo k sérii kolapsů, které kráter zmenšily. V roce 1998 došlo vlivem silné erupce v oblasti \"Voragine\" k sesuvu jižního svahu Severovýchodního kráteru a překrytí vrcholu několika metry pyroklastického materiálu.\n\nStrukturní a seismické údaje naznačují, že vznik Etny je spojen s regionální deformací projevující se kompresním zlomem v severojižním směru jako výsledek subdukce africké litosférické desky pod euroasijskou desku. Celý proces započal přibližně před 80 milióny lety, kdy se začala Sicílie natáčet vlivem tlaku africké desky. Samotná africká deska popraskala a vytvořila chaotickou strukturu protkanou zlomy, kterými mohlo na povrch začít stoupat magma. Na druhou stranu vznik Etny a dlouhotrvající vulkanismus v oblasti nebyl zcela vysvětlen a existuje několik proti sobě stojících teorií. Stratovulkán Etna vznikl v průběhu pleistocénu a holocénu na starší štítové sopce. Sopečná aktivita začala v oblasti Etny přibližně před půl milionem let podmořskou erupcí v tehdejší příbřežní oblasti Sicílie, čímž došlo ke vzniku submarinních lávových těles s typickou polštářovou strukturou lávy tholeiitického složení. Pozůstatky této fáze formování Etny je možné pozorovat na odkryvech okolo města Acicestello, kde se vedle sebe nachází polštářová láva a hyaloklastika. O 300 000 let později se sopečná aktivita přesunula do nové oblasti, která leží jihozápadně od současného místa erupcí, kam se přesunula aktivita přibližně před 170 000 let, kdy začala vznikat přímá předchůdkyně dnešní Etny. Tehdejší erupce vybudovaly první větší těleso sopky, které odpovídalo stratovulkánu vlivem efuzivních a explozivních erupcí tholeiitického a alkalického složení hornin.\nNásledovalo období tzv. „Trifoglietto II“, kdy v oblasti existovalo několik stratovulkánů, které se vzájemně prorůstaly a překrývaly sopečnou aktivitou. Mezi tehdejší aktivní stratovulkány v oblasti patřily \"Triforglietto II\", \"Vavalaci\" a \"Cuvigghiuni\", které byly charakteristické alkalickými magmaty odpovídající trachyandezitům. V této době vlivem chemického složení narůstala síla explozivního vulkanismu, což vedlo ke zmenšování sopky explozemi a vznikem výrazných kalder. Na základě datování se odhaduje, že tato epizoda ve vývoji Etny probíhala před 80 či 63 000 lety. Těleso sopky postupně narůstalo, i když bylo příležitostně zmenšeno explozí či gravitačním sesuvem způsobeným silnou sopečnou erupcí.\n\nPřibližně před 35 000 až 15 000 lety Etna se začala projevovat silnými explozivními erupcemi, během kterých vzniká obrovský pyroklastický proud, který uložil do okolí silné vrstvy ignimbritových usazenin, jež je možné pozorovat v okolí města Biancavilla severozápadně od Etny. Sopečný popel vyvržený do atmosféry Země byl následně unášen na velké vzdálenosti a byl pozorován až v jezerních sedimentech v Colli Albani nedaleko Říma, který je vzdálený přes 800 km severně od sopky. Tato událost byla pravděpodobně spojena se vznikem 3 kilometry široké kaldery \"Ellittico\", jež byla později téměř zcela vyplněná mladším eruptivním materiálem a pohlcena dalším mladším kolapsem a vznikem další kaldery.\n\nPřed několika tisíci lety došlo na východním svahu hory ke katastrofickému kolapsu, který se podobal události při erupci Mount St. Helens v roce 1980. Sesuv zanechal za sebou obrovskou depresi na straně sopky známou jako Valle del Bove (údolí Býků). Takto vzniklá kaldera má v současnosti rozměry 5 × 7 km a je otevřena směrem k východu. Výzkum publikovaný v roce 2006 naznačuje, že k této události došlo přibližně kolem roku 6000 př. n. l. a vedl ke vzniku tsunami, která zdevastovala část východní oblasti Středomoří, kde se do dnešních dnů po ní zachovaly geologické důkazy. Mohlo by se jednat i o důvod, proč došlo k náhlému opuštění osídlení v oblasti Atlit Jam v Izraeli v této době, které leží v oblasti nižší, než je mořská hladina.\n\nStrmé svahy oblasti \"Valley\" se zřítily v historii několikrát, čímž se obnažily jednotlivé vrstvy sopky dávající možnost snadno studovat historii erupcí Etny a došlo ke změně tvaru původní kaldery do současného. Nejmladší kolaps stěny kráteru Etny se odehrál přibližně před 2000 lety, kdy došlo k vytvoření současně se vyvíjející kaldery známé jako \"Piano Caldera\". Předpokládá se, že vznik této dva a půl kilometru široké kaldery se odehrál v roce 122 př. n. l. ve spojitosti s explozivní erupcí, která se toho roku odehrála. Tato deprese byla později téměř celá vyplněna mladší lávou vzniklou mladšími erupcemi, ale i tak je její okraj stále dobře patrný jako příkře vystupující svah poblíž základny dnešního nového kužele vznikajícího v oblasti kráteru. V současnosti stále probíhají pochody měnící vzhled kalder a tvaru sopky. Jedna menší událost se odehrála například v roce 1669 a dá se předpokládat, že i do budoucna podobné pochody budou nastávat.\n\nVýzkum podloží Etny ukázal, že Mohorovičićova diskontinuita se nachází v hloubce 27 km pod Etnou. Celá oblast Etny se pozvolna vyzvedává rychlostí 1 mm/rok, jak dokládají pleistocéní mořské sedimenty na jihovýchodních svazích Etny ve výšce 400 m n. m.\n\nNejstarší záznamy o erupcích Etny jsou již ze starověku (135 n. l.). K jedné z nejmohutnějších erupcí došlo v roce 1669, kdy láva dosáhla města Catanie, jež částečně poničila. Další výjimečné erupce byly v roce 1910, kdy se vytvořilo 23 nových kráterů, v roce 1917 (láva tryskala do výšky až 800 m) a v roce 1923 – po této erupci láva vydržela horká 18 měsíců.\n\nPoslední erupce jsou z let 1928, 1954, 1964, 1971, 1974, 1978, 1979, 1981, 1983, 1985, 1986, 1992, 2000, 2001, 2002, 2004, 2006, 2007, 2008, 2011 a 2015. V současné době je sopka činná v podstatě nepřetržitě.\n\nErupce v oblasti Etny mívají různý charakter, který se v průběhu času měnil a stále mění. Některé erupce se odehrávají přímo v místě jícnu (např. erupce z roku 2008) tvořeného čtyřmi krátery – \"Severovýchodním kráterem\", \"Jihovýchodním kráterem\" a krátery \"Voragine\" a \"Bocca Nuova\". Další erupce se odehrávají na svazích sopky, kde se nachází více než 300 depresí od malých děr až po velké krátery široké stovky metrů, ze kterých se nepravidelně valí magma na povrch. Erupce, které se odehrávají na vrcholu sopky, jsou často explozivního charakteru s charakteristickým sopečným oblakem, ale jen málokdy jsou nebezpečné pro obyvatele žijící poblíž sopky. Naproti tomu erupce na svazích sopky se občas odehrávají o stovky metrů níže, než je vrchol sopky, a také blíže k obydleným oblastem, kde mohou způsobit materiální škody i oběti na životech. Mnoho vesnic a malých městeček leží okolo kužele sopky či přímo na ní, a tak mohou být těmito výlevy snadno zasaženy. Od roku 1600 se na Etně odehrálo minimálně 60 sopečných erupcí, skoro polovina z nich se odehrála od začátku 20. století. Od začátku třetího tisíciletí došlo na Etně již k 5 erupcím, a to v letech 2001, 2002–2003, 2004–2005, 2007 a 2008.\n\nPrvní záznam o erupci Etny pochází od řeckého historika Diodóra Sicilského, který žil v prvním století před naším letopočtem. Následně nejspíše první popis erupce pochází od římského básníka Publia Vergilia Marona v jeho eposu Aeneis:\n\nV roce 396 př. n. l. erupce Etny údajně zmařila snahu Kartáginců proniknout do Syrakus v době první sicilské války.\n\nSilná explozivní erupce pliniovského typu, která vytvořila pyroklastický sloup tvořený plyny, popelem a dalšími pevnými částečkami, se odehrála kolem roku 122 př. n. l., což se projevilo silným spadem tefry jihovýchodně od sopky. Zasaženo bylo například město Catania, kde silná vrstva tefry způsobila kolaps mnoha střech. Jako pomoc postižené oblasti rozhodla tehdejší římská vláda, že postižená oblast nebude muset platit daně po dobu deseti let.\n\nV roce 1669 došlo k nejsilnější erupci jejímž vlivem bylo poničeno město Catania. Před samotnou erupcí oblast zasáhlo silné zemětřesení a následně 11. března se otevřela trhlina z Nicolosi až k centrálnímu kráteru. Po celé délce trhliny byly aktivní malé sopky, které chrlily magma na povrch.\n\nDalší velký lávový proud způsobený erupcí v roce 1928 byl první a od roku 1669 i jediný lávový proud, který svojí silou zasáhl hustě obydlenou oblast v okolí Mascali. Erupce začala 2. listopadu 1928 vysoko na severovýchodní straně sopky, ale později se otevřela nová trhlina níže, ze které na povrch začala proudit další láva. 4. listopadu se následně otevřela další trhlina, čímž měl lávový proud již tři zdroje roztaveného materiálu. Tato trhlina se otevřela ve výšce 1200 metrů nad mořem, zcela netypicky nízko, v oblasti známé jako \"Ripe della Naca\". Pod touto oblastí se nacházela vesnice Mascali, která byla během dvou dnů téměř zcela zničena. Pouze kostel a několik málo okolo stojících budov v severní části obce zvané \"Sant'Antonino\" tuto událost přežilo. Během několika dní, kdy erupce pokračovaly, došlo k přerušení vlakového spojení mezi Messinou a Catanií a zničení vlakové zastávky v obci Mascali. Událost byla následně využita italským fašistickým režimem Benita Musolinniho k propagandistickým účelům, kdy byla oslavována rychlá první pomoc, evakuace a znovuobnova poničených oblastí. Obec Mascali byla později vybudována na jiném místě a nad sochou Ježíše Krista před přeživším kostelem byla umístěna pochodeň – symbol fašistů v Itálii. V listopadu 2008 proběhla v obci připomínková akce zničení obce za účasti řady pamětníků a očitých svědků, kteří popisovali jejich zážitky z tehdejší erupce.\n\nDalší významné erupce ve 20. století se odehrály v letech 1949, 1971, 1981, 1983 a 1991–1993. V roce 1971 láva pohřbila astronomickou observatoř Etna vybudovanou v 19. století, zničila první generaci lanovky vedoucí k vrcholu a vážně ohrožovala existenci obcí Sant Alfio a Fornazzo na východním úbočí sopky. Touto erupcí došlo ke vzniku nového sopečného vrcholu pojmenovaného \"Jihovýchodní kráter\". V březnu 1981 město Randazzo na severozápadním svahu jen těsně uniklo zničení atypicky rychlými lávovými proudy, které se kolem města prohnaly. Byly velice podobné proudu z roku 1928, který zničil obec Mascali. Mezi roky 1992 až 1993 došlo k ohrožení města Zafferana, ale vlivem značného úsilí se podařilo město zachránit jen se ztrátou jedné budovy a několika stovek metrů městské zeleně. K záchraně přispělo vybudování kamenných valů do cesty postupujícího proudu. Předpokládalo se, že valy vytvoří lávě hráz a že přísun nového materiálu ustane dříve, než za nimi vznikne lávové jezero natolik silné, aby valy silou prorazilo a láva by mohla pokračovat přímo na město Zafferana. Nicméně erupce pokračovala a hráze láva časem překonala a v tečení směrem k městu pokračovala. Následně bylo rozhodnuto, že blízko místa erupce budou použity výbušniny k přerušení lávových kanálů a tunelů, které velice efektivně transportovaly lávu na vzdálenost 7 kilometrů, aniž by se láva výrazně chladila a zpomalovala. Hlavní exploze se odehrála 23. května 1992 a vedla ke zničení lávového tunelu, načež láva začala téct novým uměle připraveným korytem, které jí odvedlo daleko od Zafferana. Předpokládalo se, že vytvoření nového koryta směrem k městu by lávě trvalo měsíce. Krátce po explozi klesla rychlost lávové erupce a během jejího doznívání až do 30. března 1993 se již nikdy nepřiblížila do blízkosti města.\n\nMezi lety 1995 až 2001 nastalo období netradičně vysoké aktivity čtyř kráterů na vrcholu Etny, ale až během června až srpna 2001 došlo k prvnímu lávovému výlevu na svazích Etny. Tato erupce, která byla živena vystupujícím magmatem ze sedmi prasklin převážně situovaných na jižním svahu, byla silně sledována masmédii, jelikož se odehrála v období vrcholící turistické sezóny a současně se v Itálii nacházelo velké množství reportérů a televizních štábů kvůli zasedání G8 v Janově. Erupce probíhala taktéž nedaleko jedné ze snadno dosažitelné turistické oblasti, takže mohla být hojně pozorována turisty. Erupce měla na svědomí poničení horní stanice lanovky poblíž \"Etna Sud\" a dalšího turistického zázemí.\n\nMezi roky 2002 a 2003 se odehrála další silná erupce, jedna z nejsilnějších za posledních 150 let, která vyvrhla do atmosféry obrovské mračno materiálu, které bylo lehce viditelné z vesmíru. Důvodem vzniku takto výrazného mračna byl kontakt vystupujícího magmatu s podzemní vodou, nárůstu tlaku a explozi. Část materiálu z tohoto mračna spadla na území Libye a řeckého ostrova Kefalonia, poté, co překonalo 600 km jižním směrem přes Středomoří. Seismická aktivita během erupce otevřela mezi 26. a 27. říjnem 4 kilometry dlouhou trhlinu, která se projevovala havajským typem erupcí i strombolským. Otřesy současně způsobily sesuv východního svahu o dva metry, což způsobilo množství poškození budov. Erupce současně zcela zničila turistickou stanici Piano Provenzana na severovýchodním svahu a část stanice „Etna Sud“ okolo Rifugio Sapienza na jižním svahu. Část erupce byla nafilmována společností Lucasfilm a následně použita v roce 2005 ve filmu jako krajina planety Mustafar. Rifugio Sapienza je poblíž stanice lanovky, která byla zničena předchozí erupcí v roce 1983 a která byla následně znovuvybudována.\n\nV září 2004 a v březnu 2005 se Etna částečně uklidnila a probíhaly jen pozvolné lávové výlevy v oblasti jihovýchodního svahu ve vyšších polohách. Silnější erupce se opět projevily až mezi červencem až prosincem v roce 2006 v oblasti Jihovýchodního kráteru, načež následovaly čtyři epizody výtrysku magmatu pod tlakem, čímž vznikly lávové fontány v téže oblasti Jihozápadního kráteru ve dnech 29. března, 11. dubna, 29. dubna a 7. května 2007. V polovině srpna 2007 se částečně změnil chemismus magmatu a tím i druh erupce, Etna se začala projevovat produkcí popela a strombolským typem erupcí v oblasti východně od Jihovýchodního kráteru.\n\n4. října 2007 Etna hlasitě explodovala okolo 20:00 místního času za vyhození lávy přibližně do výšky 400 metrů, čímž se dostalo do atmosféry opět značné množství materiálu, který byl následně transportován nad okolní vesnice a města, kde spadl. Erupce se opět odehrála v oblasti Jihovýchodního kráteru a byla vidět z velké části Sicílie. Příštího rána mezi 5 až 7 hodinou došlo k postupnému uklidnění erupce. Kvůli erupci ale muselo být z bezpečnostních důvodu v průběhu noci uzavřeno letiště Catania-Fontanarossa pro veškeré lety. Podobná událost se odehrála později v noci ze 23. na 24. listopadu 2007, trvala 6 hodin a způsobila spad popela a lapill na severní straně sopky. Zdrojem erupce byl podobně jako v předchozích případech Jihovýchodní kráter. Následujících několik měsíců probíhala jen minimální eruptivní i seismická aktivita v oblasti Jihovýchodního kráteru. Další silná erupce proběhla pozdě odpoledne 10. května 2008, která ale vlivem špatného počasí nebyla z větší části pozorovatelná v oblasti kráteru. Po erupci se do níže položené \"Valle del Bove\" oblasti dostalo několik lávových proudů. Erupce trvala přibližně 4 hodiny.\n\nDne 13. května 2008 ráno začala nová sopečná erupce, která byla doprovázená rojem 200 menších zemětřeseních a deformací povrchu v oblasti vrcholku sopky. Odpoledne téhož dne se otevřely dvě nové praskliny v nadmořské výšce 2650 respektive 3050 metrů s množstvím depresí, které se začaly projevovat strombolským typem erupcí a produkcí lávových proudů, jež začaly klesat do \"Valle del Bove\". Během následujících 24 hodin urazil lávový proud přibližně 6 km východním směrem, kde náhle zpomalila až se zastavila ve vzdálenosti 3 km od nejbližší vesnice Milo. Mezi 16. až 18. květnem narostla produkce popela, což vedlo ke vzniku malého mračna nad sopkou. Ke konci května a v prvním týdnu června pokračovala aktivita na nízké úrovni, kdy láva vytékala do vzdálenosti jen několika set metrů od místa úniku. 8. června došlo k náhlému zvýšení aktivity. Během následujícího týdne byla tekoucí láva již 5 kilometrů od svého původního zdroje a po celý červen a červenec pokračovaly pozvolné erupce strombolského typu ze dvou prasklin ve výšce 2800 m nad mořem, což vedlo ke vzniku 4 km dlouhému proudu. Aktivita v polovině července se projevovala hlasitými detonacemi, které byly zaznamenány v několika okolních městech. Na konci července tyto detonace ustaly, ale výlevy lávy stále pokračovaly pozvolnou rychlostí tvořící jen krátké lávové proudy do maximální délky 1 km.\n\nDne 13. listopadu 2008, šest měsíců po utlumení aktivity, došlo k opětovným erupcím na svazích Etny, které se projevovaly nízkou rychlostí a stabilitou. Staly se nejdelší ze čtyř erupcí, které zatím ve třetím tisíciletí proběhly. Předchozí erupce z roku 2001, 2002–2003 a 2004–2005 trvaly pouze 3 týdny, 3 měsíce, respektive 6 měsíců.\n\nDne 7. listopadu 2009 došlo k erupci strombolského typu na východním svahu Jihozápadního kráteru, o den později se v hloubce 10 km odehrálo zemětřesení o síle 4,4.\n\nV 70. letech 20. století bylo údajně v okolí Etny pozorováno několik kouřových kroužků, jež jsou u sopek velice řídké. V roce 2000 došlo k opětovnému pozorování tohoto atypického útvaru v okolí sopky. Během erupce došlo k tomu, že vypuštěný oblak kouře měl kruhový tvar podobně, jako když kuřáci vytvoří ústy kouřový kroužek. Takto vzniklý útvar stoupal z jícnu sopky vzhůru po dobu až 10 minut, než se vlivem proudění vzduchu rozpadl. Kroužky byly pozorovány v oblasti kráteru Bocca Nuova, ze kterého unikly, následně dorostly průměru 100 až 200 metrů ve výšce okolo 1000 metrů nad povrchem.\n\nEtna je pro svoji snadnou dosažitelnost hlavní turistickou atrakcí, která přitahuje každoročně až milión (údaj pravděpodobně k roku 2004) turistů do oblasti Sicílie. Každoroční příliv turistů, kteří chtějí spatřit aktivní sopku, dává práci většině lidí v oblasti v terciárním sektoru služeb, ať už se jedná o pohostinství, ubytovací kapacity či prodej suvenýrů. Etna je společně se Stromboli po Havajských sopkách pravděpodobně nejnavštěvovanější sopečná oblast na světě.\n\nEtna společně se Stromboli sehrála důležitou roli ve vývoji zařízení a sopečné turistiky v průběhu historie, když se stala centrem turistického ruchu již od druhé poloviny 19. století. Důvodem zájmu se stala neobvyklá krajina, okolní scenérie, která přitáhla zájem malířů a umělců 18. a 19. století, kteří oblast zprofanovali mezi širokou veřejnost. Nepravidelné turistické návštěvy trvaly až do první poloviny 20. století. Od 60. let 20. století do oblasti začala směřovat masová turistika organizovaná cestovními kanceláři. Od 50. let 20. století je v oblasti Etny zaznamenán soustavný nárůst turistů. V listopadu roku 2002 bylo otevřené nové muzeum věnované Etně ve městě Nicolosi. Nejstarší informační centrum o Etně \"Refugio Sapiensa\" se nachází v ležící 1900 m n. m., odkud se řada turistů vydává na vlastní nebezpečí zdolávat vrcholky Etny. V současnosti přístup na Etnu zajišťuje čtveřice silnic, které vedou do dvou hlavních turistických center. Samotný vrchol s krátery je od úmrtí devíti turistů v roce 1979 pro návštěvníky uzavřen, ale za dobrého počasí a klidné Etny je možné se na vrchol ke kráterům vydat s turistickým průvodcem.\n\nV oblasti okolo Etny včetně jejího masívu se nachází národní park vyhlášený v roce 1987 jako reakce na narůstající turismus.\n\nSopečné erupce vyvrhují do okolí sopky materiál, který je velice úrodný a zúrodňuje okolí sopky, což v jejím okolí umožňuje masivní pěstování vinné révy, různých druhů ovoce, farmaření atd. Každá sopečná erupce tak přináší nové živiny, které se v následujících letech po jejich vyvržení na povrch budou uvolňovat.\n\nEtna se projevuje několika druhy nebezpečí, ať už se jedná o erupce, úniky sopečných plynů, gravitačními kolapsy či spadem tefry do okolí. Různé formy nebezpečí mají rozdílný rozsah, množství materiálních škod a možností jejich předpovídání a případné obraně. Mezi ty, se kterými lidé mohou bojovat, patří lávové proudy. V případě, že směřují na obydlené oblasti, snaží se je odpovědné složky odklonit či případně zastavit a to za pomoci nového koryta, kterým by láva odtékala mimo ohroženou oblast či například explozemi, které by měly přehradit lávový tunel či koryto a donutit lávu změnit směr.\n\nV oblasti Etny existuje systém včasné výstrahy, který má varovat obyvatelstvo v případě náhlého nebezpečí způsobeného erupcí. Mezi vážná nebezpečí zasahující velké oblasti patří spad tefry vznikající během erupce. Menší částice jsou schopné cestovat desítky kilometrů, kde pak padají a zasypávají oblasti částicemi v podobě prachu a lapil. Tento oblak představuje nebezpečí jak pro leteckou dopravu tak v případě silného spadu i pro spádové oblasti, kde narušuje automobilovou dopravu a může způsobit i zřícení střech budov. V současnosti v oblasti existuje systém, který poloautomaticky vyhodnocuje potenciální nebezpečí spadu tefry a směru větru a v případě potřeby informuje příslušné orgány civilní správy.\n\nDle římské mytologie je sopka Etna spojována se soubojem Dia s největším z titánu Týfónem, synem Tartara a matky země Gai. Po souboji mezi nimi byl Týfón poražen a Zeus utíkajícího titána dostihl v oblasti Sicílie, kde na něj svrhl horu Etna. Když byl Týfón uvězněn pod Etnou, všech 100 jeho hlav se okamžitě pokusilo dostat na povrch, což se projevilo v množství erupcí a sloupů kouře. Pokaždé když Etna začne soptit, dle pověstí se Týfón pokouší uniknout pod tíhy Etny na povrch.\n\nEtna je v současné době oblíbeným turistickým cílem. Výstup až k hlavnímu kráteru je možný pouze s turistickým průvodcem. Bez průvodce je možné vystoupat pouze na Torre del Filosofo. Pro méně zdatné turisty je možné využít dopravu lanovkou a následně autobusy 4x4 na tuto plošinu.\n\n\n"}
{"id": "31583", "url": "https://cs.wikipedia.org/wiki?curid=31583", "title": "Menai Suspension Bridge", "text": "Menai Suspension Bridge\n\nŘetězový most Menai, anglicky Menai Suspension Bridge spojuje ostrov Anglesey u severozápadního pobřeží Walesu s pevninou.\n\nAž do dokončení mostu v roce 1826 byl jediným spojením rozsáhlého a historicky i ekonomicky významného ostrova se zbytkem Walesu trajekt. Zejména po vytvoření Unie Velké Británie a Irska (Act of Union 1800) se ukázala potřeba zrychlení a rozšíření dopravního spojení s Irskem. Hlavní lodní linky vedly z přístavu Holyhead na ostrově Anglesey do Dublinu.\n\nÚkolem vyřešit dopravu na trase Londýn – Holyhead byl pověřen Thomas Telford. Jako klíčovou stavbou celého projektu navrhl řetězový most přes úžinu Menai z města Bangor na pevnině k vesničce Porthaethwy, nyní známou jako Menai Bridge na Anglesey. Zadání projektu požadovalo, aby umožňoval proplutí lodí o výšce 30 m při vrcholném přílivu.\n\nStavba mostu začal v roce 1819 výstavbou pilířů na obou stranách průlivu. Následovalo zavěšení šestnácti řetězů. Každý z nich má 935 ok a délku 176 m. Proti korozi byly řetězy namáčeny do lněného oleje. Most byl slavnostně otevřen 30. ledna 1826 a podařilo se tak v tehdejších dopravních podmínkách zrychlit cestu z Londýna do Holyheadu ze 36 na 27 hodin.\n\nV roce 1839 byl poškozen silnou vichřicí. Původní dřevěná vozovka byla roku 1893 nahrazena ocelovými deskami. Postupem času se původně plánovaná nosnost 4,5 tuny ukázala být nedostatečná. V roce 1850 byl dokončen v těsné blízkosti (1,5 km západněji) most Britannia a roku 1938 byly původní železné řetězy za plného provozu nahrazeny ocelovými.\n\nDnes je na mostě jednosměrný provoz, a to tak, že dopoledne je otevřen pro provoz od severu k jihu a odpoledne naopak.\n\n29. února 2005 byl most navržen k zařazení do seznamu světového kulturního a přírodního dědictví UNESCO.\n\n"}
{"id": "31584", "url": "https://cs.wikipedia.org/wiki?curid=31584", "title": "Evropský investiční fond", "text": "Evropský investiční fond\n\nEvropský investiční fond byl založen v roce 1994 a má za úkol poskytovat půjčky malým a středním podnikům. Peníze těmto podnikům neposkytuje přímo, ale prostřednictvím bank. EIF má formu akciové společnosti, akcinoáři jsou Evropská investiční banka (59,15 %), Evropská komise (30,00 %) a ostatní soukromé instituce (10,85 %).\n"}
{"id": "31586", "url": "https://cs.wikipedia.org/wiki?curid=31586", "title": "Collegium 419", "text": "Collegium 419\n\nCollegium 419 je smíšený komorní pěvecký sbor orientovaný na historicky poučenou interpretaci staré hudby.\n\nCollegium 419 je vokální soubor, který se specializuje na hudbu 16.-18. století. Zaměřuje se na poučenou interpretaci vokálních a vokálně-instrumentálních děl vrcholné renesance, raného a vrcholného baroka v souladu s dobovou praxí.\n\nPři interpretaci vokálně-instrumentálních děl Collegium 419 spolupracuje s významnými instrumentálními soubory zabývajícími se poučenou interpretací staré hudby, např. Hipocondria Ensemble, La Gambetta, Ritornello a další.\n\nSoubor založila v roce 1999 dirigentka Marika Pečená s cílem objevovat zejména protestantskou hudbu německého baroka (Schein, Schütz, Buxtehude, Bach apod.).V roce 2004 začal se souborem spolupracovat Čeněk Svoboda, který repertoár rozšířil o hudbu evropské vrcholné renesance (Victoria, Palestrina, Tallis, Orlando di Lasso, Jacobus Gallus ad.) a barokní hudbu italské provenience (Monteverdi, Lotti, Caldara, Astorga atd.). Na podzim 2007 převzal umělecké vedení celého souboru.\n\nOd roku 2017 řídí soubor Lukáš Vendl, varhaník, cembalista, pedagog Pražské konzervatoře.\n\n\n"}
{"id": "31590", "url": "https://cs.wikipedia.org/wiki?curid=31590", "title": "Lou Andreas-Salomé", "text": "Lou Andreas-Salomé\n\nLou Andreas-Salomé (12. únor 1861 v Petrohradu – 5. únor 1937 v Göttingenu) byla rusko-německá spisovatelka a psycholožka. \n\nByla dcerou ruského generála Gustava von Salomé (1804-1879), jehož předkové pocházeli z francouzské protestantské rodiny, a Louisy von Salomé, rozené Wilm, dcery dánského továrníka (1823-1913). Měla pět bratrů, z nichž dva v dětství zemřeli. \n\nV roce 1880, po soukromých studiích v Rusku a milostné zápletce s holandským kazatelem Hendrikem Gillotem odjela s matkou do Švýcarska a začala v Curychu studovat teologii, filosofii a dějiny umění. Roku 1882 při cestě po Itálii se Lou v Římě seznámila se spisovatelem Paulem Rée a jeho prostřednictvím s německým filosofem Friedrichem Nietzschem. Jejich společou cestu ukončilo až Nietzscheho vyznání lásky a žádost o ruku Lou, která ho odmítla a rozešla se s ním. Stejně ostře odmítla roku 1901 návrh o 15 let mladšího Rainera Maria Rilka, s nímž předtím čtyři roky žila. Lou, odpůrkyně manželského stavu, se nakonec provdala za německého lingvistu Carla Friedricha Andrease. Přestože s ním téměř nežila, trávila hodně času na cestách a udržovala blízké přátelství s jinými muži, jako právě s Rilkem, kterého blízce seznámila s ruskou kulturou, s Andreasem zůstali manželé až do jeho smrti v roce 1930. \n\nV Berlíně a v Göttingen, kde manželé žili, se stýkala s předními evropskými kulturními osobnostmi, jako byli Gerhart Hauptmann, August Strindberg nebo Arthur Schnitzler. Při svých četných cestách po Evropě se seznámila s mnohými dalšími, jako např. s Frankem Wedekindem. V roce 1911 začala u Sigmunda Freuda studovat psychoanalýzu, načež si v Göttingen otevřela vlastní psychoanalytickou praxi. Její úspěšná terapeutická kariéra trvala přes dvacet let. \n\nKrom vědecké práce a společenského života se věnovala i literární činnosti, napsala patnáct románů a řadu literárně-vědeckých či psychologických prací, např. studii o ženských postavách v Ibsenových dramatech, knihu o Friedrichu Nietzschem nebo knihu o lásce \"Die Erotik\". Psala německy.\n\n\n"}
{"id": "31597", "url": "https://cs.wikipedia.org/wiki?curid=31597", "title": "Seznam přísně chráněných druhů rostlin podle Bernské úmluvy", "text": "Seznam přísně chráněných druhů rostlin podle Bernské úmluvy\n\nToto je seznam přísně chráněných druhů rostlin podle Úmluvy o ochraně evropských planě rostoucích rostlin, volně žijících živočichů a přírodních stanovišť (Bernská úmluva)\n\n! Vědecký název\n! Českojazyčný název\n! Rod\n! Čeleď\n! Výskyt \n! class=\"unsortable\" |Botanické vyobrazení nebo fotografie\n"}
{"id": "31599", "url": "https://cs.wikipedia.org/wiki?curid=31599", "title": "Arthur Schnitzler", "text": "Arthur Schnitzler\n\nArthur Schnitzler (15. května 1862 Vídeň – 21. října 1931 Vídeň) byl rakouský prozaik, dramatik a lékař.\n\nArthur Schnitzler se narodil v roce 1862 ve Vídni jako syn předního laryngologa Johanna Schnitzlera a jeho ženy Louisy.\n\nJiž jako dítě se zajímal o literaturu, psal básně a hrál na klavír. Po maturitě na akademickém gymnáziu (1879) se však vydal ve šlépějích svého otce a na vídeňské univerzitě vystudoval medicínu. Přispíval do lékařského časopisu svého otce \"Internationale Klinische Rundschau\". Velmi se zajímal o psychologii. Praxi absolvoval u psychiatra Theodora Meynerta, u nějž se seznámil s užitím hypnózy a sugesce. Tyto poznatky měly později vliv na jeho literární tvorbu. Od poloviny 80. let působil jako asistent nejdříve ve vídeňské Všeobecné nemocnici a poté na oddělení svého otce na Všeobecné poliklinice. Po otcově smrti roku 1893 si otevřel vlastní privátní praxi.\n\nJeho literární kariéra začala v roce 1893, když zemřel jeho otec. Ve stejném roce vzbudilo jeho drama \"Anatol\" zájem veřejnosti i kritiky. To v roce 1900 následoval soubor deseti konverzačních jednoaktovek \"Der Reigen\" (česky většinou \"Rej\" nebo \"Kolo\") o milostných vztazích vídeňské společnosti, které prostupují všemi společenskými vrstvami (od prostitutky přes vojáka, panskou, jejího pána atd. až k hraběti, který se stýká s prostitutkou z první aktovky), které zachycují jejich rozhovor před milostným aktem a po něm. Inscenování i knižní vydání této hry bylo cenzurou zakázáno a Schnitzler ji vydal samonákladem. Poprvé byla uvedena na jevišti až v Berlíně v roce 1920 a vyvolala skandál nedozírných obzorů. Pro svou otevřenou sexualitu byly i další jeho práce cenzurovány.\n\nPsal především povídky, novely a divadelní hry, je však také autorem dvou románů. Jeho dílo bylo silně poznamenáno jeho lékařskou profesí a hlavně psychologickými a psychiatrickými poznatky. Často je označován jako literární protipól Sigmunda Freuda. Oba se však setkali pouze jednou, krátce poté, co Freud gratuloval Schnitzlerovi k 60. narozeninám. Schnitzlerova povídka \"Leutnant Gustl\" z roku 1900 je první případ užití proudu vědomí v německy psané literatuře.\n\nSchnitzler byl členem avantgardní umělecké skupiny Jung Wien. Ve vídeňských kavárnách Griensteidl a Herrenhoff, které byly pulzujícím srdcem vídeňského uměleckého světa, se setkával se spisovatelem Hugo von Hofmannsthalem. Tito dva, Hugo von Hofmannsthal a Arthur Schnitzler, jsou považováni za jedny z největších německy píšících dramatiků počátku 20. století.\n\nPřestože kritizoval společnost za pokrytectví v oblasti sexu a erotiky a předsudkům vůči ženám, které se k těmto otázkám stavěly otevřeně, sám se odmítal oženit s ženou podobné pověsti. Před sňatkem s o dvacet let mladší herečkou Olgou Gussmanovou, se často stýkal s předními ženami vídeňské společnosti, aniž by bral v úvahu jejich společenské postavení. Po řadě bouřlivých let, naplněných hádkami, se rozvedli v roce 1921. Další ranou v jeho soukromém životě byla sebevražda jeho dcery Lily v Benátkách v roce 1929.\n\nV roce 1926 vyšla jedna z Schnitzlerových dodnes nejoblíbenějších prací, novela \"Traumnovelle\" (česky \"Snová novela\") o volnosti sexuální fantazie a váze naplněné manželské nevěry ve snu a nenaplněné nevěry ve skutečnosti, která se stala předlohou posledního filmu Stanleyho Kubricka \"Spalující touha\".\n\nKrom své literární činnosti si Schnitzler vedl od svých sedmnácti let až do smrti deník. V něm si zaznamenával všechny své přítelkyně (měl jich často více najednou) a vedl si pečlivé údaje o každém orgasmu. Zemřel v roce 1931 na krvácení do mozku. Byl pochován na centrálním hřbitově ve Vídni (Wiener Zentralfriedhof).\n\n\n\n\n\nKromě toho byl vydán Schnitzlerův deník (v několika svazcích) i četná korespondence.\n\n\n\n"}
{"id": "31600", "url": "https://cs.wikipedia.org/wiki?curid=31600", "title": "Svědomí", "text": "Svědomí\n\nSvědomí je vnitřní instance, „mlčenlivé volání“, které vede soudy člověka o tom, co sám způsobil nebo co se chystá způsobit. Navazuje na lidskou schopnost sebereflexe, tj. schopnost uvažovat o sobě samém, „podívat se“ na sebe jinýma očima než je pohled vlastního zájmu a prosazování. Proto se svědomí chápe jako podstatný příznak a atribut lidské osoby a vyžaduje si respektování ze strany druhých i společnosti (svoboda svědomí). Naopak tam, kde má člověk ujistit druhé o upřímnosti svých úmyslů, slibuje „na svou čest a svědomí“ (např. poslanecký nebo presidentský slib). Neurofysiologické souvislosti svědomí jsou dnes předmětem intenzivního zkoumání.\n\nV románských jazycích a v angličtině je slovo pro svědomí převzato z latinského \"conscientia\" (angl. a fr. \"conscience\") a znamená zároveň i vědomí vůbec. Také české slovo s-vědomí znamenalo původně společné vědění o něčem a označovalo ve staré češtině svědectví. Současný význam odtud převzal prvek objektivity a závaznosti, paměť věci tak, jak se odehrála, ale přenesl jej do „vnitřního fóra“ reflexe, kde je člověk sám sobě svědkem i soudcem.\n\nV moderním významu je tedy obsažen:\n\nJednání v souladu s jedincovým svědomím vyjadřuje a požaduje ustálené spojení\n\nNaopak sousloví \"špatné svědomí\" označuje stav mysli, kdy dotyčný má pocit, že provedl něco špatného, za co by se měl stydět, i když o tom nikdo jiný neví.\n\nVýrazy \"svědomitost, svědomitý\" jsou od slova \"svědomí\" odvozeny, jejich význam je však poněkud posunut směrem k výsledku. Původně snad znamenaly, že dotyčný \"(koná) v souladu se svým svědomím\", dnes se chápou především ve významu \"(koná) co nejlépe, pečlivě\" (opak: \"nesvědomitě\"). Přesto je v nich přítomen i význam \"spolehlivý\": svědomitý člověk pracuje dobře, i když není pod dohledem nebo hrozbou, protože se řídí svým svědomím.\n\nV moderním pojetí svědomí by se mohlo zdát, že člověk je tedy suverénním soudcem svého jednání a nejednání. Svědomitý člověk ale dobře cítí, že i když nepodléhá žádnému vnějšímu nátlaku, přesto ho svědomí často vede k tomu, aby své minulé jednání odsoudil nebo aby něco neudělal, i kdyby se mu třeba chtělo. Své svědomí nemá v ruce a nemůže s ním disponovat.\n\nKant proto přejímá starou stoickou a křesťanskou myšlenku, že člověk, který udělá, co ho právě napadne, není vůbec svobodný, nýbrž je naopak otrokem svých nálad a choutek. Svoboda naproti tomu vyžaduje určité sebeovládání podle mravního řádu, který se dá podle Kanta shrnout kategorickým imperativem: „Jednej vždy tak, aby se maxima tvého jednání mohla stát zákonem pro všechny“.\n\nKantův imperativ tedy předpokládá jen axiomatické přesvědčení, že všichni lidé jsou si z mravního hlediska rovni. Toto příliš úzké založení rozšířil německý sociolog Niklas Luhmann o povinnost člověka starat se o jistou konsistenci svého jednání. Svědomí je podle něho jakousi kontrolní instancí, která zajišťuje soudržnost vlastní osoby, soulad jejích jednání během života. To odpovídá Heideggerově „možnosti být vcelku“, což je právě to, k čemu člověka jeho svědomí „mlčky volá“. Heidegger na jedné straně odmítá „vulgární“ představu, že by hlas svědomí pocházel zvenčí, na druhé straně ale svědomí rozhodně není ani mým výkonem a něčím, čím bych mohl volně disponovat.\n\nKant tedy uznává, že právě lidská svoboda vyžaduje jisté pravidlo jednání, které si ovšem podle něho člověk ukládá sice nutně, ale sám jako autonomní bytost. Tím se liší od tradičního přesvědčení, že pravidla mravního života, jimiž se má řídit i svědomí, jsou člověku uložena Bohem nebo u stoiků jeho přirozeností čili přírodou. Takovým společným základem autoritativního mravního měřítka bylo pro celou západní tradici biblické Desatero nebo aspoň jeho druhá část, která zakazuje zabití, sexuální deviace, krádež, lež a závist. Jak ukazuje MacIntyre, teprve na tomto společném základě je možné také respektovat svědomí druhého, a tedy i svobodná společnost.\n\nTuto nezbytnou míru soudržnosti lidských společností udržovala ve všech starších společnostech – a v mnohých udržuje dodnes – nepochybná autorita náboženská. Někde byla a je velmi rigidní, v židovství a zejména v křesťanství je však vždy doplněna tím, že tyto základní příkazy se musí v každém jednotlivém případě a v každé situaci ještě vyložit (interpretovat) a právě tím se otevírá prostor pro individuální svědomí. Jeho úloha se ostatně od vrcholného středověku stále posilovala, až umožnila moderní svobodu svědomí, v jiných kulturách zcela neznámou. Všechny křesťanské církve dnes uznávají, že člověk je na prvním místě vázán svým svědomím, pro něž jsou ovšem autoritativní zákazy a příkazy Boží důležitým vodítkem.\n\nMezi svobodou, chápanou jako naprostá autonomie člověka, a měřítky svědomí je nicméně jisté napětí. Řešení tohoto dilematu snad spočívá v tom, že „měřítka“ svědomí jsou člověku daná či vrozená jen zčásti a jako předpoklady, které je třeba rozvinout a osvojit výchovou. I když současní sociobiologové soudí, že tato část je podstatná, svědčí proti tomu jistá historická proměnlivost těchto měřítek. Tak se v tradičních společnostech považovalo za mravní povinnost podílet se na obraně obce nebo státu, kdežto v současnosti u mnohých převládá přesvědčení, že užívat zbraně je obecně nemravné. Nicméně tyto rozdíly by neměly zastřít skutečnost, že základní mravní měřítka jsou naopak všem kulturám společná.\n\nUniverzální povahu svědomí silně podporují i současné neurofyziologické výzkumy o souvislostech svědomí, mravních soudů a mozku. V těchto činnostech se předně aktivují určité oblasti mozku (např. prefrontální kortex) a pokud jsou poškozeny, člověk ztrácí určité zábrany. Pokud jsou poškozeny v dětství, může se stát, že dítě si tuto oblast myšlení a rozhodování vůbec nevybuduje. Interpretovat tato zjištění není jednoduché. Zdá se, že člověk je fyziologicky vybaven jistou schopností preventivního i následného \"posuzování\" (viz například stud), její přesnější obsahy se však patrně získávají v průběhu dětství a socializace.\n\n\n\n\n"}
{"id": "31606", "url": "https://cs.wikipedia.org/wiki?curid=31606", "title": "Telefonie", "text": "Telefonie\n\nTelefonie je souhrnný název pro obousměrný způsob přenosu lidského hlasu na velkou vzdálenost v reálném čase. Telefonie se uskutečňuje prostřednictvím telefonní technologie. Ta zahrnuje\n\nTelefonní síť sestává z koncových zařízení a telefonních ústředen vzájemně propojených přenosovými systémy.\n\nČasem vznikly a využívají se tři vzájemně propojené varianty telefonie:\n\n\nPostupně se vyvinuly a jsou kombinovány čtyři technické principy telefonie:\n\n\nVyužívá převod zvukové informace na analogový elektrický signál do podoby střídavého napětí, které se přenáší po vodičích. Zásadními potížemi této technologie jsou mimo jiné rušení, přeslechy a útlum signálu. V současnosti je trvale na ústupu. Je vytlačována digitálními technologiemi popsanými v dalších odstavcích. Používá se v koncových zařízeních - analogových telefonech, které pro svoji jednoduchost a spolehlivost odolávají digitalizaci. 2-drátové účastnické telefonní vedení je stále standardním rozhraním na tzv. Poslední míli, tedy propojení mezi telefonní ústřednou a účastníkem.\nDigitální telefonie zaznamenala masový nástup ve druhé polovině dvacátého století. Jejím základním principem je převod analogového signálu do digitální podoby, na řadu čísel v A/D převodníku (do binární podoby - dvojková soustava). Čísla popisují diskrétní hodnoty, získané z původního signálu vzorkováním. Typický vzorkovací kmitočet je 8 kHz a osmibitové kódování, což dává datový tok 64 Kb/s na jeden hovorový kanál. Z řady čísel přenášených elektricky, opticky, bezdrátově apod. je potom na přijímací straně možno v D/A převodníku obnovit signál velmi podobný původnímu na vysílací straně.\n\nVíce hovorových kanálů lze sdružit do jednoho přenosového média pomocí přepínání - multiplexu. Nejčastěji se používá časový multiplex, TDM. Ten dovoluje sloučení dvou (BRI), třiceti (PRI) nebo až tisíců hovorů do jednoho páru vodičů či vláken.\n\nProblém technologie časového multiplexu TDM je v její obtížné slučitelnosti s technologiemi, používanými v současných počítačových sítích (např. Ethernet, Frame Relay atd.). Technlogie TDM užívá médium rozdělené na velký počet kanálů s malou kapacitou. Navíc kanály jsou spojově orientovány, mají jasně ohraničený začátek, konec i průběh cesty.\n\nPočítačové sítě směřují k optickým médiím s velkou nedělenou kapacitou a k ne-spojově orientovaným přenosům dat.\n\nTo vše je proti duchu TDM telefonie. Stále méně lidí a firem je ochotno budovat dvojí síť, jednu pro telefonii, jednu pro data.\n\nJe souhrnný název pro různé typy telefonie, využívající rádiových digitálních telefonních sítí. Patří sem systémy DECT, GSM, UMTS apod.\n\nVyužívá přenosu digitalizovaného hlasu prostřednictvím protokolů digitálních (počítačových) sítí, jako jsou IP, Frame Relay nebo ATM. Princip je popsán v hesle VoIP.\n\nPrincip je shodný jako u telefonie přes pevné počítačové sítě (VoIP). Odlišnost spočívá ve využitém prostředí, kterým není drátová či vláknová síť, ale bezdrátová síť Wi-Fi.\n\n"}
{"id": "31610", "url": "https://cs.wikipedia.org/wiki?curid=31610", "title": "Stromboli", "text": "Stromboli\n\nStromboli (v sicilštině \"Strònguli\") je malý ostrov v Tyrhénském moři, tvořený stejnojmenným stratovulkánem, který patří mezi nejaktivnější sopky na světě. Ostrov o celkové rozloze 12,2 km² je součástí Liparského souostroví, patřícího Itálii. Základna sopky leží 2 400 m pod mořskou hladinou, nejvyšší bod ostrova je ve výši 926 metrů, druhý nejvyšší je vrchol \"I Vancori\" (924 m n. m.). Podle ostrova Stromboli je pojmenován strombolský typ vulkanické erupce.\n\nOstrov je od nejstarších dob znám jako přírodní maják označující severovýchodní okraj Liparských ostrovů. Název dostal od starých Řeků podle svého pravidelného kuželovitého tvaru (\"Στρογγυλη\", Strongylé tzn. „Okrouhlý“).\n\nNa severovýchodě ostrova se nacházejí spojená sídla San Vincenzo, San Bartolo a Piscità, na jihozápadě pak izolovaná vesnice Ginostra. V roce 1991 na ostrově žilo 361 stálých obyvatel. Celý ostrov včetně obou těchto vesnic náleží administrativně k městu Lipari. Tradičním zdrojem obživy místních obyvatel byl rybolov a pěstování vína (zejména odrůdy \"Malvasia\"), dnes je hlavním zdrojem příjmů turistický ruch.\n\nStromboli je stratovulkán; sopečně aktivní jsou krátery na severozápadním úbočí nad svahem \"Sciara del Fuoco\". Větší sopečné erupce byly zaznamenány v letech 1919 a 1930.\n\nV roce 2002 začalo zvýšení sopečné aktivity 29. prosince výtokem žhavé lávy. Následujícího dne hornina, uvolněná sopečnou aktivitou ze svahu \"Sciara del Fuoco\", způsobila vlnobití, které poškodilo vesnici \"Stromboli\". 5. května 2003 při silné explozi sopka vychrlila sopečné plyny spolu s kameny, které poškodily několik domů ve vesnici \"Ginostra\". Erupce postupně skončila v červenci 2003.\n\nSopka je trvale činná i mezi obdobími zvýšené aktivity. Výtrysky lávy je v té době možné pozorovat dvakrát až třikrát za hodinu. Přístup na sopku je od té doby omezen a upraven nařízením správy obce Lipari (\"comune di Lipari\").\n\nSopka znovu zvýšila činnost 27. února 2007. 5. března 2007 došlo k masivní paroxysmální erupci z vrcholového kráteru. 30. března 2007 se vytvořila tři lávová ramena, která vytékala z místa na úpatí hory asi 420 metrů nad mořem.\n\n3. července 2019 (16:46 UTC) došlo k velké erupci pliniovského typu. Vymrštěné horniny zabily jednoho turistu a na několika místech způsobily požáry. Podle expertů je to největší erupce za posledních 10 let.\n\nJméno sopky nese asteroid hlavního pásu (26761) Stromboli.\n\nSopka se objevila ve vědeckofanstastickém románu Julese Verna \"Cesta do středu Země\", kde se jeho hlavní hrdinové cestující v hlubinách Země dostanou jejím vedlejším kráterem na zemský povrch.\n\n"}
{"id": "31611", "url": "https://cs.wikipedia.org/wiki?curid=31611", "title": "Botein", "text": "Botein\n\nBotein (arabsky بطن „\"malé břicho\"“) je jméno hvězdy δ (Delta) Arietis v souhvězdí Berana. Botein patří ke spektrální třídě K<nowiki>2</nowiki> a má zdánlivou hvězdnou velikost +4,4. Jeho průměr je 13krát větší než průměr Slunce.\nBotein je od Země vzdálen 168 světelných let.\n\nBotein leží poblíž ekliptiky a může proto nastat zákryt Měsícem a velice zřídka planetou.\n\n"}
{"id": "31613", "url": "https://cs.wikipedia.org/wiki?curid=31613", "title": "Závislost (psychologie)", "text": "Závislost (psychologie)\n\nZávislost je stav, kdy je někdo podmíněn nějakou okolností nebo situací, kterou potřebuje (nebo si myslí, že ji potřebuje) ke své existenci. Živé organismy jsou závislé na dostatku kvalitní potravy, vody, vzduchu atd. Závislostí na osobě se rozumí obvykle závislost na její péči, lásce nebo přítomnosti (např. za normálních okolností je malé dítě závislé na svých rodičích). Velice často je závislost způsobena tím, že člověku něco nahrazuje (např. přejídáním je velice často potlačována samota, smutek, sebelítost). Závislost jako taková pak přináší únik (např. při požití alkoholu nemyslí dotyčný člověk na věci, které ho sužují, nicméně při kocovině nebo i po následném vysřízlivění se dotyčný zpravidla cítí ještě mnohem hůře a osaměleji, než kdyby vůbec nepil, alkohol tak jako každá jiná návyková látka nebo závislost na ní řešení problémů jen odkládá a dlouhodobě tak více škodí než pomáhá). Závislost na návykové látce nebo osobě zpravidla vzniká tak, že je člověk původně nezdravě závislý (nebo spoluzávislý, případně též \"zřetězeně závislý\" – podrobněji viz) na rodiči nebo rodičích, tuto závislost dosud nepřekonal a kompenzuje si ji návykovou látkou nebo nezdravou závislostí na jiné (náhradní) osobě (tzv. únik nebo útěk od řešení problému do vztahu), např. partnerovi nebo někom, kdo v jeho očích alespoň na počátku vztahu splňuje představu dobrého rodiče nebo osoby, která by mu dala to, co mu jeho rodiče neposkytli nebo neposkytují. Velmi nepříznivé pro vývoj dítěte je, když ho emočně nevyzrálá matka nebo otec, kteří sami zatím svou nezdravou závislost na svých rodičích nepřekonali a kteří o dítě pečují, udržují (podobně jako je jejich rodiče nebo jeden z rodičů) manipulativním způsobem výchovy v nezdravé závislosti na nich třeba až do jeho pozdní dospělosti. Podobně nezdravé je, když jeden z rodičů udržuje manipulativním způsobem v nezdravé závislosti druhého z rodičů a dítě později tento rodičovský model chápe jako \"normální\" a uplatňuje ho v dospělosti i ve své rodině, když se sám stane rodičem.\n\nČlověk, který je extrémně závislý na okolí, může trpět závislou poruchou osobnosti (F60.7 dle MKN-10), dříve nazývanou též osobnost astenická (pozn.: astenie = celková tělesná slabost), osobnost inadekvátní, osobnost pasivní, osobnost poraženecká, jejímiž charakteristickými znaky jsou:\n\nV jednom z psychiatrických významů je závislost nekontrolované nutkání opakovat své chování bez ohledu na jeho dlouhodobé důsledky.\n\nVznik závislosti je pravděpodobný u většiny látek nebo chování, které přímo způsobují intenzivní pocit úlevy a potěšení nebo zbavují bolesti. Pokud je však tento přínos spojen s výraznými škodami na zdraví nebo na společenských vztazích a pokud člověk ztrácí schopnost přínosy a rizika racionálně zvažovat, jde o patologickou závislost.\n\nZávislosti na prožitcích způsobují hormony, které se uvolňují bezprostředně při vykonávané činnosti či přítomností objektu závislosti:\n\nZávislosti na látkách\nPsychoaktivní droga (též psychotropní nebo omamná látka, často nepřesně droga nebo návyková látka) je chemická látka primárně působící na centrálně nervovou soustavu, kde mění mozkové funkce a způsobuje dočasné změny ve vnímání, náladě, vědomí a chování. Například hormon dopamin může být také ve velkém množství uvolňován drogami (hlavně amfetaminy), kvůli čemuž se pocit zamilovanosti často přirovnává k drogovému opojení. Časté užívaní psychoaktivních návykových látek může vést ke vzniku fyzické či psychické závislosti.\n\nZa příznaky patologické závislosti ve vztahu k psychoaktivní látce je považováno: \n\nExistuje také závislost na informacích.\n\nOsoba, která je závislá, se lidově nazývá „závislák“. Osoba závislá na drogách je narkoman či toxikoman, neslušně i feťák. Osoba užívající tabák (nikotin), látky obsažené v cigaretách a zpravidla na nich závislá je kuřák. Osoba závislá na pití alkoholických nápojů je alkoholik. Osoba závislá na práci je workoholik. Osoba závislá na hazardních hrách je gambler.\n\nKlasické odstranění je metodou odpírání. Dotyčný se učí, jak se vyhnout rizikovému chování. Velice často je to spojeno s celkovou změnou životních návyků, prostředí a lidí, se kterými se dotyčná osoba schází. Další možností je odstranění příčin, tedy odkrytí toho, co dané osobě činnost přináší, nahrazuje, a řešení problému, před kterým utíká, drogy.\n\n\n"}
{"id": "31619", "url": "https://cs.wikipedia.org/wiki?curid=31619", "title": "Kanárské ostrovy", "text": "Kanárské ostrovy\n\nKanárské ostrovy (španělsky \"Canarias\" nebo \"Islas Canarias\") jsou autonomní společenství Španělska. Je to souostroví sedmi hlavních ostrovů a několika dalších menších ostrůvků sopečného původu v severním Atlantiku, přibližně 100 km západně od pobřeží Maroka a Západní Sahary. Náleží do geografické oblasti Makaronézie (\"Macoronesia\"), spolu s Kapverdami, Madeirou a Azorskými ostrovy. Název souostroví je odvozen z latinského označení pro psa: \"„canis“\", protože tyto ostrovy byly podle legendy hlídány obrovskými psy.\n\nPrvní obyvatelé přišli na Kanárské ostrovy ze severní Afriky pravděpodobně okolo roku 3 000 před n. l. Ve 2. století před n. l. přišli na ostrovy Guančové, rovněž ze severní Afriky. Guančové žili převážně usedle v malých vesnicích, používali kamenné nástroje a věnovali se jednoduchému zemědělství. Jejich jazyk je doložen jen fragmentárně v podobě několika vět a jednotlivých slov včetně základních číslovek. I z těchto zbytků je však zřejmé, že jazyk patřil do berberské skupiny afroasijské jazykové rodiny. Guančové měli světlejší pleť a žili na úrovni mladší doby kamenné. Nepoužívali lodě, takže populace jednotlivých ostrovů byly od sebe izolované.\n\nKanárské ostrovy byly ve starověku známé díky řeckým a římským mořeplavcům. Antický geograf Klaudios Ptolemaios, žijící v egyptské Alexandrii, je v roce 150 n. l. uvádí na své mapě. V následujících stoletích se však na ostrovy „zapomnělo“. V roce 1312 je znovuobjevil Janovan Lanzarotto Malocello. V průběhu 14. století na Kanárské ostrovy dopluli Italové, Portugalci a Katalánci. Na počátku 15. století dobyl ostrov El Hierro francouzský mořeplavec Jean de Béthencourt pro Kastilskou korunu. V té době žilo na ostrovech okolo 35 000 Guančů. Žili především na ostrovech Gran Canaria a Tenerife (30 000), La Palma (4 000) a El Hierro (1 000). Na zbylých hlavních ostrovech žilo jen pár stovek obyvatel. V roce 1479 získali ostrovy na základě smlouvy s Portugalskem Španělé, a to výměnou za Azorské ostrovy, Kapverdy a Madeiru. Následoval boj s Guanči, ve kterém španělská přesila zvítězila, takže v roce 1495 byly ostrovy plně pod španělskou správou. Město Santa Cruz de Tenerife se stalo důležitým přístavem pro plachetní lodě plující do Nového světa. Již v polovině 16. století italský historik Girolamo Benzoni zjistil, že původní obyvatelé ostrovů Guančové zde již nežili. Buď byli prodáni do otroctví nebo se asimilovali.\n\nV 16. století došlo k nárůstu počtu obyvatel, kteří se usazovali zejména na ostrovech Gran Canaria a Tenerife. Hlavním zdrojem obživy obyvatel se staly produkce a vývoz cukru. Rozsáhlé plantáže cukrové třtiny však vznikaly na místě původního lesa, což způsobilo narušení ekosystému ostrovů a erozi půdy. V průběhu 16. a 17. století docházelo k častým útokům na ostrovy ze strany pirátů a otrokářů z Evropy i severozápadního pobřeží Afriky. Na ostrovech bylo v té době vystavěno několik obranných hradů a tvrzí. Poslední pokus o dobytí Kanárských ostrovů proběhl na konci 18. století ze strany britského viceadmirála Horatia Nelsona.\n\nLevnější výroba cukru ve španělském zámoří a v oblasti Karibiku způsobila úpadek tohoto odvětví na Kanárských ostrovech. V průběhu 17. století bylo cukrovarnictví jako nejdůležitější hospodářské odvětví nahrazeno vinařstvím. Víno z Kanárských ostrovů mělo v Evropě značný ohlas. Ovšem již na samotném začátku 18. století způsobil velký válečný konflikt v Evropě, a to válka o španělské dědictví mezi evropskými mocnostmi po vymření španělské linie Habsburků, která probíhala v letech 1701-1714, velké problémy pro ekonomiku Kanárských ostrovů včetně produkce a vývozu vína. Ke konci 18. století došlo pak ke snížení výnosů z prodeje vína v důsledku vzniku silné konkurence na portugalské Madeiře a na jihu pevninského Španělska. V té době začaly vývozy košenily, což je přírodní barvivo získané z hmyzu, které je využíváno v potravinářském průmyslu. Toto zboží se exportuje dodnes. Ve druhé polovině 19. století a v průběhu 20. století byly založeny rozsáhlé banánové plantáže a tím se stal významný vývoz banánů.\n\nV průběhu 19. století docházelo k soupeření mezi největšími ostrovy Tenerife a Gran Canaria. To skončilo až rozdělením Kanárských ostrovů na dvě provincie, a sice západní provincii, kterou tvoří Tenerife, La Palma, La Gomera a El Hierro, a východní provincii, tvořenou ostrovy Gran Canaria, Fuerteventura a Lanzarote.\n\nV roce 1936 převzal moc nad souostrovím Francisco Franco, který sem byl po svém sesazení jako vrchní velitel španělské armády poslán vládou druhé španělské republiky jako vojenský velitel (kapitán-generál). Ve stejném roce započal Franco z obou velkých ostrovů Tenerife a Gran Canaria občanskou válku, která skončila jeho vítězstvím a nastolením frankistického režimu v celém Španělsku. Následné vyloučení Španělska z řady mezinárodních institucí způsobilo na Kanárských ostrovech v polovině 20. století hospodářskou krizi a rozsáhlou emigraci do Latinské Ameriky. Sedm let po Frankově smrti, v roce 1982, získaly Kanárské ostrovy autonomii v oblastech vzdělávání, zdravotnictví a dopravy. V současné době je hlavním hospodářským odvětvím Kanárských ostrovů turistický ruch, který se na větších ostrovech podílí na tvorbě HDP až ve výši 80%. Na menších ostrovech jsou důležitými ekonomickými odvětvími doposud zemědělství a rybolov.\n\nNejvětším a nejlidnatějším ostrovem Kanárských ostrovů je Tenerife. Fuerteventura je druhá největší rozlohou, Gran Canaria druhá v počtu obyvatel (celkově ale až třetí ze všech španělských ostrovů po Mallorce). Kanárské ostrovy jsou převážně hornaté, zvláště se to týká západně položených ostrovů - Gran Canaria, Tenerife, La Gomera, La Palma a El Hierro. Pohoří, horské oblasti sopečného původu a vulkány obvykle zaujímají většinu ostrova. Rozkládají se v centrální části ostrovů, ve vnitrozemí. Pico de Teide na Tenerife je s 3 718 m nejvyšší horou Španělska. Fuerteventura a Lanzarote jsou spíše kopcovité či tvořené místy vrchovinami. Nejvyšší bod Fuerteventury má 807 m, Lanzarote 670 m.\n\nNa Kanárských ostrovech se nachází čtyři z patnácti španělských národních parků. K více známým náleží Národní park Teide s nejvyšší španělskou horou Pico de Teide a kráterem \"Las Caňadas\" a Národní park Timanfaya na ostrově Lanzarote s takřka martickou krajinou způsobenou výbuchy vulkánů v 18. a 19. st. K dalším dvěma parkům náleží vzácné původní vavřínové lesy na La Gomeře a oblast kaldery Caldera de Taburiente na ostrově La Palma.\n\nFlóra je na ostrovech velmi pestrá, nechybí zde sopečná krajina, palmové oázy ani písečné duny. Na plážích bývá kromě klasického světlého písku i písek černý. Z 1 800 rostlinných druhů vyskytujících se na ostrovech je více než polovina původních. Ze stromů jsou pro Kanárské ostrovy charakteristické borovice kanárská, datlovník kanárský, jalovec cedrovitý. Na severních svazích ostrovů Tenerife, La Gomera, La Palma a Gran Canaria se nacházejí vlhké lesy a lesnatá území - tzv. fayal-brezal a laurisilva. K velmi neobvyklým stromům náleží dračinec. Z rostlin např. pryšec balzámodárný, cesmína kanárská, smil bavlníkový nebo asydamie širokolistá.\nKanárské ostrovy se administrativně člení na 2 provincie: Las Palmas a Santa Cruz de Tenerife. Metropolí regionu jsou střídavě města Santa Cruz de Tenerife a Las Palmas de Gran Canaria (v každém legislativním období sídlí v jednom z měst předseda autonomní vlády a ve druhém vicepremiér; v následujícím období si sídla vymění). Každý ze sedmi hlavních ostrovů spravuje vlastní rada nazývaná \"cabildo insular\" a tvoří samostatnou statistickou jednotku .\n\nEkonomika Kanárských ostrovů je založena především na turistickém ruchu, pěstují se zde také banány, vinná réva a tabák. Ročně ostrovy navštíví 10 milionů turistů.\n\nZákladem kuchyně jsou ryby, kukuřice a banány. Mezi druhy ryb patří sapín, kanín, mořský okoun, bílá pražma a očnatec.\n\nStovky let na Kanárských ostrovech vyráběné víno bylo velmi oblíbené u vyšší třídy Evropanů, avšak v roce 1700 bylo nahrazeno víny z Francie a Portugalska. Dnes se vyrábí tradiční sladké víno \"Malvaz\" na ostrově Lanzarote v sopečných oblastech.\nExistuje deset původních označení pro vína na ostrově: Abona, El Hierro, Lanzarote, La Palma, Tacoronte-Acentejo a další.\n\n"}
{"id": "31622", "url": "https://cs.wikipedia.org/wiki?curid=31622", "title": "Orson Scott Card", "text": "Orson Scott Card\n\nOrson Scott Card (* 24. srpna 1951, Richland, Washington) je jeden z nejznámějších amerických spisovatelů. Jeho nejznámější díla patří do žánrů science fiction a fantasy. Klasikou v těchto žánrech se stal jeho román \"Enderova hra\".\n\nOrson pochází ze staré mormonské rodiny. Ještě jako dítě se s rodiči, Willardem a Peggy Cardovými, přestěhoval do San Matea v Kalifornii. Když v roce 1964 získal jeho otec místo na Arizonské státní univerzitě, odstěhovala se rodina do města Mesa v Arizoně. Když bylo Cardovi 16, přesunuli se do Salt Lake City v Utahu, tamní univerzitu Orson Scott Card dostudoval v roce 1981. Mezitím ovšem v letech 1971–1973 působil jako mormonský misionář v Brazílii a v květnu 1977 si vzal svou ženu Kristine Allen. První dítě – Michael Geoffrey – se narodilo o rok později. Michael a jeho sourozenci Emily Janice, Charles Benjamin, Zina Margaret a Erin Louisa dostali jména podle oblíbených spisovatelů svých rodičů: Geoffrey Chaucerovi, Emily Brontëové, Emily Dickinsonová, Charlesi Dickensovi, Margaret Mitchellové a Louise May Alcottové. Charles zemřel nedlouho po svých sedmnáctých narozeninách a Erin krátce po narození. Z Utahu se Cardovi odstěhovali do South Bendu v Indianě a pak do Greensboro v Severní Karolíně, kde žijí dosud.\n\nJe také aktivní politický přispěvatel a mluvčí. Krátce po teroristických útocích 11. září 2001 začal psát sloupek pro místní noviny Greensboro Rhino Times nazvaný nejprve „War Watch“, později přejmenovaný na „World Watch“, tyto příspěvky lze nalézt na jeho oficiální stránce. Přestože je demokrat, slovně podpořil amerického prezidenta George W. Bushe ve válce v Afghánistánu a Iráku, podpořil také PATRIOT Act a americkou podporu státu Izrael. Odsoudil také sňatky mezi jedinci stejného pohlaví a aktivity proti globálnímu oteplování. Na druhou stranu podporuje vládní výzkum alternativních energetických zdrojů a odklon od využívání fosilních paliv.\n\nV roce 2005 se stal profesorem na virginské univerzitě v Buena Vistě.\n\nCardovým debutem na poli sci-fi byly romány \"Hot Sleep\" a \"Capitol\". Po nich napsal fantasy román \"Songmaster\". Skutečně známým se však stal sérií románů \"Enderova sága\" zahájenou knihou \"Enderova hra\". Tento román získal ceny Hugo a Nebula. Jeho pokračování \"Mluvčí za mrtvé\" tyto ceny získalo o rok později a Card je jediným spisovatelem, který získal obě ceny ve dvou po sobě následujících letech. Série dále pokračuje díly \"Xenocida\" a \"Děti ducha\". Existuje také paralelní \"stínová série\" tvořená knihami \"Enderův stín\", \"Hegemonův stín\", \"Stínové loutky\", \"Obrův stín\". V roce 2013 byl do kin uveden film \"Enderova hra\"\n\nNapsal také několik románů ze současnosti – \"Lost Boys\", \"Treasure Box\" – a fantasy román \"Enchantment\". Kromě toho také přepsal do knižní podoby film Jamese Camerona \"Propast\" a napsal knihy z alternativní historie \"Příběhy Alvina Tvůrce\" a \"Pastwatch: The Redemption of Christopher Columbus\". Také napsal román \"Robota\", na kterém spolupracoval s filmovým designérem Doughem Chiangem. Kromě toho se podílel na komiksu \"Ultimate Iron Man\" pro Marvel Comics.\n\nCharakteristickým pro jeho knihy je podrobný popis postav a morálních hodnot. Jak sám říká: „Staráme se o morální hodnoty, vznešenost, slušnost, štěstí, dobrotu – hodnoty skutečného světa, zobrazitelné ve své čistotě jen v knihách.“\n\nNěkteré jeho romány se zabývají náboženskou tematikou, například \"Stone Tables\" o životě proroka Mojžíše, trilogie \"Women of Genesis\", sbírka povídek \"The Folk Of The Fringe\" a román \"Saints\" o mormonech. V jiných jeho pracích je vliv jeho víry méně zřetelný. Například série \"Návrat domů\" a také \"Příběhy Alvina Tvůrce\" částečně odrážejí Knihu Mormon a život zakladatele mormonské církve Josepha Smithe.\n\nKromě svých knih z oblasti fantastiky však Card píše i práce z jiných oblastí. V osmdesátých letech 20. století napsal několik technických článků, zejména pro Compute!'s Gazette a Ahoy!, časopisy určené uživatelům počítačů Commodore.\n\n\n\n\n\n\n\n\n"}
{"id": "31629", "url": "https://cs.wikipedia.org/wiki?curid=31629", "title": "Nižnij Novgorod", "text": "Nižnij Novgorod\n\nNižnij Novgorod (; hovorově často \"Nižnij\", v letech 1932—1990 Gorkij) je město v centrálním Rusku, hlavní město Povolžského federálního okruhu a Nižněnovgorodské oblasti. Rozkládá se ve středu Východoevropské roviny na soutoku řek Oky a Volhy. Žije zde obyvatel.\n\nJakožto páté největší město v Rusku (2016) je významným ekonomickým, průmyslovým, dopravním, vzdělávacím a kulturním centrem země. Mimoto je díky celé řadě pamětihodností oblíbeným turistickým cílem.\n\nNa počátku 9. století proběhla slovanská kolonizace horního toku Volhy, osídleného do té doby ugrofinskými národy. Ke konci 11. století patřilo ke Kyjevské Rusi celé horní Povolží, téměř až do ústí Oky. O něco jižněji se již nacházely hranice Volžského Bulharska a pravý břeh Volhy až po ústí Sury byl osídlen Mordovinci. Nejvýchodnějším slovanským městem na Volze byl až do roku 1221 Gorodec.\n\nRoku 1221 založil vladimirsko-suzdalský kníže Jurij II. Vsevolodovič na soutoku řek Volhy a Oky pohraniční pevnost, která měla chránit Vladimirské knížectví před Mordovinci, Marijci a Volžskými Bulhary. Prvotní název města zněl \"Novgorod Nizovské země\". Nizovskými zeměmi nazývali ve Velikém Novgorodu Vladimirské knížectví. Tento název se později vyvinul na \"Nižnij Novgorod\", kterým město zůstalo až do roku 1917.\n\nV období feudální rozdrobenosti byl Nižnij Novgorod postupně údělem Suzdalského a Vladimirského knížectví. Roku 1350 se stal hlavním městem samostatného Suzdalsko-nižněnovgorodského knížectví (vzniklo 1341), když sem přenesl po spojení se suzdalským knížectvím kníže Konstantin Vasiljevič (1331–1365) svoji rezidenci. Za jeho syna Dmitrije zde vznikly velké a výstavné kostely i opevnění. Jako jedno z mála ruských měst (dalšími byly např. Moskva či Tver) unikl ve 13. století zkáze za velkého mongolského vpádu.\n\nRoku 1392 dobyl město moskevský velkokníže Vasilij I., čímž se město dostalo pod nadvládu expandujícího Moskevského velkoknížectví (byť definitivně ustaly všechny pokusy zachovat si samostatnost až roku 1425, za vlády Vasilije II.). Nižnij Novgorod se tak stal újezdním městem.\nBěhem panování knížat Ivana III. a Vasilije III. plnil Nižnij Novgorod roli pohraniční pevnosti, přebývala zde stálá vojenská posádka, formovaly se zde oddíly k pochodům na Kazaň. V letech 1500-1515 byl na místě původního dřevěného vystavěn nový kamenný Nižněnovgorodský kreml. Ten byl významnou baštou Moskevského knížectví proti Kazaňskému chanátu, která odolala obléhání roku 1520 a 1536. Svůj vojenský význam však město ztratilo, když Ivan IV. roku 1552 dobyl Kazaň a hranice státu se posunula výrazně na východ.\n\nV období smuty na přelomu 16. a 17. století město spolu s Trojicko-sergijevskou lávrou vytrvale podporovalo Moskvu. Klíčovou roli v osvobození Moskvy od polsko-litevské okupace hrálo tzv. Nižněnovgorodské povstání roku 1612 pod vedením Kuzmy Minina a Dmitrije Požarského. Hlavní novgorodské náměstí dnes nese jejich jméno (náměstí Minina a Požarského), stojí zde několik jejich pomníků a sám Minin je pohřben v chrámu Archanděla Michaela ve zdejším kremlu.\n\nV 17. století došlo v pravoslavné církvi k rozkolu, což přivedlo do okolí Nižného Novgorodu (zejména do okolí řeky Kerženěc) mnoho starověrců, kteří prchali před pronásledováním. Aby byl rozkol vymýcen, roku 1672 byla v Nižném Novgorodu založena Nižněnovgorodská a Alatyrská eparchie.\n\nNa základě územně-správní reformy Petra I. se stal Nižnij Novgorod od roku 1714 guberniálním městem Nižněnovgorodské gubernie, která vznikla vydělením z Kazaňské gubernie.\n\nCarevna Kateřina II. Veliká navštívila město roku 1767 a byla velmi nespokojena s jeho zástavbou. Nařídila proto gubernátoru vypracovat přesný plán Nižného Novgorodu, na základě kterého potom v hlavním městě vypracovali regulační plán města. Ten byl carevnou a senátem schválen roku 1770. Díky tomu se objevila taková zařízení jako první občanská nemocnice a první lékárna (1780), první typografie v Povolží (1791), první divadlo (1798). Kreml byl zrekonstruován a přestavěn na administrativní centrum města i gubernie.\n\nDalším významným podnětem pro rozvoj města bylo přemístění největšího jarmarku v Rusku z vesnice Makarevo na levý břeh Oky v Nižném Novgorodu. Díky tomu vzniknul podle jediného projektu komplex Nižněnovgorodského jarmarku. K němu byl vyhlouben umělý kanál, vybudována kanalizace. Komplex zahrnoval hlavní jarmareční dům, pravoslavné chrámy Starojarmareční a Novojarmareční, sunnitskou mešitu, arménský chrám, Velké jarmareční divadlo a cirkus.\n\nV polovině 19. století se objevily velké průmyslové podniky v přilehlých obcích, jako například Nižněnovgorodský mechanický závod (dodnes významný průmyslový podnik Krasnoje Sormovo) či metalurgický závod. Roku 1861 byla do města přivedena jedna z prvních železničních tratí v Rusku, trať Moskva-Nižnij Novgorod.\nV roce 1896 se zde konala největší v předrevolučním Rusku Všeruská umělecko-průmyslová výstava, kterou jako reportér pražského německého deníku Politik navštívil tehdy i český spisovatel Vilém Mrštík. Své dojmy z výstavy popsal v knize \"Cesta do Ruska aneb Listy z Nižního Novgorodu\". V souvislosti s touto výstavbou byla otevřena druhá síť elektrických tramvají v Rusku (první byla zprovozněna r. 1892 v Kyjevě), zbudovány dvě pozemní lanové dráhy (jedna končila přímo v kremlu) a nová budova městského divadla.\n\nV roce 1905 došlo k dělnickému povstání, které bylo rychle potlačeno. Během 1. světové války byla do Nižného Novgorodu evakuována řada podniků ze západu, zejména vojenské závody. Roku 1916 zde také byla otevřena Nižněnovgorodská národní univerzita a evakuoval se sem Varšavský polytechnický institut (dnes Nižněnovgorodská státní technická univerzita). V roce 1917 převzali moc ve městě bolševici.\n\nRoku 1929 bylo k městu přičleněno velké množství okolních obcí a téhož roku se stalo město centrem nově zřízeného Nižněnovgorodského kraje. Dne 7. října 1932 byl Nižnij Novgorod přejmenován na počest místního rodáka, ikony sovětské literatury Maxima Gorkého.\n\nVe 30. letech došlo k překotnému rozvoji průmyslu. Podíl na tom mělo především otevření Gorkovského Avtomobilného zavodu, vybudovaného za spolupráce s Ford Motor Co.\n\nDalším velkým impulzem pro gorkovský průmysl byla 2. světová válka. Místní podniky byly velmi rychle přeorientovány na zbrojní výrobu. Jen automobilka GAZ vyprodukovala v letech 1941-1945 okolo 12 tisíc tanků (T-60, T-70 a T-80), 24 tisíc minometů, 30 tisíc odpalovacích zařízení Kaťuša aj. Gorkovskij mašinostrojitělnyj zavod dodal ve válečných letech Rudé armádě asi 100 tisíc děl. V rámci evakuace výrobních závodů na východ byla do Gorkého přemístěna továrna Gidromaš, vyrábějící letecké komponenty.\n\nNení proto divu, že takto významné průmyslové centrum se stalo nejčastěji bombardovaným městem v týlu SSSR. Mezi lety 1941–1943 podnikly německé bombardéry 43 náletů na město a shodily na něj 33934 zápalných bomb. Údery cílily především na průmyslové objekty, nicméně zahynulo při nich 429 civilistů a 28 vojáků.\n\nKvůli velké koncentraci vojenského průmyslu bylo město roku 1959 prohlášeno za uzavřené pro cizince. Velké parníky se zahraničními turisty směly dokonce proplouvat Gorkým pouze v noci, ještě v polovině 70. let se nesměly prodávat mapy města. Toho využila sovětská vláda, když sem poslala ruského disidenta Andreje Sacharova do vyhnanství (1980–1986), aby ho zbavila možnosti kontaktu se zahraničím.\n\nV roce 1985 byla otevřena první linka Nižněnovgorodského metra.\n\nZměna politického a ekonomického režimu na přelomu 80. a 90. let přinesla velké změny. 22. října 1990 bylo městu navráceno historické jméno Nižnij Novgorod, dne 6. září 1991 se opět otevřelo cizincům.\n\nDíky zachovalému historickému centru se stal Nižnij Novgorod oblíbeným cílem turistů, z nichž mnoho přijíždí na výletních lodích po Volze.\n\nMěsto si i nadále podrželo status významného centra ruského průmyslu, byť především 90. léta byla obdobím úpadku a počet obyvatel poklesl za první 2 dekády po rozpadu SSSR asi o 13 % (cílem migrace byla především nedaleká Moskva). Mezi největší zaměstnavatele na počátku 21. století patří výrobní závod GAZ (výroba lehkých užitkových vozů a autobusů), Krasnoje Sormovo (výroba říčních lodí), letecký závod Sokol (kompletace letounů MiG) ad.\n\nVelkým impulzem pro rozvoj města bylo rozhodnutí pořádat zde některá utkání MS ve fotbale 2018. Byla tak prodloužena 2. linka metra, zbudován Stadion Nižnij Novgorod, zlepšena dopravní infrastruktura, vystavěn nový terminál letiště atd.\nKlima Nižného Novgorodu je mírně kontinentální s chladnou dlouhou zimou a teplým, relativně krátkým létem. Ve srovnání s Moskvou je zde zima chladnější a léto teplejší. Vzhledem k velmi členitému reliéfu města však mohou být teploty v níže položených místech u řeky výrazně vyšší než ve výše položených částech. Stejně tak úhrn srážek v níže položených místech je průměrně o 15-20 % vyšší.\nK prvnímu lednu 2016 byl Nižnij Novgorod 5. největším městem Ruské federace.\n\nPři sčítání lidu roku 2010 se přihlásilo 93,76 % obyvatel k ruské národnosti. Dále zde žijí menšiny Tatarů (1,04 %), Ukrajinců (0,61 %), Arménů (0,6 %), Azerů (0,45 %), Mordvinců (0,28 %) a Čuvašů (0,22 %).\n\nV Nižném Novgorodu se nachází více než 100 náboženských obcí, v převážné většině křesťanských. Největší zastoupení ve městě má Ruská pravoslavná církev, dále zde působí Starověrecká církev, Arménská apoštolská církev, Římskokatolická církev, Evangelicko-luteránská církev, baptisté aj.\n\nZ jiných náboženství jsou ve městě přítomni muslimové (2 náboženské obce), židé (2 náboženské obce) a buddhisté (1 náboženská obec).\n\n\nVe městě se nachází více než 600 různých architektonických památek, z nichž nejcennější je Nižněnovgorodský kreml.\n\nCelkem je ve městě provozováno okolo 200 kulturních institucí - 14 divadel, 5 koncertních sálů, 97 knihoven, 17 kin, 8 muzeí, konzervatoř, planetárium aj.\nNejvětší podíl průmyslové výroby připadá na automobilový průmysl, loďařství a vojenský průmysl. Mezi největší podniky v těchto odvětvích patří automobilka \"GAZ\", loďařský závod \"Krasnoje Sormovo\" (dnes zejména říční tankery), letecký závod \"Sokol\" (spadající pod Sjednocenou leteckou korporaci), \"Nižněnovgorodský strojírenský závod\" (raketové komplexy, děla či jaderné reaktory), výrobci leteckých komponentů \"Gidromaš\" a \"Teploobměnnik\", výrobce automobilových součástek \"Krasnaja Etna\", výrobce lodních motorů \"RUMO\", výrobce radiolokátorů \"NITEL\" aj.\n\nTěžký průmysl je reprezentován \"Nižněnovgorodským kovozpracujícím závodem\".\n\nLehký a potravinářský průmysl je zastoupen textilní výrobou a obuvnictvím, provozy na zpracování dřeva, masokombináty a mlékárnami.\n\nDodávky elektřiny zajišťují dvě tepelné plynové elektrárny - \"Avtozavodskaja\" (580 MW) a \"Sormovskaja\" (340 MW).\n\nVelký podíl na ekonomice Nižného Novgorodu mají také informační technologie. Sídlí zde pobočky a vývojová centra takových firem jako Intel, SAP, Mail.ru. Jandex, Huawei, NetCracker, Orange Business Services aj.\n\nMěstskou hromadnou dopravu v Nižném Novgorodu zajištuje 60 linek autobusů, 65 linek maršrutek, 14 tramvajových linek, 2 linky metra, a 2 linky městská dráha. Tramvaje jsou ve městě provozovány od roku 1896, autobusy od roku 1927, trolejbus od roku 1947 a metro bylo spuštěno v roce 1985. Vedle toho je od roku 2012 v provozu lanová dráha do Boru a v letních měsících funguje také místní dětská železnice. V roce 2013 byla otevřena městská dráha.\n\nŽeleznice byla do Nižného Novgorodu přivedena roku 1862, první automobil se zde objevil v roce 1896. V současnosti je město významným železničním, silničním i říčním dopravním uzlem.\n\nMěstem prochází jedna z větví Transsibiřské magistrály. Od roku 2010 je v provozu vysokorychlostní železniční trať z Moskvy (a Petrohradu) do Nižného Novgorodu, která by měla být po roce 2020 prodloužena až do Kazaně.\n\nPřes město prochází federální dálnice M7 Volha z Moskvy do Ufy, dálková trasa R158 (do Saratova), dále regionální silnice R125, R152 a R159.\n\nLeteckou dopravu zajišťuje mezinárodní letiště Strigino, nacházející se 18 km jihozápadně od centra města.\n\nVzhledem k tomu, že se město nachází na soutoku dvou velkých řek, hrají v dopravě důležitou roli mosty. Přes Oku vedou na území města čtyři: Myzniský most, Molitovský most, Metromost a Kanavinský most. Břehy Volhy spojují tři mosty, postavené v jediném místě: Železniční most a Borský most (železniční i silniční doprava). V roce 2017 byl kvůli permanentním zácpám otevřen ještě Druhý Borský most pro automobily.\nVe městě sídlí hokejový klub Torpedo Nižnij Novgorod, který od sezóny 2008/09 působí v KHL. Jeho domácím stadionem je \"Národní palác sportu\" s 5600 místy v hledišti.\n\nNejlepším fotbalovým mužstvem ve městě je FK Olimpijec Nižnij Novgorod, který navazuje na zaniklé kluby FK Volga Nižnij Novgorod a FK Nižnij Novgorod. Jeho domovským stadionem je Stadion Nižnij Novgorod pro 35 tisíc diváků dokončený v roce 2018. Stadion hostil také utkání MS ve fotbale v roce 2018.\n\nVe městě působí také úspěšné kluby ženského hokeje, volejbalu, basketbalu aj. Celkem se zde nachází 14 sportovních stadionů.\n\n\nVojenskou školu zde studoval Pavel Lebeděv.\n\n\n"}
{"id": "31631", "url": "https://cs.wikipedia.org/wiki?curid=31631", "title": "User Datagram Protocol", "text": "User Datagram Protocol\n\nUDP (\"User Datagram Protocol\") je jeden ze sady protokolů internetu. O protokolu UDP říkáme, že nedává záruky na datagramy, které přenáší mezi počítači v síti. Někdy je označován jako \"nespolehlivý\", ale správněji by mělo být \"bez záruky doručení\", což je hlavní rozdíl proti protokolu TCP.\n\nProtokol UDP je vhodný pro nasazení, které vyžaduje jednoduchost, malá režie nebo pro aplikace pracující systémem otázka-odpověď (např. DNS, sdílení souborů v LAN). Jeho bezstavovost je užitečná pro servery, které obsluhují mnoho klientů nebo pro nasazení, kde se počítá se ztrátami datagramů a není vhodné, aby se ztrácel čas novým odesíláním (starých) nedoručených zpráv (např. VoIP, online hry).\n\n\"UDP protokol\" je protokol transportní vrstvy orientovaný na zprávy a byl uveden v .\n\nV sadě protokolů Internetu poskytuje UDP velmi jednoduché rozhraní mezi síťovou vrstvou pod a aplikační vrstvou nad. UDP neposkytuje žádné záruky doručení a odesilatelova UDP vrstva si u jednou už odeslaných zpráv neudržuje žádný stav. UDP pouze přidává kontrolní součty a schopnost roztřiďovat UDP pakety mezi více aplikací běžících na stejném počítači.\n\nUDP hlavička se skládá jen ze 4 políček, z nichž 2 jsou volitelná. Políčka zdrojového a cílového portu jsou šestnáctibitová a identifikují odesílající a přijímající proces. Protože UDP je bezestavový a odesilatel nemusí vyžadovat odpověď, zdrojový port je volitelný. Pokud není použit, zdrojový port by měl být nastaven na nulu. Po číslech portů následuje povinná délka UDP paketu včetně dat, v bytech. Minimální hodnota činí 8 bajtů. Zbývající políčko hlavičky tvoří šestnáctibitový kontrolní součet pokrývající hlavičku i data. Tento součet je možné vynechat, ale v praxi se téměř vždy používá.\n\nKvůli chybějícím zárukám se UDP aplikace musí smířit s nějakými ztrátami, chybami nebo duplikacemi. Některé aplikace (jako třeba TFTP) mohou podle potřeby přidávat jednoduchý mechanismus spolehlivosti do aplikační vrstvy. Aplikace používající UDP nejčastěji opravný mechanismus nepotřebují, a dokonce jím mohou být zdržovány. Pokud aplikace vyžaduje vysoký stupeň spolehlivosti, může se místo něj použít TCP nebo opravné kódy.\n\nProtože UDP postrádá mechanismus předcházení a regulace zahlcení sítě, je nutné nadbytečné UDP datagramy na routerech zahazovat. Jako částečné řešení tohoto problému je navrhován protokol DCCP (\"Datagram Congestion Control Protocol\").\n\nAčkoliv je celkové množství UDP provozu na typické síti jen v řádu procent, je UDP používán řadou klíčových služeb včetně DNS, SNMP, DHCP a RIP.\n\nUDP používá porty, aby bylo možné rozlišit v počítači jednotlivé aplikace a správně jim doručit data, i když jich komunikuje v počítači více. Port je 16 bitová hodnota, která umožňuje používat porty z rozsahu 0-65535. Port 0 je rezervován, ale je možné ho použít, pokud odesílající proces neočekává žádnou odpověď.\n\nPorty 1-1023 jsou tzv. dobře známé ( ) a na Unixech a odvozených operačních systémech jsou potřeba práva uživatele root, aby je bylo možné použít. Porty 1024-49151 jsou registrované porty. Porty 49152-65535 jsou používány pro komunikaci klienta se serverem.\n\nTCP je spojově orientovaný protokol což znamená, že k navázání \"end-to-end\" komunikace potřebuje, aby proběhl mezi klientem a serverem tzv. \"handshaking\". Poté, co bylo spojení navázáno, data mohou být posíláná oběma směry. Charakteristické vlastnosti TCP protokolu jsou:\n\n\nUDP je jednodušší protokol založený na odesílání nezávislých zpráv. Charakteristika protokolu:\n\n\n\n"}
{"id": "31632", "url": "https://cs.wikipedia.org/wiki?curid=31632", "title": "ICMP", "text": "ICMP\n\nICMP () je v informatice jeden z nejdůležitějších protokolů počítačových sítí založených na rodině protokolů TCP/IP (tedy protokolu, který používá Internet). Protokol ICMP používají operační systémy v síti pro odesílání služebních informací, například chybových zpráv pro oznámení, že požadovaná služba není dostupná nebo že potřebný počítač nebo router není dosažitelný.\n\nICMP se svým účelem liší od TCP a UDP protokolů tím, že obvykle není používán síťovými aplikacemi přímo, nýbrž je vygenerován na základě nějaké události. Výjimkou je např. nástroj ping, který posílá ICMP zprávy „\"Echo Request\"“ (a očekává příjem zprávy „\"Echo Reply\"“), aby určil, zda je cílový počítač dosažitelný a jak dlouho paketům trvá, než se dostanou k cíli a zpět (tj. měří latenci)\n\nICMP protokol definovaný v je součást sady protokolů internetu. ICMP zprávy se typicky generují při chybách v IP datagramech (specifikováno v ) nebo pro diagnostické a routovací účely.\n\nVerze ICMP pro IPv4 je známá jako \"ICMPv4\". IPv6 používá obdobný protokol \"ICMPv6\".\n\nICMP zprávy se konstruují nad IP vrstvou; obvykle z IP datagramu, který ICMP reakci vyvolal. IP vrstva patřičnou ICMP zprávu zapouzdří novou IP hlavičkou (aby se ICMP zpráva dostala zpět k původnímu odesílateli) a obvyklým způsobem vzniklý datagram odešle.\n\nNapříklad každý stroj (jako třeba mezilehlé routery), který přeposílá IP datagram, musí v IP hlavičce dekrementovat políčko TTL („\"time to live\"“, „zbývající doba života“) o jedničku. Jestliže TTL klesne na 0 (a datagram není určen stroji provádějícímu dekrementaci), router přijatý paket zahodí a původnímu odesilateli datagramu pošle ICMP zprávu „\"Time to live exceeded in transit\"“ („během přenosu vypršela doba života“).\n\nKaždá ICMP zpráva je zapouzdřená přímo v jediném IP datagramu, a tak (jako u UDP) ICMP nezaručuje doručení.\n\nAčkoli ICMP zprávy jsou obsažené ve standardních IP datagramech, ICMP zprávy se zpracovávají odlišně od normálního zpracování protokolů nad IP. V mnoha případech je nutné prozkoumat obsah ICMP zprávy a doručit patřičnou chybovou zprávu aplikaci, která vyslala původní IP paket, který způsobil odeslání ICMP zprávy k původci.\n\nMnoho běžně používaných síťových diagnostických utilit je založeno na ICMP zprávách. Příkaz traceroute je implementován odesíláním UDP datagramů se speciálně nastavenou životností v TTL políčku IP hlavičky a očekáváním ICMP odezvy „\"Time to live exceeded in transit\"“ nebo „\"Destination unreachable\"“ („Cíl nedosažitelný“).\nPříbuzná utilita ping je implementována použitím ICMP zpráv „Echo Request“ a „Echo Reply“.\n\n\nOstatní datagramy jsou používány spíše vzácně, někdy je používání ICMP znemožněno špatným nastavením firewallu.\n\n\n"}
{"id": "31633", "url": "https://cs.wikipedia.org/wiki?curid=31633", "title": "Pohybová hvězdokupa", "text": "Pohybová hvězdokupa\n\nPohybová hvězdokupa je otevřená hvězdokupa ve velmi pokročilém stadiu rozpadu. Toto volné sdružení hvězd, které obvykle nevytváří žádné nápadnější seskupení na obloze, se pohybuje v prostoru stejným směrem a stejnou rychlostí. Bod, k němuž hvězdy pohybové hvězdokupy směřují, se nazývá vertex hvězdokupy.\n\nNejznámější pohybové hvězdokupy jsou Hyády v souhvězdí Býka a Jesličky v souhvězdí Raka.\n"}
{"id": "31640", "url": "https://cs.wikipedia.org/wiki?curid=31640", "title": "Daniel Dočekal", "text": "Daniel Dočekal\n\nDaniel Dočekal (* 1967) je český internetový publicista, zakladatel bývalého internetového magazínu Svět Namodro a odborníkem na sociální sítě. Podílel se na rozvoji českého Internetu a českého (i slovenského) Fidonetu. Dříve používal na weblogu Pooh.cz přezdívku MedvídekPů podle svého oblíbeného hrdiny.\n\nDočekal později prodal Svět Namodro agentuře M.I.A.. Když byla M.I.A. koupena Českým Telecomem (později Telefónica O2 Czech Republic), zůstal zde a podílel se na portálu Quick.cz. Český Telecom později Svět Namodro zrušil. Dočekal nedlouho poté vymyslel a vytvořil kolektivní weblog Prostý Občasník Originálního Humoru (Pooh.cz). Od prosince 2006 se věnuje projektu DigiWeb.cz. Na počátku března 2007 se stal šéfredaktorem zpravodajského serveru Hospodářských novin www.iHNed.cz, který v říjnu roku 2007 opustil. Nyní pracuje jako redaktor a blogger časopisu Inside, věnovaného trendům a strategiím na českém trhu IT. Web časopisu běží na stejném redakčním systému, jaký Dočekal používá na Pooh.cz. Tento vlastní redakční systém s názvem PRS (Půův Redakční Systém) Daniel Dočekal také dříve nasadil v internetové divizi AutoCont On Line, společnosti Autocont, kde dříve pracoval.\n\nDalším projektem Daniela Dočekala byl Gutenberg.cz, který vyvíjel pro společnosti Ringier a Neoluxor. Ze strany Ringieru o projekt přestal být zájem, když se společnost spojila s Axel Springer, Neoluxor podle tiskové mluvčí odrazovaly vysoké náklady a problém se zabezpečením.\n\nDaniel Dočekal dlouhodobě spolupracuje s webzine lupa.cz a má na kontě téměř 2500 článků (listopad 2015).\n\nOd dubna roku 2012 píše pravidelně sérii článků #TYDEN na lupa.cz popisujících události z uplynulého týdne z různých oborů (internet, hry, bezpečnost, software, sociální sítě, apod.).\n\nOd ledna 2015, provozuje web 365tipů, kde každý den vyjde jeden tip. Tipy se zabývají poměrně širokou škálou témat, ale ve většině případů se nějak týkají počítačů nebo internetu.\n\nNa Křišťálové lupě se v roce 2015 umístil dvakrát jeho projekt 365tipu.wordpress.com v kategoriích One (wo)man show a Obsahová inspirace.\n\n"}
{"id": "31641", "url": "https://cs.wikipedia.org/wiki?curid=31641", "title": "Závody ve zbrojení", "text": "Závody ve zbrojení\n\nZávody ve zbrojení je pojem označující soupeření dvou nebo více stran o vojenskou převahu. Ta může být dosažena větším počtem zbraní, větším počtem vojáků nebo lepší technologií.\n\nZatímco ve starověku, středověku i novověku zbrojení měst či říší často tvořilo i více než 50 % výdajů (a to i v době míru), pohybují se nyní výdaje států převážně okolo 2 % HDP.\n\nObdobí před první světovou válkou, kdy mocnosti soupeřily ve stavbě bitevních lodí (konkrétně dreadnoughtů). Nejvýznamnější z těchto závodů byl mezi Německem a Británii v Evropě mezi lety 1898–1912. Další závod v tomto období probíhal v Jižní Americe mezi Argentinou, Chile a Brazílii. \n\nSoupeření Sovětského svazu a USA za studené války. Především šlo o vývoj účinnějších jaderných zbraní včetně způsobu jejich dopravy na cíl. Soupeření nakonec natolik vyčerpalo ekonomiku SSSR, že to urychlilo jeho rozpad.\n\nÉra těchto závodů ve zbrojení byla započata ještě během II. světové války americkým Projektem Manhattan z počátku roku 1945. Sovětský svaz technologii pro výrobu jaderné bomby získal v roce 1949. Další fáze, pro kterou bylo specifické zvyšování výkonu jaderných zbraní, trvala přibližně do začátku 60. let. Proběhlo v ní několik jaderných testů, z nichž největší byl test Car-bomby o síle 57 megatun v říjnu roku 1961. O několik let později se vývoj přeorientoval na (kontinentální) balistické střely a jaderné hlavice (MIRV).\n\nZávody ve zbrojení mezi USA a SSSR byly částečně utlumeny některými snahami o vzájemné odzbrojování. Jedna z prvních významných smluv mezi těmito velmocemi nese zkratku SALT (\"Strategic Arms Limitation Talks\") a odehrála se v roce 1969. Pozdější snahy o vzájemné odzbrojování se dají připsat americkému prezidentovi Ronaldu Reaganovi z poloviny 80. let 20. století. Méně známým takovým politickým pozorovatelem, který zbrojení Sovětského svazu sledoval a později varoval před jeho zánikem, byl Lyndon LaRouche.\n\n\nULVR, MICHAL: Nukleární společnost ve Spojených státech amerických (1945-1964). Univerzita Karlova v Praze, Filozofická fakulta, 2014. ISBN 978-80-7308-496-7\n\n"}
{"id": "31645", "url": "https://cs.wikipedia.org/wiki?curid=31645", "title": "Britská Indie", "text": "Britská Indie\n\nBritský Rádž (anglicky \"British Raj\"), též Britská Indie (anglicky \"British India\"), je název bývalé britské kolonie existující mezi lety 1858–1947 na většině území Indického subkontinentu. Zabírala takřka celé území dnešní Indie, Bangladéše, Pákistánu a do 1. dubna 1937 i Barmy.\n\nBritské koloniální panství bylo ustanoveno 1. listopadu 1858, i když již dlouho před tím byla faktická moc v rukou Britské Východoindické společnosti, v tomto roce však byla převedena nadvláda nad subkontinentem z rukou společnosti na britskou korunu, resp. královnu Viktorii (v roce 1876 byla prohlášena císařovnou Indie). 15. srpna 1947 byla Britská Indie na základě \"Zákona o nezávislosti Indie\" rozdělena na dvě nezávislá dominia – Indii (později Indická republika) a Pákistán (později Islámská republika Pákistán a Bangladéšská lidová republika).\n\nBritská Indie se rozprostírala zejména na dnešním území Indie (s výjimkou státu Goa, teritorií Damán a Díjú, Dádra a Nagar-havéli a Puttuččéri, a západobengálského města Čandannagar), Pákistánu a Bangladéše. V různých dobách navíc zahrnovala i další území jako byla např. Adenská kolonie (1858–1937), Dolní Barma (1858–1937), Horní Barma (1886–1937), Britské Somálsko (1884–1898) a Singapur (1858–1867). Barma byla pod přímou kontrolou britské koruny od roku 1937 až do své nezávislosti v roce 1948. Smluvní státy v Perském zálivu byly teoreticky rovněž knížecími státy Britské Indie až do roku 1946.\n\nNa základě Amienské smlouvy byla k Britskému impériu v roce 1802 připojena část Cejlonu (dnešní Srí Lanka). Tento ostrov byl britskou korunní kolonií, a byť byl bezprostředním sousedem Britské Indie, nebyl její součástí. Co se týče nepálského a bhútánského království, tak tyto státy sice vedly válku s Brity, avšak posléze s nimi podepsaly příměří a Britové je považovali za nezávislé státní celky. Další bezprostřední soused Britské Indie, sikkimské království, sice bylo po podepsání \"britsko-sikkimské smlouvy\" z roku 1861 ustanoveno za knížecí stát, avšak otázka jeho suverenity zůstala neurčena. Maledivy byly britským protektorátem od roku 1887 do roku 1965, ale nebyly součástí Britské Indie.\n\n\n"}
{"id": "31647", "url": "https://cs.wikipedia.org/wiki?curid=31647", "title": "Armand Maloumian", "text": "Armand Maloumian\n\nFrancois Armand Maloumian (4. května 1928, Marseille − 24. června 2007, Treveneur) byl francouzský spisovatel.\n\nRoku 1948 byl v SSSR zadržen a obviněn ze špionáže pro Francii, nejprve byl odsouzen k trestu smrti. Ten mu byl jako cizinci změněn na 25 let těžkých prací. Po roce 1956 se začalo jednat o jeho propuštění, po kterém odjel do Francie.\n\n\n\n \n"}
{"id": "31651", "url": "https://cs.wikipedia.org/wiki?curid=31651", "title": "Galileovy měsíce", "text": "Galileovy měsíce\n\nGalileovy měsíce (někdy také Galileovské měsíce) jsou 4 největší a nejjasnější z celkem 79 Jupiterových měsíců. Mají jména inspirovaná postavami řecké mytologie: Io, Europa, Ganymedes a Callisto. Jsou to vůbec první nebeská tělesa objevená dalekohledem. \n\nPrvní pozorování možná provedl v listopadu 1609 Simon Marius. Svůj objev však publikoval až v roce 1614 v práci \"Mundus Iovialis\" („Jupiterovský svět“). Galileo Galilei je poprvé pozoroval 7. ledna 1610 a považoval je zpočátku za hvězdy. Po čase ale zjistil, že nejde o hvězdy, ale o tělesa obíhající kolem Jupitera. Svůj objev publikoval v pojednání \"Sidereus Nuncius\" („Hvězdný posel“). Tento objev měl pro astronomii veliký význam, protože prokázal, že existují nebeská tělesa, která neobíhají kolem Země, a zároveň znamenal velkou podporu pro uznání heliocentrické nauky.\n\nGalilei původně nazval tyto měsíce Cosimovy hvězdy (\"Cosmica Sidera\") dle jména svého mecenáše a ochránce, toskánského velkovévody Cosima II. (1609–1621), ale na vévodovo přání je posléze pojmenoval obecněji Medicejské hvězdy (\"Sidera Medicea\"), na počest všech čtyř tehdy žijících bratrů z rodu Medicejských: Cosima, Francesca, Carla a Lorenza. Tyto „Medicejské hvězdy“ pak Galilei označoval římskými číslicemi I–IV (Jupiter I/Io, Jupiter II/Europa, Jupiter III/Ganymed, Jupiter IV/Callisto). Toto označení se užívalo do konce 19. století, kdy začaly být objevovány další měsíce Jupiteru a dosavadní číslování postupně vedlo ke zmatkům. Proto bylo přijato pojmenování, které vymyslel Johannes Kepler a publikoval Simon Marius ve své knize.\n\n"}
{"id": "31652", "url": "https://cs.wikipedia.org/wiki?curid=31652", "title": "Mastitida", "text": "Mastitida\n\nMastitida je zánět mléčné žlázy – u žen zánět prsu, u zvířat zánět vemene. Mastitida se projeví nejčastěji během laktace. Celkové příznaky jsou zvýšená teplota, bolestivost, zarudnutí. \n\nVyskytuje s převážně u kojících matek obvykle 3. týden po porodu, ale není to pravidlem, nebo krátce po odstavení. Tento zánět je vyvolaný bakterií, kdy vstupní branou je obvykle trhlinka nebo ranka na bradavce. Je však nutné upozornit, že mastitida se poměrně často zaměňuje s retencí mléka (ucpáním mlékovodu), který je v šestinedělí výrazně častější a nejde v podstatě o skutečný zánět.\n\nK zánětu prsu dochází také mimo souvislosti s těhotenstvím, v těchto případech se velmi často jedná o důsledky krátkodobé nebo vážnější hormonální poruchy a je třeba podrobně vyšetřit štítnou žlázu a vyloučit hyperprolaktinémii. Léčí se převážně antibiotiky a bromocriptínem.\n\nMastitida u domácích mazlíčků jako jsou psi a kočky probíhá buď akutně nebo chronicky. \n\nU akutního průběhu má zvíře teplotu, mléčná žláza je zarudlá a bolestivá. Musí se začít s frekventním vydojováním (každou hodinu či dvě odstříkat sekret) dát antibiotika.\n\nChronická mastitida způsobí ztvrdnutí mléčné žlázy. Její vyléčení je obtížné, často nemožné. \n\nZánět vemene u krav (mastitida) je dvojího původu: infekční a neinfekční. \n\nNeinfekční mastitidě může předcházet iritace mléčné žlázy, což je podráždění způsobené mechanickou příčinou. Může jí být například chybné dojení (porucha nebo starý dojicí stroj), úraz nebo průvan.\n\nInfekční mastitidy jsou nejčastěji způsobeny těmito bakteriemi: Staphylococcus aureus (způsobuje chronické mastitidy, které nelze vyléčit), skupina Streptococcus (S.dysgalactiae, S. uberis), skupina Enterobacteriaceae (např. Escherichia coli), Mycoplasmata. Infekci způsobují nejen obligátní patogeny (Staphylococcus, Streptococcus), ale i saprofyti (bakterie běžně přítomné v prostředí jako je E.coli). Některé bakterie vylučují endotoxiny (stafylokoky), které mohou být i termostabilní, vyvolávají onemocnění konzumentů mléka.\n\nJakékoli oslabení mléčné žlázy je predispozice mastitid. Čím dřív se mastitida odhalí, tím snazší je léčení. Správně se musí odhalit hned při prvním dojení a okamžitě zahájit léčení antibiotiky (váhání stojí dojnici život). \n\nUkazatel mastitid v mléce je počet somatických buněk (PSB; anglicky SCC = somatic cell count ). Udává počet všech částeček nad 7,5 mikrometru (velikost červené krvinky), které se vyskytnou v 1 ml mléka. Celosvětově se používají přístroje, které kromě bílých krvinek (hnis v mléce) započtou i tělní buňky parenchymu mléčné žlázy a dokonce i mikro kapénky tuku. S chybou se počítá. Pokud má kráva PSB nad 200 tis., má mastitidu. \n\nNorma v mlékárnách považuje za poživatelné kravské mléko, které má PSB do 200 tisíc v mililitru (dříve 300 tis.). Každá dodávka z kravína do mlékárny je vyšetřena a pokud nesplňuje normu, nedostane za mléko chovatel zaplaceno (denně se sledují somatické buňky, cpm=celkový počet mikroorganismů, zvodnatění mléka plus další ukazatele jako je obsah cizorodých látek)\n\nDojička musí zajistit, aby do dodávky dojila jen zdravé krávy (bez mastitid). Mléko nevhodné do dodávky se dojí do konve (tzv. nestandard). Patří sem mléko léčených krav antibiotiky, mléko krav dojících déle než 305 dní, mlezivo respektive mléko krav do 5 dní po otelení. \n\nU ovcí a koz neexistuje limit na PSB. Obecně lze PSB do 500 tis/ml u malých přežvýkavců považovat za standard. \n\nMinimalizace epidemiologických rizik je řada opatření, která mají zabránit vzniku a šíření mastitid. Dojičky se týká omytí vemene vlhčenou jednorázovou (papírovou) útěrkou, posouzení prvních střiků před dojením, namočení struku do desinfekce po dojení (tip dip).\n\nPrvní střik se má oddojit do hrnečku s černým dnem, na něm je vidět, jestli mléko obsahuje hrudky hnisu. Pokud ano, pak má kráva mastitidu, což znamená, že má většinou více než 1 milion somatických buněk v mililitru mléka (zkazí mléko od desítek zdravých krav).\n\nDojička má vždy po ruce mastitis test (NK test = test nukleových kyselin neboli California mastitis test =CMT). Jedná se o levný stájový test, kdy se do mléka na misce stříkne saponát (způsobí popraskání buněčných jader) s fuchsinem (barvivo změní barvu se změnou pH). Pokud je v mléku hodně somatických buněk (nad 100 tis v mililitru), pak se mléko do jedné minuty začne měnit na sliz. Kráva má subklinickou mastitidu nebo iritaci (podráždění) mléčné žlázy nebo je těsně po porodu. U starodojek (nad 305 dní laktace) činidlo ztmavne (indikátor kyselosti mléka, jeho nízké kvality).\n\nKlinickou mastitidu dojička rozezná lehce: vemeno je teplé, bolestivé, začervenalé. Chronická mastitida znamená tvrdé vemeno. Oba typy se léčí antibiotiky do vemene a mastí na povrch vemene. Dojičky je mají připravené a samy je dávají.\n\nKráva s mastitidou je vydojena do konve. Do struku se aplikuje antibiotikum z jednorázové stříkačky. Kráva se označí páskou na noze. Následné 3-4 dojení musí dostat stejné antibiotikum (zpravidla směs antibiotik a antiflogistik). Po ukončení léčení se mléko musí následující 2 -4 dny vylučovat z dodávky (obsahuje antibiotikum).\n\nVšechny dojírny mají dnes automatické sundávání dojicího aparátu po vydojení. Dojičky strukové násadce nesundávají (nelze krávu předojit). Dojicí přístroj se automaticky sundá v závislosti na průtoku mléka dojicím přístrojem (zpravidla kolem 3 min po začátku dojení). Obecně je u dojicího stroje nutno seřídit tlak, pulzy a dobu dojení (seřizuje odborník, ne chovatel). Dojicí robot má zabudované měření elektrické vodivosti mléka, což je nepřímý ukazatel mastitidy a říje krav.\n\nPo vydojení se struk namočí do nádobky s roztokem, který na struku vytvoří ochranný film, aby ze znečištěné podlahy nedošlo k nasátí mikrobů přímo do struku.\n\nDalší kroky proti vzniku mastitid jsou součástí provozu kravína. Musí v něm být sucho a čisto. Žádné stresy, hluk ani přehánění. Krmná dávka by měla být individuální, to znamená, že každá kráva dostane základní objem do žlabu, ale přídavek jádra dává automat podle toho, kolik momentálně dojí. Krmení i dojení má přesný časový rozvrh a postup.\n\nJakmile kráva uslyší, že do dojírny přišli lidé (že sousední kotec krav jde do dojírny), začne se připravovat na dojení. Zvýší se jí tep, začne vylučovat hormon oxytocin, změní se hladina mnoha hormonů, uvolní se mléko. \n\nPorušení postupu (stačí změna letního času na zimní) zvýší výskyt mastitid ve stádě.\n\nKráva se dva měsíce před porodem přestane dojit, aby se mléčná žláza připravila na další laktaci. Právě toto období je z hlediska rozvoje mastitid klíčové. Při zaprahnutí se používají antibiotika do vemene, které v něm vydrží dva měsíce, aniž by se vstřebala. Současně se struk namočí do desinfekce, která vydrží mnoho týdnů, vytváří na struku latexový povlak. Tím se zabrání vzniku nových mastitid během stání na sucho, utlumí se šíření chronických mastitid. První 3-4 dny po otelení obsahuje mlezivo a mléko krav antibiotika podaná při zaprahnutí.\n\nDávat mléko z konve (nestandard) telatům se nedoporučuje. Roznáší se tak paratuberkulóza. Dávat mléko prasatům je ve velkochovech striktně zakázáno. Mléko z konve obsahuje kromě patogenních zárodků i antibiotika, musí se neškodně zlikvidovat. Krmit s ním prasata doma v chlívku je široce rozšířený zlozvyk: antibiotika z vemene a chemické látky z desinfekce struků se objeví v mase vykrmených prasat. Rozvoj antibiotické rezistence je další důvod, proč nestandard správně likvidovat. \n\nPatogeny občas přítomny i u zdravých zvířat na mandlích či kůži. Všechny gram plus. \n\nKoky dokáží vyvolat mastitidu až u poloviny stáda ročně (nejčastěji jen na jednu čtvrť). Šíření se brání desinfekcí struku před dojením jednorázovou útěrkou. Léčená zvířata (mastitidní) je třeba separovat od zbytku stáda (zvláštní kotec) a dojit na konec (aby nenakazila zdravá zvířata).\n\nK rozvoji nemoci dochází i po zaprahnutí (subklinicky). Klíčové je podávání antibiotik do vemene během stání na sucho (2 měsíce před otelením). Zhruba 15% jalovic je pozitivní ještě před otelením, proto se doporučuje dávat antibiotikum do vemene i březím jalovicím.\n\nNěkteré vylučuji do mléka endotoxiny, které způsobují vážné poruchy zdraví. Jsou termostabilní (neničí se varem).\n\nStaphylococcus aureus (zlatý stafylokok) je obligátní patogen. V kravíně by se vůbec neměl vyskytovat. Způsobuje akutní záněty malých částí parenchymu mléčné žlázy, odkud se postupně šíři do celé čtvrtě vemene, poté infikuje další. Akutní zánět probíhá často skrytě, přejde v chronický zánět, čtvrť zvazivovatí, ztvrdne. Akutní zánět se dá léčit během 24 hodin od vzniku, chronický zánět je léčitelný obtížně, později vůbec. Terapie se soustředí na zabránění šíření patogenu na zdravou část mléčné žlázy a na ostatní dojnice. \n\nNález tohoto patogenu je důvodem krávu poslat na jatky.\n\nCNS (coagulase negative staphylococc) je skupina asi 50 stafylokoků, které mohou způsobovat mastitidu. Vyskytují se běžně na povrchu těla zvířat, na rukou dojičů, na mandlích telat i krav, v nosních dutinách. \n\nPatří sem: S. chromogenes, S. haemolyticus, S. epidermidis, S. simulans \n\nNález těchto bakterií v mléku ještě neznamená, že kráva má mastitidu. Mastitis často probíhá subklinicky, ale počet somatických buněk v mléku (SCC – somatic cells count) je větší než 500tis/ml (NK test je pozitivní).\n\nStreptococcus agalactiae\n\nČastý původce subklinických mastitid. Mikrob může žít krátkou dobu mimo mléčnou žlázu. \n\nStreptococcus dysgalactiae\n\nStreptococcus uberis\n\nBěžně se nachází na kůži i na sliznicích skotu, stejně i v prostředí.\n\nEnviromentální bakterie gram mínus. Přítomny v trusu, vodě i stájovém prostředí. Prevence spočívá v čistém a suchém stání, v tip dip po dojení, plus desinfekce struku před dojením a před léčením.  \n\nStupeň znečištění vemene trusem je ukazatel rizika. \n\nEscherichia coli\n\nJe fekální bakterie, vyskytuje se v prostředí. Po infekci mléčné žlázy dojde k vyplavení bílých krvinek a endotoxinu (LPS), který je příčinou klinických projevů mastitidy. Dochází k otoku epiteliálních buněk mléčné žlázy, k poruše jejich funkce. Mléko vypadá vodnatě, s příměsí krve. Sekret mléčné žlázy přestává být podobný mléku, mění se na nahnědlou vodnatou tekutinu.\n\nLéčení je velice obtížné. Následek je snížení produkce.\n\nPseudomonas aeruginosa\n\nVyskytuje se běžně v prostředí, konkrétně v půdě, vodě, na povrchu kůže, na hnojištích. \n\nZpůsobuje subklinické mastitidy v chovech s dobrou hygienou. SCC bývá nad 1 milion/ml a to u více čtvrtí najednou.\n\nZpůsobuje povlak bakterií na epitelu, který brání účinnosti antibiotik.\n\nK nárůstu dochází po změně desinfekci po dojení (tip dip má sníženou koncentraci či dobu účinnosti). Infekce vodních zdrojů je hlavní příčinou šíření nemoci.\n\nAkutní průběh je bouřlivý, provázen vysokými teplotami, hrudkami hnisu v mléce, změnami jeho barvy i konsistence, připomínající hrachovou kaši.\n\nMůže dojít až k toxémii a úhynům zvířete, přestože bylo včas a kvalitně léčeno. I po zdařilém vyléčení ztrácí kráva užitkovost a bývá brakována. \n\nZpravidla se jedná o ojedinělý výskyt mezi 1-3% ze stavu stáda za rok. Mastitida postihuje dvě a více čtvrtí najednou.\n\nKlebsiella \n\nBakterie se nachází v prostředí na mnoha místech podobně jako E.coli. Největší koncentrace je v trusu.\n\nKlebsiella oxytoca, Klebsiella pneumonia\n\nK infekci dochází z vnějšího prostředí přes strukový kanál. Bývá spojena se špatnou hygienou, vlhkostí a znečištění vemene trusem. Může probíhat akutně, ale často je spojena s chronickou mastitidou s dlouhodobým poklesem dojivosti. V těchto případech je nutné zvíře brakovat.\n\nCoxiella burnetii\n\nZpůsobuje subklinické mastitidy u skotu. Mnohem větší význam má jako původce mastitid ovcí. \n\nVysoce infekční patogen přítomný u nemocných telat, jalovic i krav. Jedná se o velice malou bakterii, která je unikátní tím, že nemá bakteriální stěnu. Není tedy ani gram + ani gram-. Přenos je možný jen ze zvířete na zvíře. Rizikovým faktorem je míchání či společný výběh dojnic s jalovicemi nebo telaty.\n\nJen ta nejpřísnější hygienická opatření dokáží chov chránit před tímto patogenem.\n\nMycobacterium bovis (nejčastější), M. alkalescens, M. bovigenitalium, M. canadense.\n\nBakterie způsobují záněty pohlavního aparátu, močového aparátu, zápaly plic, artritidy.\n\nMastitidy nelze léčit. Krávy se musí separovat od zdravých a poslat na jatky. K infekci dochází často během dojícího procesu (chyba dojiček).\n\n\n"}
{"id": "31654", "url": "https://cs.wikipedia.org/wiki?curid=31654", "title": "Horst Bienek", "text": "Horst Bienek\n\nHorst Bienek [Bínek] (7. května 1930 Gliwice, Polsko – 7. prosince 1990 Mnichov, Německo), byl německý spisovatel.\n\nRoku 1951 byl ve východním Berlíně z politických důvodů zatčen a odsouzen k 25 letům nuceným pracím v sibiřském gulagu Vorkuta, kde byl internován do roku 1955. Od roku 1956 žil v západním Německu. Zemřel roku 1990 na AIDS.\n\n"}
{"id": "31657", "url": "https://cs.wikipedia.org/wiki?curid=31657", "title": "Mobbing", "text": "Mobbing\n\nMobbing je druh rafinované šikany na pracovišti. Samotný pojem mobbing má základ v angličtině (mob = hromadně napadnout, dotírat) a používá se také v etologii (zavedl ho Konrad Lorenz), kde popisuje chování zvířat, kdy si zvířecí společenství (např. stádo) brání své území před vetřelcem tím, že na něj jako celek útočí. V samotných anglicky mluvících zemích se pro označení šikany na pracovišti užívá pojmu \"emotional abuse\" (emoční týrání, emoční špatné zacházení). V češtině se lze setkat i s označením \"teror na pracovišti\" nebo \"psychoteror\".\n\nMobbing označuje nejrůznější formy znepříjemňování života na pracovišti. Jedná se o útoky skupiny proti jednotlivci. Charakteristická je pro ně skrytost, rafinovanost a zákeřnost. Při rozhodování, zda už jde o mobbing se užívá tzv. Leymannova pravidla: za mobbing lze považovat pouze chování, které se objevuje alespoň 1× týdně po dobu minimálně 6 měsíců. Někdy bývá pod mobbing zařazováno i sexuální obtěžování na pracovišti, jiné pojetí mobbing vymezuje jako špatné zacházení bez sexuální či rasové příčiny. Dle výsledků výzkumu z roku 2002 je obětí mobbingu 4–8 % pracujících.\n\nWorkplace bullying (do češtiny překládáno jako šikana na pracovišti či mobbing) – nejčastěji používaný termín v současné evropské a anglosaské psychologii. Odvozen ze slova bully – brutální člověk, tyran, hulvát, hrubián. Ustálená definice, používaná například v Dotazníku negativních aktů (Negative Acts Questionnaire, NAQ-R), charakterizuje šikanu/mobbing jako \"situaci, kdy se jeden nebo více jedinců stává opakovaně a po delší časový úsek terčem negativního jednání ze strany jedné či více osob, a to za situace, kdy šikanovaná osoba shledává obtížným se proti tomuto jednání bránit. Za šikanu není považován jednorázový incident.\"\n\nVariantou šikany na pracovišti je tzv. Bossing. Je specifický tím, že šikany se dopouští nadřízený pracovník.\nBossing je psychická šikana v zaměstnání, které se dopouští na svém podřízeném nadřízený pracovník. Jedná se tedy o chování nadřízeného, které poškozuje podřízeného před jeho kolegy, znesnadňuje či znemožňuje mu jeho práci. Bossing se samozřejmě vyvíjí a stupňuje. Tato šikana zhoršuje vztahy na pracovišti a zvyšuje kult osobnosti vedoucích.\n\nZa šikanu (BOSSING) může být považováno:\n\nOd šikany školní a vojenské se mobbing odlišuje právě svou skrytostí, rafinovaností a zákeřností.\n\nFormy chování a postupy, které je možné považovat za mobbing:\n\nPavel Beňo určuje u mobbingu čtyři fáze:\n\n\nCílem mobbingu je poškození druhého za účelem jeho následného propuštění ze zaměstnání (lidově „vyštípání z práce“).\nPříčin může být velké množství, především se ale na mobbingu podepisuje:\n\nPodle některých autorů je mobbing živen atmosférou tržní ekonomiky, s její tvrdou konkurencí a hrozbou nezaměstnanosti.\n\nNásledky mobbingu mohou sahat od četných psychosomatických symptomů a potíží až k sebepoškozování a sebevraždě. Skrytost a zákeřnost mobbingu mnohdy v mobbovaném vyvolá dojem, že trpí stihomamem, a ten o sobě začne vážně pochybovat.\n\nMobbing může vést až k sebevraždě (20% ze všech sebevražd). Mobbing připravuje své oběti o sebevědomí a stopy v nich zůstávají dlouho.\n\nPodle průzkumu z roku 2001, který prováděla agentura Gfk, zažilo šikanu na pracovišti 16% lidí. Statistiky ze západních zemí uvádějí poloviční hodnoty, 8–10%.\n\nNovější výzkumy v ČR se zaměřily na výskyt mobbingu ve specifických pracovních sektorech, zejména ve vzdělávání. Výzkum mezi učiteli ZŠ (Čech, 2011) zjistil výskyt 14% ze strany nadřízených a 9% ze strany kolegů, přičemž zjišťován byl mobbing za posledních 6 měsíců. Zábrodská a Květon (2012, 2013) zjišťovali za použití Dotazníku negativních aktů (NAQ-R) výskyt mobbingu mezi akademickými a neakademickými zaměstnanci na českých univerzitách. Zjistili, že 14% univerzitních zaměstnanců se v průběhu posledního roku stalo terčem mobbingu dle behaviorální definice (vystavení alespoň jednomu negativnímu aktu alespoň 1x týdně), 8% se samo považovalo za oběti mobbingu (subjektivní definice).\n\nZahraniční a v omezené míře i tuzemské studie ukazují, že nejvíce efektivní je kolektivní obrana, konkrétně situace, kdy spolupracovníci poskytnou oběti mobbingu sociální podporu a rozhodnou se společně vystoupit na její obranu. Kolektivní obranou jsou také rozmanité výzvy a petice proti nelidským vztahům v zaměstnání. V některých případech je také účinné vtažení třetí strany (např. nadřízený) do řešení.\n\nObranou proti mobbingu je včasná prevence a informovanost. Oběť se musí začít bránit hned zpočátku. Pokud nepomůže klasická obrana (vzepřít se mobbingu), je vhodné kontaktovat odborníka či občanské sdružení. Pomoci by mohl (teoreticky) také Úřad práce anebo odbory.\n\n\n"}
{"id": "31658", "url": "https://cs.wikipedia.org/wiki?curid=31658", "title": "Mersin", "text": "Mersin\n\nMersin byl vždy přístavním městem, které začalo vznikat postupně už od 7. století př. n. l. V antice se nazýval Zephyrion (řecky Ζεφύριον). Díky svojí strategické poloze byl předmětem zájmu všech tehdejších středomořských říší, a to až do doby, než ho definitivně obsadili osmanští Turci. Jako obchodnímu městu centralizace obchodu do Istanbulu po jeho obsazení uškodila Merisnu nejvíce, jeho význam upadl. Až v 60. letech 19. století, kdy blokáda jižních států během americké občanské války způsobila nedostatek bavlny, stal se novým důležitým dodavatelem Mersin a celá mersinská provincie. Byly vybudovány železnice a vývoz bavlny způsobil pozdější rozkvět města. V první světové válce byl obsazen francouzskými a britskými vojsky, turecká armáda ho obsadila až roku 1920.\n\n\n\n\n"}
{"id": "31660", "url": "https://cs.wikipedia.org/wiki?curid=31660", "title": "Mléčnice", "text": "Mléčnice\n\nVýraz mléčnice má několik významů:\n\n"}
{"id": "31662", "url": "https://cs.wikipedia.org/wiki?curid=31662", "title": "Odstředivka", "text": "Odstředivka\n\nOdstředivka nebo též centrifuga je rotační zařízení, které působí na vložený materiál odstředivou silou. Nejčastějším využitím je oddělení (separace) různě těžkých frakcí kapalin a plynů nebo oddělení kapalin či plynů od pevných látek.\n\nToto zařízení různých konstrukcí se používá\n\nVzhledem k velkým silám, které nastávají, je třeba, aby rotor odstředivky byl vyvážen.\n"}
{"id": "31664", "url": "https://cs.wikipedia.org/wiki?curid=31664", "title": "Diferenciál", "text": "Diferenciál\n\nDiferenciál může být:\n"}
{"id": "31665", "url": "https://cs.wikipedia.org/wiki?curid=31665", "title": "International Data Group", "text": "International Data Group\n\nIDG (International Data Group) je mezinárodní vydavatelská společnost se sídlem v Bostonu. Zaměřuje se na vydávání časopisů o informačních a komunikačních technologiích (ICT) a pořádání konferencí, seminářů a dalších akcí. Společnost byla založena roku 1964 Patrickem J. McGovernem.\n\nIDG vydává okolo 300 časopisů a novin na celém světě (Bio-IT World, CIO, CSO, Computerworld, GamePro, InfoWorld, Network World and PC World). Pro své zpravodajství využívá vlastní agenturu IDG News Service, která je svým charakterem podobná například tiskové agentuře Reuters.\n\nFirma provozuje přes 400 webových stránek po celém světě. IDG také organizuje přibližně 170 akcí a výstav k nimž patří například LinuxWorld Conference & Expo, Macworld Conference & Expo, DEMO a IDC Directions. Firma je zastoupena v 85 zemích světa a zaměstnává přes 12 000 zaměstnanců.\n\nV roce 2004 byla společnost vybrána časopisem Fortune jako jedna ze „100 Best Companies to Work For“.\n\nDceřinou společností IDG je IDC, která byla založena za účelem pořizování výzkumů a průzkumů z oblasti informačních technologií.\n\nVydavatelství IDG je v ČR zastoupeno pobočkou IDG Czech, kterou tvoří výhradně čeští zaměstnanci. V České a Slovenské republice vydávalo IDG týdeník Computerworld, měsíčníky Business World, PC WORLD, GameStar a čtvrtletník PC WORLD Security.\nMěsíčník GameStar byl později v květnu roku 2006 po odchodu výkonného ředitele Ivana Novotného zrušen a vychází jako příloha měsíčníku PC World.\n\nOd 1. 4. 2006 vystřídala tehdejšího výkonného ředitele Jana Pelikánová, která dříve pracovala jako šéfredaktorka měsíčníku PC World.\n\nOd září 2007 začíná 5× ročně vycházet časopis HD World se zaměřením na HDTV, Blu-ray a Hi-Fi audio.\n\nOd 1. 7. 2008 je součástí vydavatelství zpravodajské studio IDG - TV pod vedením Jaroslava Kasala.\n\nOd 13. 3. 2009 začíná vycházet speciální projekt PC World Guide jakožto náhrada za původní tištěný časopis PC World.\n\nNa konci roku 2008 dochází ve společnosti k výraznému posunu od tištěných medií k online zpravodajství. Je ukončeno vydávání tištěné verze časopisu PC World, který zůstává nadále jako jeden ze zpravodajských serverů vydavatelství. Je posíleno personálně online oddělení. K serverům computerworld.cz., businessworld.cz, gamepro.cz, gamestar.cz, pcworld.cz, scienceworld.cz, securityworld.cz a idgtv.cz bude od 1. 1. 2009 zprovozněn hdworld.cz a channelworld.cz.\n\nVydavatelství IDG Czech několikrát změnilo na českém trhu strategii. V dubnu roku 2006 ukončilo vydávání tištěného měsíčníku o počítačových hrách GameStar. Zpravodajský web o počítačových hrách Tiscali Games přitom spekuloval, že je důvodem nízká prodejnost. GameStar se stal přílohou tištěného magazínu PC WORLD. V listopadu roku 2008 vydavatelství oznámilo, že od čísla 12/2008 končí vydávání měsíčníku PC WORLD. Jako důvod bylo uvedeno posílení online médií. V březnu 2009 vychází první číslo speciálního projektu PC World Guide.\n\nV České republice konkurují vydavatelství následující subjekty:\n\n\n"}
{"id": "31666", "url": "https://cs.wikipedia.org/wiki?curid=31666", "title": "Orkut", "text": "Orkut\n\nOrkut byl komunitní server. Fungoval na principu socioware. Sdružoval uživatele, kteří mají společné zájmy, bydliště, národnost, zaměstnání anebo se navzájem znají. Server Orkut vymyslel Orkut Büyükkökten, zaměstnanec společnosti Google, která jej provozovala. 59 % uživatelů bylo z Brazílie.\n\nSíť byla oficiálně zrušena 30. září 2014. Společnost Google, která Orkut provozovala, se nadále věnovala provozu komplexnější sociální sítě Google+.\n\nVe svém nejlepším období měl Orkut přes 50 milionů aktivních uživatelů. Nejvíce jich bylo z Indie, Pákistánu a z Brazílie, kde byl až do roku 2011 sociální sítí číslo jedna. V témže roce ho ale i zde překonal Facebook.\n\nOrkut.com umožňuje budování tzv. sociálních sítí. Uživatelé mohou přidávat do seznamu své přátele a prohlížet si stránky jejich známých. Připojením ke komunitě je možné vyhledávat další uživatele, kteří mají stejné zájmy, koníčky, vlastnosti, názory apod.\n\nUž v době, kdy byl vstup pouze na pozvánku, se Orkut potýkal s technickými problémy. V minulosti trpěl častými výpadky a nedostupností. Některé uživatele takové problémy odradily a svou registraci zrušili. Mnoho Čechů zůstávalo na Orkutu pouze pasivně a nijak zvláště se neprojevovalo. Zaznívaly názory, že „bublina Orkutu“ splaskla.\n\n"}
{"id": "31678", "url": "https://cs.wikipedia.org/wiki?curid=31678", "title": "Páli", "text": "Páli\n\nPáli je některými badateli považován za středo-indoárijský prákrt (široká skupina jazyků starověké Indie). Patří k nejslavnějším prákrtům, jelikož jsou v něm sepsány texty théravádového buddhismu (známé jako pálijský kánon nebo Tipitaka), celý kánon byl sepsán na Srí Lance v 1. století n. l.\nPáli je psáno v mnoha druzích písma – bráhmí, dévanágarí a dalších typech indického písma, dokonce i v latince. Přepis do latinky byl navržen T.W.Rhys Davidsem, zakladatelem Pali Text Society.\n\nSlovo páli samo znamená „řádek“ nebo „(kanonický) text“, z čehož vyplývá, že název pro tento jazyk má původ v komentářové tradici théravádového buddhismu. Tehdy výraz páli (ve smyslu citovaného řádku původního textu) označoval komentovaný text, který byl odlišný od komentářů (\"atthakatha\") nebo dialektu, který v rukopisu za původním textem následoval. Každopádně otázka původu jazyka páli způsobila mnoho horlivých debat mezi učenci všech dob. Stejně tak se liší i názory, jak by mělo být slovo páli vyslovováno. Existují čtyři různé způsoby výslovnosti a všechny můžeme najít v učebnicích páli.\n\nJe nejisté, jestli páli bylo vůbec někdy mluveným jazykem, který lidé používali ke vzájemné komunikaci. Každopádně páli je a bylo jazykem, ve kterém théravádoví buddhisté recitují. V současné době se řadí mezi literární jazyky.\n\nV théravádové tradici se věří, že Gótama Buddha hovořil buď hovorovou magadhštinou, nebo jiným středoindickým indoárijským dialektem, který byl jazykem obyvatel Benárésu (dnes Váránasí) v severovýchodní části střední Indie. Páli je považováno za jazyk podobný staré magadhštině (\"Magadhí\") nebo některému přímému pokračovateli tohoto jazyka. Mnoho théravádových pramenů spojuje páli se starou magadhštinou či jazykem Magadhska. Také mnozí badatelé považují páli za druh magadhského dialektu, jenž mohl být mateřštinou Buddhy a možná sloužil jako hovorová řeč magadhské elity. Podobně Walleser v něm vidí mluvu Pátaliputty (dnešní Patna) hlavního města Magadhska. Avšak nápisy nalezené v oblasti bývalého Magadhska ukazují patrné rozdíly mezi páli a tímto prákrtem. Zatímco magadhština je východoindický jazyk, páli více připomíná západoindické nápisy. Rhys Davids zastává názor, že pálí představovalo dialekt Kósaly na severovýchodě ganžské kotliny. Lamotte zastává názor, že páli je středoindický dialekt, tedy jeden ze starých prákrtů. Nicholas Ostler tvrdí, že jazyk páli musel vzniknout jako buddhistická kreolština v důsledku kompromisu nejrůznějších prákrtů buddhistických mnichů. Oskar von Hinuber spekuluje, že páli možná vzniklo jako forma lingua franca nebo jako obchodní jazyk používaný v době Ašókovy říše, čili v době rozšíření buddhismu na Srí Lanku (podle buddhistických pramenů vyslal na Srí Lanku císař Ašóka mnichy vedené svým synem arahantem Mahindou). Páli bylo již tehdy zcela zřejmě literární jazyk, který byl používán k záznamu celé Tipitaky. Poté co byl pálijský kánon přenesen na Srí Lanku, byl stále uchováván jako celek v páli, zatímco komentářová tradice, která ho doprovázela (dle informací poskytnutých Buddhaghósou) byla přeložena do sinhálštiny a uchovávána v místních jazycích po několik generací.\n\nAvšak na indické pevnině bylo nakonec páli nahrazeno sanskrtem, literárním a náboženským jazykem po sestavení klasického sanskrtu učencem Páninim. Páli na Srí Lance vstoupilo do období úpadku pravděpodobně kolem 5. století n.l. (zatímco význam sanskrtu na pevnině vzrůstal), ale nakonec přežilo. Dílo Buddhaghósovo neslo zásadní podíl na znovuoživení páli jako významného jazyka buddhistických učenců. Vissudhimagga a další komentáře, které Buddhaghósa zkompiloval, kodifikovaly a završily sinhálskou komentářovou tradici, která byla uchovávána a rozšiřována na Srí Lance od 3. století.\n\nV současné době je páli studováno hlavně jako prostředek z získání přístupu k buddhistickým textům a je v něm recitováno při rituálech théravádového buddhismu. Světská pálijská literatura jako kroniky, lékařské texty a nápisy má také obrovský historický význam. Velká centra výuky páli se nacházejí v tradičních théravádových zemích jako Srí Lanka a v zemích jihovýchodní Asie jako Myanmar, Thajsko, Laos a Kambodža. Úpadek pálijské učenosti na indickém subkontinentu byl završen muslimským vpádem do Indie ve 12. století. Od 19. století nejrůznější společnosti pro obnovení studia páli v Indii začaly strhávat pozornost na jazyk a jeho literaturu, snad mezi nejvýznamnější patří Maha Bodhi Society založená Anagárikou Dharmapálou.\n\nV Evropě Pali Text Society se sídlem ve Velké Británii byla hlavní silou v prosazování studia páli mezi západními učenci od jejího založení v roce 1881. Společnost publikovala romanizované edice páli společně s mnoha anglickými překlady těchto pramenů. Jedním z důvodů založení Pali Text Society byla snaha kompenzovat nedostatek finančních prostředků shromažďovaných ke konci 19. století v Anglii na rozvoj indologie. Anglie nebyla zdaleka tak mocná ve studiu sanskrtu a prákrtských jazyků jako Německo, Rusko nebo dokonce Dánsko. Mnozí jsou toho názoru, že taková situace přetrvává dodnes. Bez inspirace pocházející z držby kolonií (např. Brity okupovaná Srí Lanka a Barma) instituce jako Dánská královská knihovna vybudovaly významnou sbírku pálijských rukopisů a silnou tradici studia páli.\n\nPáli sdílí obecnou etymologii pro prakticky každé slovo v jazyce s ostatními středo-indoevropskými jazyky (např. džinistickými prákrty – tj. jazyk v němž je sepsán džinistický kánon). Vztah k ranému sanskrtu (popř. jazyku Véd) je méně přímý a více komplikovaný; podobnost jazyka páli k sanskrtu je často přeceňována jeho srovnáváním s nedávnou sanskrtskou poezií – přičemž ta je ovlivněna jazykem páli a staletími dalšího vývoje středo-indoevropského jazyka. Z historického hlediska bylo pociťováno ovlivňování mezi sanskrtem a páli jako obousměrné. Např. to je zřetelně zjevné na příkladu Ašvaghóši, v páli vzdělaného buddhistického mnicha, který se stal prvním autorem sanskrtského druhu poezie tzv. kavja, která měla následně velký vliv na poezii psanou v sanskrtu. Sanskrtské postbuddhistické školy jako Šankárova Védanta byly podobně přímo ovlivněny jak buddhistickou filozofií a argumentací, tak průvodním vlivem Páli na samotný jazyk sanskrt.\n\nPostkanonické páli (tj. páli z doby po sestavení pálijského kánonu) ukazuje některá přímá osvojení technického slovníku ze sanskrtu a několik vypůjčených slov z místních jazyků v zemích, kde páli bylo používáno (např. na Srí Lance byla přidána do páli sinhálská slova). Tato použití cizích slov odlišuje páli nalézané v Suttapitace od pozdějších kompilací, jako jsou komentáře k pálijskému kánonu nebo lidové Džátaky. Na základě těchto vypůjčených slov se provádí srovnávací studie a datování jednotlivých textů.\n\nSkutečnost, že páli nebylo výlučně používáno ke sdělování Buddhova učení, je zřetelná z existence mnoha světských textů, jako např. knih o lékařské vědě, a z lékařských instrukcí. Avšak ze zcela jasných důvodů byl odborný zájem o páli na Západě zaměřen na náboženskou a filozofickou literaturu.\n\nV kontextu náboženských spisů podobně znějící slova sanskrtu mohou mít zcela odlišný význam než v páli. Neustálé znovu-definování a znovu-objevování náboženského významu přiřazeného určitým klíčovým termínům (jako např. dharma/dhamma) bylo pramenem filozofických debat po mnoho století a buddhistické, džinistické a různé školy hinduismu měly konkurenční názory na hodnotu a význam těchto termínů.\n\nFilozofie raného mahájánového buddhismu uchovaná v sanskrtu a buddhismus zaznamenaný v páli jsou v mnoha ohledech vzájemně protikladné, i když z historických pramenů vyplývá, že tyto školy a tyto dva jazyky nebyly jediné, které se účastnily debat na buddhistickém poli. Sice se nedochovala buddhistická literatura v práktrském jazyku paišáči ( v páli pésáčí), ale tento a ostatní jazyky byly spojeny s historicky doloženými specifickými filozofickými přístupy k buddhistické nauce (se specifickými sektářskými vlivy).\n\nJe nutné zmínit, že stále existuje propast mezi filozofií raného buddhismu a souběžným brahmánským učením středoindické periody. Tyto rozdíly zahrnují i představy ohledně samotných posvátných jazyků. Zatímco o sanskrtských slovech se v hinduismu věří, že jsou součástí jevu, který popisují, naopak v buddhismu se o pálijských pojmech míní, že mají pouze konvenční význam. Sanskrt, páli a džinistické prákrty byly v lidové literatuře příslušného regionu často popisovány jako jazyky, jimž hovořili bohové nebo významné duchovní osobnosti (dle théravádové tradice jazykem páli hovořil Buddha) a zastánci těchto jazyků o nich tvrdili, že mají nadpřirozený původ nebo nadpřirozený účinek. Do dnes je v mnoha théravádových zemích rozšířena představa, že recitace některých veršů či sutt v pálí má zvláštní účinek, příkladem může být recitace Angulimálových veršů v pálí, o kterých se na Srí Lance věří, že mohou zmírnit porodní bolesti. V Thajsku je rozšířena víra, že recitace části Abhidhammapitaky je prospěšná nedávno zesnulým příbuzným a tato ceremonie běžně zabírá až sedm dní. Je zajímavé, že v pozdějších textech není nic, co by se vztahovalo k této thajské představě a původ tohoto zvyku je nejasný.\n\nHistoricky je doloženo, že první záznam pálijského kánonu byl pořízen na Srí Lance. Tento záznam vycházel z předchozí ústní tradice. Při převodu psaného páli byl vytvořen univerzální systém hlásek, ale psané páli je vyjádřeno ve mnoha druzích konkrétních písem, vlastně neexistuje nějaké „písmo páli“. To často mýlí většinu euroamerických zájemců a badatelů, kteří mají tendenci předpokládat, že jedno písmo musí být spojeno s jedním fonetickým souborem fonémů (významovotvorná hláska v jazyce).\n\n"}
{"id": "31679", "url": "https://cs.wikipedia.org/wiki?curid=31679", "title": "Grand Prix Austrálie 2000", "text": "Grand Prix Austrálie 2000\n\nGrand Prix Austrálie 2000 (LXV Qantas Australian Grand Prix) úvodní závod 51. ročníku mistrovství světa jezdců Formule 1 a 42. ročníku poháru konstruktérů, historicky již 647. grand prix, se již tradičně odehrála na okruhu v Albert Park ve městě Melbourne. Na trati dlouhé 5,303 km absolvovali jezdci 58 okruhů, což celkově představuje 307,574 km. V závodě debutovali tři jezdci Jenson Button na Williamsu, Nick Heidfeld ve voze Prost a Gastón Mazzacane s Minardi. Mazzacane a Button svůj premiérový závod nedokončili, Heidfeld skončil na 9 místě se ztrátou dvou kol.\n\nPo startu závodu zůstala v čele dvojice McLarenu, mezi obě Ferrari se vklínil Frentzen. Herbert po kontaktu s Dinizem a technických problémech zastavil už po jediném kole. Gené po kolizi s Heidfeldem vyhledal pomoc v boxech. Za McLareny jezdili M. Schumacher, Frentzen, Barichello, Trulli, Villeneuve, Salo a Irvine, který brzy podlehl oběma Arrowsům. V 7. kole poslala závada řízení do zdi de la Rosu, za ním jedoucí Irvine se mu dokázal vyhnout jen za cenu smyku a hodin, po kterých už se zelený jaguar nerozjel, a pro tým celá GP skončila. Stejný problém jako de la Rosu brzy potkal i jeho kolegu Verstappena a věci balil také Arrows. Na trať navíc po Španělově ošklivě vypadající nehodě vyjel Safety car a zůstal tam dvě kola. Vedl Häkkinen, následovali Coulthard, M. Schumacher, Frentzen, Barichello, Trulli, Villeneuve, Salo, Fisichella a R. Schumacher.\n\nDo problémů se záhy dostalo vedoucí duo, identický problém s motorem potkal jak Coultharda, tak Häkkinena, a Schumacher na čele osaměl. Za jeho zády se Barichello až do své zastávky (33. kolo) marně snažil zdolat Frentzena. Němec si pak na chvilku vyzkoušel i vedení, než sám zajel k mechanikům. Nedlouho po tom ho vyřadil tradiční problém týmu Jordan v celé sezóně, převodovka. Kolegovi Trullimu se s narůstajícím náskokem dařilo držet čtvrté místo, ale ani jeho vůz po poruše výfuku (35. kolo) do cíle nedojel. Barichello v závěru díky rozdílné strategii bez boje předjel Schumachera, ale ztracené vedení mu pozdní druhou zastávkou po jediném kole zase vrátil. O druhé místo už se bát nemusel, ostatní byli výrazně pozadu. Z nich si největší úspěch připsal R. Schumacher, debutující s motorem BMW. Blízko dobrému výsledku byl jeho týmový kolega a nováček Button, kterému ale motor v 46. kolo selhal, když jel šestý. První body v historii získal tým BAR zásluhou čtvrtého Villeneuva a nakonec i šestého Zonty, který získal bod díky vyloučení Salova Sauberu (kvůli neregulérnímu přednímu křídlu). Mezi ně se vměstnal ještě Fisichella a celou početnou skupinku, kterou dělilo v cíli jen 2,5s, uzavřel druhý Benetton s Wurzem. Šachovnicovou vlajku viděl ještě Gené, který nabral největší ztrátu už na začátku, a po technických potížích devátý nováček Heidfeld.\n\n\n\nV závorce body získane v této GP:\n\n\n\nSC-Safety car na trati:\n\n Mika Häkkinen- McLaren- 1'30.556\n\n\n"}
{"id": "31687", "url": "https://cs.wikipedia.org/wiki?curid=31687", "title": "Zen", "text": "Zen\n\nZen (v čínštině 禅 \"čchan\", ve vietnamštině \"thien\", v korejštině \"sŏn\", v sanskrtu \"dhjána\") je označení pro odnož mahájánového buddhismu, vzniklou v 5. století v Číně.\nPodle tradičního příběhu přinesl zen do Číny indický mnich Bódhidharma roku 520, v Číně zen prosperoval až do doby dynastie Ming (1368–1643), kdy začaly vznikat rozdíly mezi různými školami buddhismu. Později se zen rozšířil do dalších zemí, zejména ve 12. a 13. století do Japonska. Sem přišel zen v podobě sekty Rinzai a sekty Sótó. Svou spontánností a přísností se škola Rinzai stala brzy náboženstvím samurajů a vedla ke „kultu válečníka“. Původně sanskrtský výraz \"dhjána\" (ध्यान), označující soustředěné spočívání, byl do čínštiny převzat v podobě \"čchan\" (meditace), z čehož se vyvinulo japonské čtení \"zen\".\n\nStoupenci zenu často uvádějí mnoho odlišností zen-buddhismu od tzv. tradičních škol buddhismu, které je možné rozdělit na oblast teorie, morálky a praxe. Následující stručné shrnutí má nejen ukázat základní znaky, které zen odlišují od ostatních škol, ale i opačná stanoviska, která ukazují, že tvrzené rozdíly nemusí být vždy tak zásadní:\n\n\nMistři raného zenu nezanechali žádné písemné záznamy, protože byli proti jakémukoli písemně předávanému vědění.\n\nVyznavači zenu zdůrazňují nalezení pravdy skrze „probuzení“. Nalezení pravdy probíhá formou meditace („zazen“), zpravidla vsedě. Všem školám je společné pohrdání studiem textů. Domnívali se, že Buddhova nauka v intelektuálních spekulacích je nepoznatelná a označovali kosmologie za nesmysl, který odvádí od „probuzení“. Podle jejich chápání má každý povahu buddhy a může ji uskutečnit meditací a uvažováním o sobě.\n\nZen, jak se s ním dnes setkáváme v japonských klášterech školy Rinzai i školy Sótó, klade velký důraz na zazen. Tomuto výcviku je věnováno mnoho hodin denně a velká důležitost se přikládá správnému držení těla a správnému dýchání. Praktikovat zen znamená provádět za-zen, k čemuž škola Rinzai přidává ještě sanzen – periodické návštěvy u roši, při kterých žák předkládá svoje řešení koanu.\n\nParalely k pořekadlům zenu lze vidět v tantrické písni Sarahy z 10. století.\n\nJestliže je to již zjevné, k čemu meditace?\nA jestliže je to skryté, měří člověk jenom temnotu.\nMantry a tantry, meditace a soustředění, to vše je jen záležitostí sebeklamu.\nNeznečišťujte kontemplací myšlenku, která je v podstatě čistá, nýbrž přebývejte v blahu sebe samých a přestaňte s tím trápením.\nAť vidíte cokoliv, je to vpředu, vzadu, ve všech deseti směrech.\nPrávě dnes dopusťte, aby váš mistr učinil konec sebeklamu!\nPřirozenost nebe je původně jasná, ale samým hledáním se pohled zatemní.\n\n\nTradičně je uváděno těchto 6 čínských patriarchů zenu:\n\nRozdělení škol na severní a jižní viz Tribunová sútra\n\n\n"}
{"id": "31688", "url": "https://cs.wikipedia.org/wiki?curid=31688", "title": "Petrovice (okres Rakovník)", "text": "Petrovice (okres Rakovník)\n\nPetrovice jsou obec ve Středočeském kraji, asi 8 km jihozápadně od Rakovníka. Katastrální území zaujímá 704 ha, PSČ obce je 270 35. Žije zde obyvatel.\n\nKřivoklátský hejtman Petr Holý z Chrástu získal roku 1507 ves Hlivojedy a roku 1510 ves Jezvece, založil přibližně na půl cesty mezi nimi roku 1519 novou osadu, které po něm dodnes nese jméno Petrovice. Krátce po údajném zjevení Panny Marie u místního pramene bylo zjištěno, že voda v této studánce má díky obsahu železa a kyseliny uhličité léčivé účinky. Petrovice se tak staly cílem poutníků, zvláště těch, kteří trpěli kloubními nemocemi. V dnešní době se zde každoročně (vždy první neděli v červenci) koná tzv. Mariánská pouť. Ve 111 domech k roku 2001 žilo 242 obyvatel.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Petrovice u Rakovníka \"(567 obyvatel, poštovní úřad, telegrafní úřad, telefonní úřad, četnická stanice, katol.  kostel)\" byly v roce 1932 evidovány tyto živnosti a obchody: lékař, autodoprava, 2 cihelny, obchod s umělými hnojivy, holič, 3 hostince, kolář, kovář, 3 krejčí, lihovar, porodní asistentka, řezník, sadař, 7 obchodů se smíšeným zbožím, spořitelní a záložní spolek pro Petrovice u Rakovníka, šrotovník, trafika, truhlář, velkostatek, 2 zahradnictví.\n\nVe vsi se nachází barokní kostel Navštívení Panny Marie, vybudovaný v letech 1714–1715 hrabětem Janem Josefem z Valdštejna poblíž tzv. Boží studánky, kde se v 17. století podle pověsti třem místním dívkám zjevila Panna Marie. Hlavní oltář kostela pochází z roku 1891. Východně od kostela stojí barokní budova fary (č. p. 31), pocházející z roku 1715.\n\nMístní zámek byl postaven roku 1709 na místě původní tvrze, v roce 1860 byl upraven do dnešní klasicistní podoby.\n\nPod kostelem se nacházejí dvě památné lípy malolisté.\n\nDopravní síť\n\nVeřejná doprava 2011\n\n"}
{"id": "31689", "url": "https://cs.wikipedia.org/wiki?curid=31689", "title": "Botnický záliv", "text": "Botnický záliv\n\nBotnický záliv ( , , název je odvozen od historických názvů švédských provincií \"Botten\", což znamená \"dno\", \"půda\") je nejsevernější část Baltského moře, jeho největší záliv, mezi východním pobřežím Švédska (kraje Stockholm, Uppsala, Gävleborg, Västernorrland, Västerbotten, Norrbotten) a západním pobřeží Finska (provincie Severní Pohjanmaa, Střední Pohjanmaa, Pohjanmaa, Satakunta a Vlastní Finsko). Na jihu je od Baltského moře oddělen souostrovím Alandy (také stejnojmenná autonomní provincie Finska), které se nachází v hrdle zálivu a Ostrovním mořem. Je 725 km dlouhý a 80 až 240 km široký. Celkově zabírá rozlohu asi 117 000 km², tj. okolo 28 % rozlohy Baltského moře. Maximálně je hluboký 295 m v jižní části a 112 m v severní části. Hloubka se průběžně zmenšuje, neboť země se zde od poslední doby ledové zvedá asi o 80 cm za sto let.\n\nNejvětší ostrovy a souostroví jsou Alandy, Vallgrund, Hailuoto. Značné množství drobných ostrůvků lze nalézt u členitého pobřeží Švédska i Finska, zejména pak na jihozápadě Finska.\n\nHlavní přítoky jsou Torne na hranici a dále pak\n\nOstrůvky, skaliska a mělčiny u Vaasy rozdělují záliv na dvě části. Severní část se jmenuje Bottenviken (Botnická zátoka) a jižní Bottenhavet (Botnické moře). Jsou spojené průlivem Kvarken. S Baltským mořem je Bottenhavet spojen průlivem Jižní Kvarken mezi Alandami a pobřežím Švédska.\n\nMořské proudy na povrchu tečou proti směru hodinových ručiček. U dna se projevuje pohyb více slaných vod ze severní části Baltského moře na sever. Teplota vody je v únoru 0 °C a v srpnu 12 až 13 °C. Botnický záliv je mimořádně zajímavý z přírodovědeckého hlediska, neboť díky četným řekám (přítok 135 km³ vody za rok) a srážkám (26 km³ za rok), které jej vydatně zásobují, jeho slanost se vzdáleností od hrdla zálivu (tedy směrem k severu) výrazně klesá. V okolí Aland jsou vody Botnického zálivu brakické (4 až 5 ‰), v jeho nejsevernější části jde již o v podstatě normální říční (sladkou) vodu (1 až 3 ‰) a v níž žijí mnohé sladkovodní druhy. Led se objevuje v říjnu a listopadu a vydrží na severu až do začátku června. Příliv na jihu je smíšený, na severu je dvacetičtyřhodinový, vysoký 10 cm.\n\nHlavní přístavy na břehu jsou Gävle, Söderhamn, Örnsköldsvik, Umeå, Luleå (Švédsko) a Tornio, Kemi, Oulu, Kokkola, Vaasa, Pori, Mariehamn (Finsko).\n\nPro zabezpečení námořní dopravy v zimním období se používá ledoborec Sampo, jehož domovský přístavem je Kemi.\n"}
{"id": "31692", "url": "https://cs.wikipedia.org/wiki?curid=31692", "title": "Dave Barry", "text": "Dave Barry\n\nDavid Barry, Jr. (* 3. července 1947 North Castle, New York) je známý americký humorista, v letech 1983–2005 sloupkař floridských novin Miami Herald, nositel Pulitzerovy ceny a autor několika knih. Jeho humor vychází z pozorování každodenní reality, často zprostředkované dopisy čtenářů jeho sloupků, rozvíjené a doplňované jeho fantazií, což někdy rozlišuje svou oblíbenou frází \"tohle si nevymýšlím\".\nV roce 2002 vydal román \"Velký průšvih\".\n\nČesky vyšly dále jeho knihy\n\n\nDave Barry také hraje na sólovou kytaru ve skupině Rock Bottom Remainders tvořené slavnými americkými spisovateli.\n"}
{"id": "31696", "url": "https://cs.wikipedia.org/wiki?curid=31696", "title": "Palermo SSD", "text": "Palermo SSD\n\nUnione Sportiva Città di Palermo byl sicilský fotbalový klub z Palerma, který se účastní italské Serie B,2.nejvyšší italské soutěže. Založen byl v roce 1900 jako \"Anglo Panormitan Athletic and Football Club\" a než se dostal do dnešní podoby v roce 1987, prošel řadou změn. V současnosti je to nejúspěšnější klub z sicilského ostrova. Palermo nikdy nezískalo žádnou významnější trofej. Asi nejúspěšnější období pro klub byla 60. a 70. léta, to strávil několik sezón v Serii A a dvakrát se dostal do finále Coppy Italia, tam se znovu probojoval až o 32 let později v roce 2011.\n\nV roce 2006 Palermo dodalo 4 hráče italskému národnímu mužstvu na Mistrovství světa v Německu, kde dopomohli k titulu.\n\n\nOd roku 1947 zde působil pět let jako hráč a o pět let později dva roky i jako trenér Čech Čestmír Vycpálek. V roce 2010 pak v Palermu hostoval Ondřej Čelůstka.\n\n"}
{"id": "31698", "url": "https://cs.wikipedia.org/wiki?curid=31698", "title": "Parma Calcio 1913", "text": "Parma Calcio 1913\n\nParma Calcio 1913 je italský fotbalový klub hrající v sezóně 2019/20 ve nejvyšší ligu sídlící ve městě Parma v regionu Emilia-Romagna.\n\nKlub byl založen 16. prosince roku 1913 jako \"Parma Foot Ball Club\" hráči s klubu \"Verdi Foot Ball Club\". Klub hraje do sezony 1924/24 regionální soutěže. Klub se v sezoně 1925/26 zúčastní nejvyšší soutěže. Zůstane v ní jednu sezonu. Sezonu 1935/36 začíná ve třetí lize a zůstane v ní až do konce války. Po válce hraje čtyři sezony druhou ligu, poté sestupuje, aby se pak na sezonu 1955/56 objevila opět ve druhé lize. Po 11 sezonách strávených ve druhé lize klub sestupuje a od sezony 1966/67 hraje až čtvrtou ligu. Dne 2. ledna 1968 soud uvedl na klub likvidaci a hrstka městských podnikatelů jej koupila a přejmenovala na \"Parma Football Club\". V předvečer sezony 1969/70 se vedení vzdá registrace. Za 20 milionů klub kupují podnikatelé Ermes Foglia a Ermes Ghidini s spolu se společností Gruppo Sportivo Salvarani. Od 1. ledna 1970 se klub již jmenuje \"Parma Associazione Calcio\". Návrat do třetí ligy a pak sezonu 1973/74 už hrají ve druhé lize.\n\nOd sezony 1975/76 až do 1985/86 hrál devět sezon ve třetí lize. Zlom přichází v roce 1985 a to příchodem trenéra Arriga Sacchiho. Ten nasadí útočný fotbal a postoupí s klubem do druhé ligy. Od sezony 1987/88 přichází sponzor \"Parmalat\" od podnikatele jménem Calisto Tanzi (od roku 1996 prezident klubu). Na sezonu 1989/90 přichází trenér Nevio Scala a klub postoupí poprvé v historii do novodobé Serie A.\n\nCalisto Tanzi v létě 1990 klub koupí a prezidentem se stává Giorgio Pedraneschi. Ve své premiérové sezoně v nejvyšší lize skončil na pátém místě a kvalifikoval se do poháru UEFA kde se dostal do 1. kola a vyřadil jej bulharský klub PFK CSKA Sofia (0:0, 1:1). Velký úspěch se stal v italském poháru v ročníku 1991/92. Ve finále porazil klub Juventus FC (0:1,2:0) a získal tak první trofej a kvalifikoval se do poháru PVP. O Pohár PVP klub hraje v sezoně 1992/93 kde se dostává až do finále, ve kterém poráží belgický klub Royal Antwerp FC (3:1). Jako obhájce titulu se představí i v sezoně 1993/94 a také se dostává do finále, jenže tam prohrává s anglickým klubem Arsenal FC 0:1. Další úspěch na evropském poli je v sezoně 1994/95. Dostává se do finále a poráží Juventus FC (1:0,1:1). Získává tedy již druhou evropskou trofej. Stejnou evropskou trofej získá i v sezoně 1998/99, ve finále porazí francouzský klub Olympique de Marseille 3:0. Italský pohár získávají v ročnících 1998/99 a 2001/02. Klub se pak v nejvyšší lize umisťuje na pátých příčkách dva krát po sobě jdoucích sezonách.\n\nV červnu roku 2004 přichází skandál v Parmalatu, který narušil finanční pomoc klubu natolik, že bylo nutné změnit jméno na \"Parma Football Club\", aby se zabránilo bankrotu. V nejvyšší lize se klub umisťuje na 17. místě a hraje play out o setrvání v Serie A. Nakonec poráží klub Bologna FC 1909 a zůstává. V poháru UEFA se klub dostává do semifinále. Do druhé ligy se podívá na jednu sezonu a to v sezoně 2008/09.\n\nPád až do čtvrté ligy přichází po sezoně 2014/15 kde se umístil na posledním místě tabulky v nejvyšší lize. V červnu 2015 klub ohlásil bankrot a byl přeřazen ze Serie A do Serie D, nejvyšší italské amatérské soutěže. Dne 27. července 2015 je založen nový klub \"SSD Parma Calcio 1913\", která byla přijata do Serie D. Nový tým vlastní dvě společnosti: \"New Start Ltd.\" složený ze sedmi místních podnikatelů, kteří ovládají většinu klubu, a \"Parma Partecipazioni Calcistiche\", které tvoří všichni fanoušci, kteří se chtějí podílet na historii klubu. Po jediné sezóně mezi amatéry, slaví návrat mezi profesionály, na konci rekordní sezony uzavře ročník bez porážky. Klub postupuje každou sezonu víš a v sezoně 2017/18 obsadí druhé místo v tabulce postupuje po čtyřech sezonách do nejvyšší ligy.\n\nNejvyšší soutěž hrál celkem ve 27 sezonách (nejdéle 18 sezon po sobě od 1990/91) až 2007/08). Nejlepší umístění je druhé místo v sezoně 1996/97.\n\nVe druhé lize klub odehrál 34 sezon a nejlépe se umístil na druhém místě v sezonách 2008/09 a 2017/18.\n\n\n\n\n\n\n\n\n"}
{"id": "31699", "url": "https://cs.wikipedia.org/wiki?curid=31699", "title": "Šíla", "text": "Šíla\n\nV páli síla, v sanskrtu šíla je indický termín používaný v hinduismu a buddhismu, který je do češtiny většinou překládán jako morálka nebo etika. Vychází z úmyslu nepůsobit druhým bytostem utrpení. Nejedná se jen o soustavu zákazů určitého špatného nebo neprospěšného jednání učiněného tělem a řečí. Ale síla také znamená, že v každém okamžiku je přítomno čisté vědomí a záměrné sebeovládání nespáchat neprospěšný čin přicházející v úvahu a s tím současně vyvstávající rozhodnutí.\nV buddhismu síla tvoří první ze tří částí duchovního tréninku - známý trojlístek morálka, soustředění, uvědomění (síla, samádhi, sati). Tvoří tak základní předpoklad dalšího duchovního rozvoje. V rámci ušlechtilé osmidílné stezky zahrnuje tzv. pravou řeč, pravé jednání a pravé živobytí. Síla je také druhou páramitou (dokonalostí), což je morální čistota v činech, slovech a myšlenkách a její dovedení k dokonalosti je předpokladem realizace buddhovství.\n\nSíla také tvoří jednu ze tří částí často používané formulky „\"dána, síla, bhávaná\"“, která ve zkratce vyjadřuje praktický aspekt buddhismu (dobročinnost, mravnost a pěstování mysli), a spolu s nimi patří mezi deset Záslužných činů (\"puňňa kirija vatthu\").\n\n\"Paňča-síla\" je pět etických zásad platných pro buddhistické laiky. Mají formu slibu, kterým se laický následovník Buddhy zavazuje cvičit se v:\n\n\nJako vše ostatní v buddhismu jsou i tyto zásady považovány za logicky odvozené a dobrovolně dodržované, spíše než za povinná přikázání od nějaké nadpřirozené autority.\n\n\"Dasa-síla\" je deset zásad platných pro buddhistické novice a novicky, tj. osoby, které procházejí určitým zkušebním obdobím před tím, než jsou přijati za plně ordinované mnichy a mnišky:\n\n\n\"Attha-síla\" je osm zásad, kterými se řada buddhistických laiků v théravádových zemích řídí během svátku \"upósatha\", který se slaví ve dnech úplňku, novu, 1. a 3. měsíční čtvrti. Jsou stejné jako \"dasa-síla\" (viz výše), bez desátého pravidla (sedmá a osmá zásada jsou spojené do jedné).\n\nneboli \"jednání vyčištěné na čtvero způsobů\" je rámcem jednání pro plně ordinované členy mnišské sanghy a jako takové představuje nejvyšší standard etiky. Jmenovitě jde o:\n\nV současné době se tímto standardem etiky řídí jen malá část buddhistických mnichů (v asijských buddhistických zemích přibližně 3-5 procent mnišské sanghy).\n\n"}
{"id": "31701", "url": "https://cs.wikipedia.org/wiki?curid=31701", "title": "Elias Canetti", "text": "Elias Canetti\n\nElias Canetti (25. července 1905 v Ruse v Bulharsku – 14. srpna 1994 v Curychu) byl britsko-rakouský německojazyčný spisovatel, teoretik společenských věd a humanista, nositel Nobelovy ceny za literaturu z roku 1981.\n\nCanetti se narodil roku 1905 v bulharském podunajském přístavu Rusčuk (dnešní Ruse) v rodině sefardsko-židovského obchodníka Jacquese Eliase Canettiho a jeho ženy Mathilde Canettiové, rozené Ardittiové. V roce 1911 se rodina přestěhovala do britského Manchesteru. Následujícího roku však otec zemřel a matka se rozhodla přestěhovat se s celou rodinou do Vídně. Po španělštině, bulharštině a angličtině s francouzštinou se Canetti učil již pátý jazyk, němčinu, která se později stala jazykem jeho děl. Následně se rodina přestěhovala ještě do Švýcarska a Německa, kde Canetti složil maturitu.\n\nLéta 1924 až 1938 strávil Canetti ve Vídni a vytvořil zde jedno ze svých vrcholných děl, román \"Die Blendung\" (česky \"Zaslepení\"). Zde se také roku 1934 oženil s Vezou (Venezianou) Taubnerovou-Calderónovou (1897 až 1963) a zůstali spolu, i přes Canettiho častou manželskou nevěru, až do její smrti v roce 1963.\n\nPo skončení první světové války se rodina usadila ve Francii, ale Canetti odjel do Vídně, kde studoval chemii. Ovšem více než studium jej zaujaly literatura a filosofie, kterým se věnoval ve svém volném čase. Překládal např. do němčiny díla amerického spisovatele Uptona Sinclaira. Canetti navštěvoval přednášky Karla Krause, jehož vlivu, jak sám vzpomíná, na několik let zcela propadl. Dále studoval díla Gustava Le Bona a zajímal se o objevy Sigmunda Freuda a to vše tvořilo základ pro nejvýraznější pole jeho zájmu, studium fenoménu masy a masového chování.\n\nVe Vídni a při svých návštěvách Berlína se setkával s řadou spisovatelů, mj. s Bertoldem Brechtem, Hermannem Brochem či Robertem Musilem či se skladatelem Albanem Bergem. Od počátku 30. let, kdy Canetti publikoval dvě divadelní hry, psal své první velké dílo, jediný román, který napsal, \"Die Blendung\" (česky \"Zaslepení\"), jenž vyšel roku 1935, přinesl mu značnou slávu a byl bezprostředně překládán do cizích jazyků (v češtině se objevil již v roce 1937). Po nástupu nacismu byl však zakázán.\n\nPo připojení Rakouska k Třetí říši v roce 1938 emigroval Canetti do Francie a následujícího roku do Velké Británie.\n\nV roce 1939 se manželé Canettiovi uchýlili do emigrace do Londýna a setrvali zde až do roku 1971. Vzniklo zde jeho nejvýznamnější sociologické dílo \"Masse und Macht\" (česky \"Masa a moc\").\n\nCanettiho kniha \"Die Blendung\" se po skončení druhé světové války proslavila po celé Evropě a Canetti za ní obdržel řadu mezinárodních ocenění, např. francouzskou „Prix International“ v roce 1949.\n\nVlivem zážitků z druhé světové války prostoupil Canettiho dílo motiv smrti, hysterie a davového šílenství (přítomný v menší míře již v románu \"Die Blendung\"). Krom další divadelní hry se Canetti v 50. letech intenzivně zabýval svým velkým teoretickým dílem \"Masse und Macht\" (česky \"Masa a moc\"), které bylo vydáno v roce 1960. Začal na něm pracoval však již v roce 1925 a velkou inspirací byl pro něj očitý zážitek vypálení Justičního paláce ve Vídni v roce 1927. Kniha má dvě části. V první rozpracoval teze, že základním nutkáním davu je přežít či že nejnižší formou přežití je zabití. Druhá část se zabývá otázkou, jak a proč jsou davy ovládány vůdci. Adolf Hitler je zde vykreslen jako paranoidní vůdce fascinovaný davem, jejž řídí. Kromě \"Masse und Macht\" vydal také několik esejů (mj. o Franzi Kafkovi) a cestopis.\n\nPoté, co Canetti v roce 1963 ovdověl, navázal blízký vztah k Heře Buschorové (1933 až 1988), se kterou se roku 1971 oženil a s níž od počátku 70. let žil převážně v Curychu. O rok později se narodila jejich dcera Johanna, jež se stala hudebnicí. Canettiho druhá žena zemřela v roce 1988.\n\nV 70. letech také Canetti publikoval několikadílné paměti. \n\nCanetti byl vyznamenán řadou cen (Büchner-Preis, Kafka-Preis atd.) a získal dva čestné doktoráty. V roce 1981 obdržel Nobelovu cenu za literaturu.\n\nZemřel v Curychu v roce 1994 a byl pohřben nedaleko hrobu Jamese Joyce, s nímž se cítil duševně spřízněn dílem i osudem.\n\n\nCanetti byl klasickým příkladem Evropana 20. století. Jeho rodina měla židovsko-španělské kořeny a do Bulharska se přistěhovala z Turecka (Canetti měl turecký pas). Po několikerém stěhování se Canetti usadil v Londýně a získal v roce 1952 britské občanství a britský pas. Nobelovu cenu obdržel jako britský spisovatel (všechna svá díla napsal německy), ale několik dalších zemí protestovalo. Zemřel v Curychu. Dnes je nejčastěji klasifikován jako britský spisovatel.\n\n"}
{"id": "31702", "url": "https://cs.wikipedia.org/wiki?curid=31702", "title": "Urbs Reggina 1914", "text": "Urbs Reggina 1914\n\nUrbs Reggina 1914 je italský klub hrající v sezóně 2018/19 ve třetí lize a sídlící ve městě Reggio di Calabria. Klub byl založen 11. ledna 1914 jako \"Unione Sportiva Reggio Calabria\". Sezonu 2006/07 začíná hrát 15 bodovou penalizací za účast v korupční aféře Calciopoli. Po sezoně 2014/15 se klub dostává do finančních problémů a končí. Záhy je vytvořen nový klub \"Associazione Sportiva Dilettantistica Reggio Calabria\" a začíná ve čtvrté lize.\nNejvyšší soutěž hrál dohromady v 9 sezonách a to: 1999/00 až 2000/01 a 2002/03 až 2008/09. Největší úspěch 10. místo 2004/05.\n\nEvropské poháry ještě nehráli.\n\n"}
{"id": "31704", "url": "https://cs.wikipedia.org/wiki?curid=31704", "title": "Konstatování rozdílnosti názorů", "text": "Konstatování rozdílnosti názorů\n\nKonstatování rozdílnosti názorů je situace, kdy dva nebo více lidí nebo skupin řeší konflikt a dosáhnou dohody, že se budou navzájem tolerovat, avšak že nepřijímají názory nebo pozice strany druhé. Obě strany se typicky dohodnou, že „konstatují rozdílnost svých názorů na věc“, a tak lépe popisují nastalou situaci, že „se dohodnou na rozdílnosti svých stanovisek“.\n\nV demokracii tato koncepce „konstatování rozdílnosti názorů“ může odhalit důležité body k debatě nebo k uvážení. To vede k právním konceptům jako „ďáblův advokát“ anebo „loajální opozice“ jako součást procesu při sčítání hlasů (skrutinia).\n\n"}
{"id": "31706", "url": "https://cs.wikipedia.org/wiki?curid=31706", "title": "AS Řím", "text": "AS Řím\n\nAS Řím (italsky \"Associazione Sportiva Roma,\", zkráceně \"AS Roma\", často jen \"Roma\") je italský fotbalový klub hrající v sezóně 2019/20 ve nejvyšší ligu sídlící ve městě Řím v regionu Lazio. \n\nKlub vznikl 7. června 1927 sloučením tří městských klubů, hrající tehdejší nejvyšší soutěž – SS Alba Roma (zal. 1907), SGS Fortitudo (zal. 1908), a FBC Roma (zal. 1901). O tento akt se zasloužil Italo Foschi, který chtěl vytvořit silné, konkurence schopné družstvo, které by se vyrovnalo velkoklubům ze severu Itálie. V počátcích své existence hrál AS Řím své domácí zápasy na stadionu \"Motovelodromo Appio\", než se v listopadu 1929 přestěhoval na nový \"Campo Testaccio\". První větší úspěch zaznamenal klub v sezóně 1930/31, kdy skončil v Sérii A celkové druhý za mistry z Juventusu. To si zopakovali i v sezoně 1935/36. V italském poháru v ročníku 1936/37 prohrávají ve finále nad klubem z Janova. Ve finále prohrají i v ročníku 1940/41 nad klubem z Benátek, ale v příští sezoně 1941/42 získávají první titul.\n\nPo válce se klub potácí na spodních příčkách v tabulce ligy a v sezoně 1950/51 ukončí ligu na 19. místě a sestupují do druhé ligy. V ní stráví nejkratší možnou dobu a postoupí zpět do nejvyšší ligy. Během padesátých let minulého století střídali \"vlci\" v lize dobré výkony, jako například třetí místo v sezoně 1954/55, nebo také špatné výkony v sezoně 1956/57, když se znovu dotkl sestupu. V ročníku 1960/61 vyhrávají Veletržní pohár. Na domácí půdě vyhrávají italský pohár (1963/64 a 1968/69).\n\nSedmdesátých letech minulého století se klub bylo nejlepší umístění třetí místo v sezoně 1974/75 a nejhorší 12. místo málem sestupová sezona 1978/79. Ale i tak se potom \"vlkům\" podařilo dva krát po sobě získat italském pohár (1979/80 a 1980/81). Další mistrovská sezona byla 1982/83. Byla o čtyři body lepší než Juventus FC. V Ročníku 1983/84 si klub zahrál finále poháru PMEZ, ale prohrál s anglickým klubem Liverpoolem. Další finále na evropské scéně je v ročníku 1990/91 a to v poháru UEFA. I zde prohrává a to s klubem Interem (0:2, 1:0). \n\nDalším titul pro mistra ligy je v sezoně 2000/01 když o dva body znovu vyhrála nad klubem Juventus FC. Do roku 2019 jsou úspěchy považovány vyhraná finále v italském poháru a to v ročnících 2006/07 a 2007/08. V nejvyšší lize se za tu dobu obsadili nejlépe na druhém místě ve čtyřech sezonách a na evropské scéně se nejdále dostali do \nsemifinále v lize mistrů v sezoně 2017/18.\n\nNejvyšší soutěž hraje kromě jedné sezony ve druhé lize (1951/52) již od sezony 1927/28. \n\n\n\n\n\n\n\nPřidáni v roce 2012:\n\nPřidáni v roce 2013:\n\nPřidáni v roce 2014:\n\nPřidáni v roce 2015:\n\nPřidáni v roce 2016:\n\nPřidán v roce 2017:\n\n"}
{"id": "31709", "url": "https://cs.wikipedia.org/wiki?curid=31709", "title": "Wayne Rooney", "text": "Wayne Rooney\n\nWayne Mark Rooney (* 24. října 1985, Liverpool, Spojené království) je\nanglický fotbalový útočník a bývalý reprezentant, od ledna 2020 se stane hráčem klubu Derby County FC. Je historicky nejlepším kanonýrem anglické reprezentace a historicky druhým nejlepším střelcem Premier League. 13 let byl hráčem Manchesteru United, kde zažil nejúspěšnější období své kariéry.\n\nPoprvé na sebe upozornil, když se v říjnu 2002 stal nejmladším střelcem Premier League. Bylo mu 16 let a 360 dní a hrál za Everton z Liverpoolu. Jeho gól byl vítězný a Everton díky němu porazil Arsenal FC, pro který to byla první ligová porážka po téměř roce.\n\nV roce 2004 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nBěhem ME 2004 se stal doslova senzací a nebylo překvapením, že se ho mnoho klubů snažilo dostat do svého kádru. Everton však prohlašoval, že ho nepustí za méně než 50 milionů liber. Nakonec po mnoha týdnech spekulací v médiích Rooney přestoupil 31. srpna 2004, tedy v poslední den přestupového okna, do Manchesteru United za zhruba 25 milionů liber.\n\nZa svůj nový klub poprvé nastoupil po vyléčení zlomeného malíčku na noze 28. září 2004 v Lize mistrů proti tureckému Fenerbahçe. Nástup to byl ohromující – Manchester vyhrál 6:2 a Rooney dal 3 góly a na jeden přihrál.\nZa sezónu 2009/10 získal ocenění Hráč roku Premier League (PFA Player of the Year).\nNa konci roku 2010 mu skončila smlouva a nechtěl ji prodloužit. Toho se snažil využít Manchester City. Nakonec Rooney zůstal v Manchesteru United.\n\n2. března 2013 se ve 28. ligovém kole jedním gólem podílel na výhře United 4:0 proti Norwichi. Ve 30. kole zařídil svým gólem vítězství 1:0 nad hostujícím Readingem. Ve 34. kole Premier League 20. dubna 2013 porazil Manchester United Aston Villu 3:0, Rooney mohl v předstihu slavit se spoluhráči ligový titul (dvacátý v historii klubu).\n\nV dresu Manchesteru United se stal 5× vítězem anglické Premier League, jedenkrát FA Cupu a podařilo se mu vyhrát i prestižní Ligu mistrů UEFA.\n\nV červenci 2017 se po 13 letech vrátil do Evertonu. Podepsal zde dvouletý kontrakt.\n\nOpět v červenci ale roku 2018 přestoupil do amerického klubu DC United působícího v severoamerické lize Major League Soccer, kde hodlal ukončit kariéru.\n\nV srpnu roku 2019 potvrdil Wayne Rooney, že od ledna 2020 se připojí k druholigovému celku Derby County FC jako hráč a jako asistent trenéra. Podobně jako když se vracel Vincent Kompany z Manchester City FC do jeho rodného RSC Anderlecht.\n\nVynikal i v reprezentačním dresu. V únoru 2003 se stal nejmladším hráčem v historii anglické reprezentace a na mistrovství Evropy 2004 se stal nejmladším střelcem v historii Anglie a rovněž evropských šampionátů. Tento rekord (nejmladší střelec ME) byl ale překonán již o 4 dny později švýcarským záložníkem Johanem Vonlanthenem.\n\nZúčastnil se MS 2006 v Německu, MS 2010 v Jihoafrické republice, EURA 2012 v Polsku a na Ukrajině, MS 2014 v Brazílii a také EURA 2016 ve Francii.\n\n22. března 2013 nastoupil kvalifikačním zápase na MS 2014 v Brazílii proti domácímu San Marinu, který skončil drtivým vítězstvím Anglie 8:0. Rooney vstřelil jeden gól. 26. března vsítil jeden gól proti domácí Černé Hoře, na vítězství to však nestačilo, Anglie pouze remizovala 1:1.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\nRooney vstřelil v září 2015 v kvalifikaci na EURO 2016 proti týmu Švýcarska v anglickém národním týmu 50. gól a překonal tak 49 gólů předchozího rekordmana Bobbyho Charltona.\n\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\nDne 23. srpna 2017 se rozhodl ukončit reprezentační kariéru jako historicky nejlepší střelec anglické reprezentace. V dresu \"Albionu\" nastřádal v letech 2003–2017 (poslední zápas odehrál v listopadu 2016) celkem 119 startů a vstřelil 53 branek.\n\n"}
{"id": "31711", "url": "https://cs.wikipedia.org/wiki?curid=31711", "title": "Jekatěrinburg", "text": "Jekatěrinburg\n\nJekatěrinburg (, v letech 1924–1991 Sverdlovsk) je město v Rusku, centrum Uralského federálního okruhu a Sverdlovské oblasti. Rozkládá se na severovýchodním podhůří Uralu na březích řeky Iseť. Jekatěrinburg je čtvrté největší město v Rusku. Bývá nazýván „třetím hlavním městem Ruska“, jelikož se řadí na třetí místo velikostí ekonomiky, kultury, dopravy a turismu. Je také významným administrativním, průmyslovým, vědeckým a vzdělávacím centrem. Žije zde obyvatel.\n\nZaloženo bylo Petrem I. Velikým jako jedno z prvních průmyslových center v Rusku. Nese jméno jeho manželky, Kateřiny I. Ruské. Za svůj rozvoj historicky vděčí jednak místnímu nerostnému bohatství, jednak Sibiřskému traktu a později Transsibiřské magistrále, kteréžto dopravní tepny využily možnosti nejsnáze zde překonat uralské pohoří. Město je tak pomyslnou branou mezi evropskou a asijskou částí Ruska.\n\nSoučasný znak Jekatěrinburgu byl schválen místní městskou radou roku 1998 a částečně vychází z nejstaršího znaku, schváleného v roce 1783.\n\nJádro je tvořeno heraldickým štítem, rozděleným vodorovně na dvě poloviny – smaragdově zelenou (historická barva Uralu) a zlatou. Rozdělení na dvě barvy symbolizuje hranici mezi Evropou a Asií. Vrchní (zelená) část svým tvarem evokuje pevnost, kterou byl Jekatěrinburg v prvních letech své existence. V tomto zeleném poli jsou zobrazeny rudný důl (rumpál) a tavicí pec s červeným ohněm, symboly převzaté z nejstaršího znaku z roku 1793, které připomínají význam hornictví a metalurgie v regionu. Modré vlnky ve spodní části představují řeku Iseť. Štít drží medvěd, symbolizující evropskou část Ruska, a sobol, symbolizující Sibiř. Zvířata mají vyplazené jazyky a vyceněné zuby, neboť chrání město. Zlatá stuha pod nimi a pod štítem vyjadřuje význam Jekatěrinburgu jako jednoho z důležitých center Ruska. Uprostřed je stuha ozdobena drúzovým krystalem, symbolizujícím nerostné bohatství Uralu. V roce 2008 byl ještě znak doplněn o hradební korunu s pěti zuby.\n\nVlajka Jekatěrinburgu vychází ze symboliky znaku. Poměr stran je 2:3, podklad je tvořen třemi vodorovnými pruhy žluté (1/4), smaragdově zelené (1/2) a modré barvy (1/4). V zeleném poli jsou zobrazeny objekty z městského znaku, rudný důl a tavicí pec.\n\nÚdolí řeky Iseť bylo osídleno odpradávna, neboť představovalo snadnou trasu přes Ural dále na Sibiř. Až do příchodu Rusů zde však nikdy nebyla žádná města.\n\nNejstarší objevená sídliště na území Jekatěrinburgu spadají do 8.–7. tisíciletí př. n. l. Jedná se především o archeologické naleziště \"Palkinské kamenné stany\" na břehu řeky Iseť. Na místě neolitického sídliště \"Iseťské pravobřeží I\" (6. až 5. tisíciletí př. n. l.) byly objeveny dílny na zpracování kamene: brusné desky, kovadliny, rozpracované i dokončené zbraně. Od 2. tis. př. n. l. zde žili metalurgové, kteří využívali místní přírodní bohatství a dovedli tavit měď. Nalezeny tak byly figurky ptáků, zvířat, lidí, hroty střel, předměty denní potřeby. O něco později se místní naučili pracovat i se železem.\n\nPřed ruskou kolonizací Uralu bylo území Jekatěrinburgu po staletí ovládáno Baškiry, byť stálé osídlení zde nebylo. V okolí bylo pouze roztroušeno několik turkických a ugrofinských kmenů. K Ruskému carství byly tyto oblasti připojeny v polovině 17. století. Ještě na konci tohoto století zde vzniklo několik ruských osad. Významnější rozvoj však nastal až na počátku 18. století, kdy na území dnešního města vzniklo několik menších železáren, využívajících nerostné bohatství Uralu.\n\nCar Petr I. nebyl ovšem spokojen s výkonem uralských státních železáren. Z iniciativy Vasilije Nikitiče Tatiščeva bylo proto přijato rozhodnutí o zbudování nového velkého závodu, využívajícího sílu řeky Iseť. Výstavba proběhla mezi lety 1721–1723 pod vedením ruského vojenského inženýra německého původu Georga Wilhelma de Hennina, který také navrhl pojmenovat železárnu po carově manželce Kateřině I. Ruské. Pro potřeby železárny byla na řece vybudována Městská nádrž. Na ochranu před případnými útoky původního obyvatelstva vznikla okolo závodu pevnost. 18. listopadu 1723 byly poprvé spuštěny buchary nové \"Jekatěrinburské státní železárny\" a právě tento den je považován za datum založení města.\n\nJekatěrinburg se začal rozvíjet jako moderní průmyslové srdce rozsáhlého hornického kraje, rozkládajícího se na obou stranách uralského hřbetu. Záhy následovaly \"Iseťská státní železárna cesarevny Anny\" a \"Hornouktusská státní železárna cesarevny Alžběty\" (1726). Téhož roku vznikla i \"Jekatěrinburská mincovna\" (v 18. a 19. stol. největší výrobce měděných mincí v Rusku). Jekatěrinburská brusírna zpracovávala od roku 1738 uralské drahé kamení, její výrobky zdobí interiéry předních paláců Petrohradu a Carského Sela, např. Zimní palác. V roce 1748 byl nedaleko Jekatěrinburgu otevřen první zlatý důl v Rusku. V polovině 18. století se zde vyráběly prakticky všechny myslitelné průmyslové výrobky. Ve 2. polovině století se začal rozvíjet také potravinářský, kožedělný či mydlářský průmysl.\n\nObyvatelstvo nového města bylo zpočátku tvořeno především vysídlenci z centrálního Ruska, z velké části se jednalo o pronásledované starověrce. Životní podmínky v prvních letech byly natolik tvrdé, že docházelo nejenom k útěkům nevolníků, ale i vojáků vykonávajících dozor.\n\nBěhem Pugačovova povstání (1773–1775) se stal Jekatěrinburg důležitou protipovstaleckou baštou. Místní vojenská posádka provedla nejedno úspěšné tažení proti Pugačovovým přívržencům a úspěšně zabránila pokusu o obležení samotného města.\n\nAdministrativní reforma Kateřiny II. Veliké zrušila Sibiřskou gubernii, a Jekatěrinburg tak byl roku 1781 přičleněn k Permskému místodržitelství (od roku 1796 Permská gubernie), ačkoliv byl velmi dlouho lidnatější, průmyslově i obchodně významnější než Perm. Zároveň mu byl také udělen status města. Velmi důležitým impulzem pro rozvoj bylo přivedení Sibiřského traktu do města (1783). Jekatěrinburg se tímto stal důležitým dopravním uzlem a tržištěm.\n\nPočátek 19. století se ve městě nesl v duchu zlaté horečky. Jen roku 1824 pracovalo v tzv. Jekatěrinburském zlatém údolí 85 zlatých dolů a známo bylo dalších 23 ložisek. Velký podíl na těžbě a zpracování zlata na Uralu i na západní Sibiři měli právě jekatěrinburgští kupci, kteří ostatně v této době kontrolovali velkou část ruského obchodu s cennými kovy a drahými kameny. Vedle zlata se zde těžily a zpracovávaly také smaragdy, safíry, akvamaríny či diamanty. Aby bylo zajištěno plynutí výnosů z těžby do státní pokladny, v letech 1807–1867 měl Jekatěrinburg jako jediný v Rusku status \"hornického města\", podléhal tedy přímo tzv. báňskému veliteli, ministru financí a carovi. V praxi to znamenalo velmi přísný vojenský režim, proti kterému vystupovali především místní kupci.\n\nPo zrušení nevolnictví (1861) a zrušení statusu hornického města se začala více rozvíjet doprava, potravinářství, lehký průmysl a bankovnictví.\n\nRoku 1878 byla přes Ural položena první železnice, která propojila Jekatěrinburg s guberniální Permí. V roce 1888 byla dokončena trať Jekatěrinburg – Ťumeň a roku 1897 bylo město napojeno na Transsibiřskou magistrálu. Železnice přinesla další impuls k rozvoji průmyslu. Roku 1904 žilo v Jekatěrinburgu přes 50 tisíc lidí a jenom v samotném městě bylo v provozu 49 velkých průmyslových podniků a přes 300 malých řemeslných dílen.\n\nNa přelomu 19. a 20. století bylo ve městě velmi silné dělnické hnutí. Roku 1905 se zde pod vedením Jakova Sverdlova konala velká brutálně potlačená manifestace. 8. listopadu 1917 převzali bolševici bez boje moc a v lednu 1918 vyhlásili Jekatěrinburskou gubernii. 30. dubna téhož roku byl do města přivezen car Mikuláš II. se svou rodinou a několika sloužícími. Umístěni byli v bývalém domě inženýra Ipaťjeva. V červenci 1918 ovšem již k městu postupovaly bělogvardějské oddíly a také českoslovenští legionáři , Uralský oblastní sovět proto rozhodl o popravě carské rodiny (vykonána v noci z 16. na 17. července 1918).\n\nJekatěrinburgští komunisté se obávali o ztrátu moci nad městem oprávněně. Již 24. července 1918 stály před Jekatěrinburgem části 2. a 3. pluku a 3. úderná rota československých legionářů pod velením plukovníka Vojcechovského. 25. července 1918 v časných ranních hodinách vyrazili Čechoslováci do útoku. Téhož dne po poledni byl Jekatěrinburg dobyt, a legionářům se tak otevřela cesta na Perm. Ta se ovšem zkomplikovala, neboť bolševici podnikali v srpnu 1918 na Jekatěrinburg četné útoky a za městem tak probíhaly prudké boje, které přinesly mnoho obětí (viz pomník československým legionářům).\n\nLegionáři setrvali ve městě přibližně rok. Během této doby se stal Jekatěrinburg důležitým centrem československých vojsk na Rusi. Vojáci sem nejenom jezdili odpočívat a léčit se do československých nemocnic, ale sídlilo zde i velitelství Sibiřské armády generála Radoly Gajdy, československý generální konzulát a pobočka Československé národní rady. V létě 1919 legionáři odešli a 14. července 1919 definitivně obsadili město bolševici.\n\nKomunisté se rozhodli učinit Jekatěrinburg hlavním městem Uralu. Roku 1920 zde byla na základě Leninova dekretu zřízena Uralská univerzita, od roku 1923 se stal centrem ohromné Uralské oblasti (od roku 1934 už jen Sverdlovské oblasti). Jekatěrinburská městská rada přijala roku 1924 rozhodnutí o přejmenování města na Sverdlovsk podle zemřelého ruského revolucionáře Jakova Sverdlova, který ve městě v předrevolučním období působil. V této době se také stal Sverdlovsk nejlidnatějším městem Uralu, kterým zůstal dodnes. Roku 1929 byla zprovozněna tramvajová doprava, trolejbusy slouží od roku 1943.\n\nVe 30. letech byly realizovány gigantické stalinské industrializační projekty. V tomto období se počet obyvatel prakticky ztrojnásobil a Sverdlovsk tak byl jedním z nejrychleji rostoucích měst v Sovětském svazu. Na konci 30. let zde fungovalo 140 průmyslových podniků, 25 vědecko-výzkumných institucí a 12 vysokých škol.\n\nBěhem druhé světové války sehrál Sverdlovsk významnou roli při zajištění obrany země. Na frontu z něj odešlo přes 100 tisíc obyvatel, z nichž se více než 40 tisíc nevrátilo. Vzhledem k poloze bezpečně hluboko v týlu sem byla evakuována celá řada podniků ze západního Ruska a z Ukrajiny, ale i vysokých škol, galerií, muzeí a divadel (např. MGU, Ermitáž, MCHAT), vědců, spisovatelů a hudebních skladatelů (např. T. N. Chrennikov, A. I. Chačaturjan, R. M. Glier či D. M. Kabalevskij). Uralský závod těžkého strojírenství vyrobil 13,7 tisíc obrněných koreb pro různé bojové stroje, 7,1 tisíc věží těžkého tanku KV-1, přes 5 tisíc samohybných děl (především SU-122 a SU-85) a 731 tanků T-34; Uralský závod dopravního strojírenství vyráběl tanky T-60 a komponenty pro samohybná děla, z Voroněže evakuovaný Závod kominterny dodal 1711 raketometů Kaťuša, Uralský závod turbín vyrobil motory pro čtvrtinu tehdy vyrobených sovětských tanků. Objem průmyslové výroby v Sverdlovsku vyrostl během války až na sedminásobek, prudce také vzrostl počet obyvatel.\n\nPo válce pokračovala rychlá výstavba průmyslových podniků a s tím související masová bytová výstavba. Poblíž města byl vybudován vojenský komplex, v němž byly vyráběny biologické zbraně na bázi antraxu. V roce 1979 zde došlo k úniku infekčního agens (Sverdlovský incident), které pak vítr zanesl nad město. Výsledkem bylo úmrtí kolem stovky obyvatel města.\n\n1. května 1960 zde došlo k aféře U-2, kdy bylo nad Jekatěrinburgem sestřeleno americké špionážní letadlo.\n\nMezi lety 1976-1985 zde působil jako stranický tajemník budoucí ruský prezident Boris Jelcin, který měl podíl na zbourání Ipaťjevova domu roku 1977. Při pokusu o převrat v roce 1991 byl Sverdlovsk jakožto domovské město prezidenta Jelcina vybrán za rezervní hlavní město pro Rusko v případě, že by se Moskva stala příliš nebezpečná pro vládu.\n\n4. září 1991 odhlasovala městská rada návrat k historickému názvu města Jekatěrinburg. V témže roce bylo zprovozněno metro.\n\nPřechod k tržní ekonomice byl pro Jekatěrinburg velmi bolestivý, reformy zasáhly zejména průmyslové giganty. Město také trpělo velkou kriminalitou, výjimkou nebyly ani přestřelky gangů v ulicích.\n\nPo roce 2000 se začala hospodářská situace lepšit, rozvíjel se zejména sektor služeb, a město tak ztratilo svůj čistě průmyslový charakter. Roku 2009 se zde konaly summity ŠOS a BRICS. Město je jedním z pořadatelů mistrovství světa ve fotbale v roce 2018.\n\nJekatěrinburg se nachází na východním podhůří středního Uralu v nadmořské výšce cca 270 m n. m., 1667 km východně od Moskvy. Povrch města přechází od pahorkatiny k rovině. Hory zde nejsou vysoké, jedná se o jedno z nejnižších míst Uralu (proto bylo toto místo odedávna důležitou trasou). Zdejší pohoří se formovalo již v období hercynského vrásnění před asi 300 miliony let, sklony kopců jsou proto mírné. Vlivem eroze vznikla v okolí celá řada žulových skalních měst, např. Čertovo hradiště.\n\nNejvýznamnějším vodním tokem v Jekatěrinburgu je řeka Iseť, přítok Tobolu. Na území města je její tok zpomalen třemi vodními nádržemi: Hornoiseťskou, Městskou, a Dolnoiseťskou. Dále se zde do Isetě vlévají říčky Patrušicha (v místě Dolnoiseťské nádrže) a Rešjotka (poblíž železničního nádraží). Na severním okraji města protéká řeka Pyšma, která se vlévá do Tury. Nacházejí se zde také jezera Šartaš a Malý Šartaš, Šuvakiš, Zdochňa, Čusovoje a Pesčanoje. K zásobování pitnou vodou slouží především Volčichinská nádrž na řece Čusovaja na západním okraji města.\n\nKlima Jekatěrinburgu je mírně kontinentální. Charakteristické jsou prudké změny počasí a jasně vymezená roční období. Ačkoliv Ural není příliš vysoký, přece zadržuje vzdušné proudy z evropské části Ruska. V důsledku toho nic nebrání tomu, aby na střední Ural proudily masy arktického vzduchu a ochlazeného vzduchu ze Západosibiřské roviny. Zároveň sem mohou velmi rychle pronikat teplé proudy z Kaspické nížiny a středoasijských pouští. V zimě se tak můžeme v Jekatěrinburgu setkat se silným mrazem i s dešti, v létě nejsou výjimkou teploty přes 35 °C i ranní mrazíky.\n\nJekatěrinburg se dělí na 7 rajónů (městských částí):\nJekatěrinburg a 18 přilehlých obcí zároveň vytváří samostatnou oblast (město oblastního významu).\n\nJekatěrinburg je 4. nejlidnatějším městem v Rusku a největším městem na Urale (2017). Hranici jednoho milionu obyvatel překročil v roce 1967, hranici 1,5 milionu v dubnu 2017.\n\nMěstská populace na počátku 21. století strmě rostla zejména díky migraci. Na ní se roku 2015 podíleli především obyvatelé Sverdlovské oblasti (54,1 %), migranti ze zahraničí (27,7 %) a příchozí z jiných ruských regionů (18,2 %). Téhož roku se zde narodilo 23 168 lidí a zemřelo 16 419, byl tedy zaznamenán přirozený přírůstek obyvatel.\n\nPodle sčítání lidu roku 2010 žilo v Jekatěrinburgu více než sto různých národností. Z nich nejpočetnější jsou: Rusové (89,04 %), Tataři (3,72 %), Ukrajinci (1,03 %), Baškirové (0,96 %), Marijci (0,52 %), Azerové (0,51 %), Tádžikové (0,47 %), Arméni (0,42 %), Židé (0,35 %) a Uzbekové (0,33 %). K české národnosti se přihlásilo 5 lidí.\n\n\nNejvíce věřících se v Jekatěrinburgu hlásí k pravoslaví. Dále se ve městě nachází 4 mešity (2017), chrám arménské apoštolské církve, katolické církve, metodistické církve a synagoga.\n\n\nRoku 2015 činil hrubý produkt Jekatěrinburgu asi 330 miliard korun, čímž představoval 3. hospodářsky nejvýkonnější město v Rusku (po Moskvě a Petrohradu). V přepočtu na obyvatele skončil na 18. místě v zemi s 229 tisíci korun/os. Ačkoliv bylo město tradičně silně orientováno na výrobu, na počátku 21. se úspěšně podařilo ekonomiku více diverzifikovat a rozvinout sektor služeb (finance a bankovnictví, doprava a logistika, obchod, turismus aj.).\n\nZe 197 velkých a středních výrobních podniků roku 2015 představovala 20,9 % metalurgie a zpracování kovů, 13,3 % potravinářství, 9,2 % elektrotechnika, 8,4 % výroba dopravních prostředků, 6,4 % výroba strojů a zařízení a 5,5 % chemický průmysl. Mezi největší podniky patří \"MRSK Urala\" (energetika), \"Enel Rossija\" (energetika), \"Stalepromyšlennaja kompanija\" (válcovny kovů), \"Russkaja mědnaja kompanija\" (výroba a zpracování mědi), \"Kalina\" (kosmetika a parfémy), \"NLMK-Sort\" (metalurgie), \"VIZ-Stal\" (metalurgie), \"Gruppa Sinara\" (kolejová vozidla), \"Uralelektrotjažmaš\" (transformátory, reaktory aj.), \"Uralský závod těžkého strojírenství\" (zařízení pro metalurgii a těžařství), \"Uraltransmaš\" (těžká vojenská technika a tramvaje).\n\nNejvyužívanějším prostředkem městské hromadné dopravy v Jekatěrinburgu je tramvaj. První linka byla zprovozněna v roce 1929, roku 2016 bylo ve městě 30 linek na 185,5 km tratí. Vozový park v tomto roce čítal 459 jednotek, z toho nejčastěji československé Tatry T3 a T6B5. Roku 2020 by měla být otevřena meziměstská rychlodrážní tramvaj do Věrchné Pyšmy.\n\nOd roku 1991 je v provozu také jekatěrinburské metro. Dlouhé je 12,7 km a v provozu je 9 stanic na jediné lince. Plánuje se rozšíření o druhou linku, výstavbu ovšem dlouhodobě provází problém s financováním.\n\nKolejovou dopravu doplňuje 93 autobusových a 19 trolejbusových linek (od r. 1943), soukromé maršrutky a vlaky.\n\nJekatěrinburg je díky své strategické poloze třetím největším dopravním uzlem Ruska. Potkávají se zde 4 federální dálnice: M5 Ural vedoucí do Moskvy, R242 do Permi, R351 do Ťumeně a R354 do Kurganu. Z jekatěrinburského železničního uzlu se rozbíhají koleje sedmi směry: do Permi, Ťumeně, Kazaně, Nižného Tagilu, Čeljabinsku, Kurganu a Tavdy. Městem prochází Transsibiřská magistrála. Nádraží Jekatěrinburg-Sortirovočnyj je největším seřaďovacím nádražím v zemi.\n\nZdejší letiště Kolcovo bylo roku 2016 sedmým nejvytíženějším v Rusku, pravidelné letecké spojení s Prahou zajišťují České aerolinie a místní Ural Airlines.\n\n\n\n\nV Jekatěrinburgu sídlí tyto sportovní týmy:\nRoku 2018 bude Jekatěrinburg jedním z hostitelských měst mistrovství světa ve fotbale.\n\n\n\n\n\n"}
{"id": "31712", "url": "https://cs.wikipedia.org/wiki?curid=31712", "title": "Tennessee", "text": "Tennessee\n\nTennessee (anglická výslovnost , oficiálně ) je stát nacházející se na východě Spojených států amerických, v oblasti východních jižních států v jižním regionu USA. Tennessee hraničí na severu s Kentucky a Virginií, na východě se Severní Karolínou, na jihu s Georgií, Alabamou a Mississippi a na západě s Arkansasem a Missouri.\n\nSe svou rozlohou 109 247 km² je Tennessee 36. největším státem USA, v počtu obyvatel (6,7 milionů) je 16. nejlidnatějším státem a s hodnotou hustoty zalidnění 62 obyvatel na km² je na 20. místě. Hlavním městem je Nashville s 640 tisíci obyvateli. Největšími městy jsou Memphis s 660 tisíci obyvateli, dále Knoxville (180 tisíc obyv.), Chattanooga (170 tisíc obyv.), Clarksville (150 tisíc obyv.) a Murfreesboro (120 tisíc obyv.). Nejvyšším bodem státu je vrchol Clingmans Dome s nadmořskou výškou 2025 m v pohoří Great Smoky Mountains. Největšími toky jsou řeky Mississippi, tvořící hranici s Missouri a Arkansasem, Tennessee, Clinch, Holston a Cumberland.\n\nPrvní španělští průzkumníci dorazili do regionu ve druhé třetině 16. století. První britské osídlení v oblasti bylo založeno roku 1756 a území bylo součástí Severní Karolíny. V roce 1790 zde vzniklo Jihozápadní teritorium, které později převzalo jméno zdejšího čerokíjského města Tanasi. Tennessee se 1. června 1796 stalo 16. státem USA. Za americké občanské války bylo Tennessee v letech 1861–1865 součástí Konfederace, k Unii bylo opět připojeno roku 1866.\n\nNa severu hraničí Tennessee se státy Kentucky a Virginií; na východě se Severní Karolínou; na jihu s Georgií, Alabamou a Mississippi; a na západě s Arkansasem a Missouri. Středem státu protéká řeka Tennessee.\n\nVýchodní Tennessee:\nOblast Blue Ridge leží na nejvýchodnějším okraji Tennessee a ohraničují Severní Karolínu. Tento region je charakteristický vysokými horami, které zahrnují Great Smoky Mountains, Chilhowee Mountain,Unicoi Range, Iron Mountains range. Odhadovaná výška oblasti Blue Ridge je 5000 stop (asi 1500 m) nad úrovní moře. Clingman's Dome je umístěný v tomto regionu.\n\n\nStát Tennessee byl připojen k USA v roce 1796 jako 16. stát. Dne 8. června 1861 jako poslední stát vystoupil z USA a přidal se ke členům Konfederace, kterým šlo o zachování otroctví. Po americké občanské válce a porážce Konfederace přijalo Tennessee 22. února 1865 novou ústavu vylučující otroctví. Do Unie bylo znovupřijato 24. července 1866, coby první stát bývalé Konfederace. Mnoho migrantů se sem dostalo během hospodářské krize díky politice prezidenta Roosevelta s názvem \"New Deal\", kdy se zde stavělo mnoho přehradních nádrží a vodních děl, které přilákaly mnoho pracovníků. V moderní historii se stát stal centrem americké hudební kultury, ať už jde o rock'n'roll (Memphis) nebo country (Nashville). Zamířilo sem hodně umělců a entertainerů, kteří se proslavili po celém území USA.\n\nPodle sčítání lidu z roku 2010 zde žilo 6 346 105 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 4,6 % populace.\n\n\nHDP státu Tennessee činí 115,2 miliardy dolarů. Roční příjem na obyvatele je 30 413 dolarů (to je 2 534 dolarů měsíčně).\nSvětoznámým produktem je Tennessee whisky.\n\nSnad žádné jiné město v USA se v oblasti hudby nemůže rovnat Nashville. Od 60. let je nejvýznamnějším střediskem country hudby. O tom svědčí nejen mnoho nahrávacích studií, ale také řada hudebních festivalů. Největší z nich je CMA Music Festival, který se koná v červnu, trvá čtyři dny a pro fanoušky country je to výborná možnost, jak se dostat na koncert svého oblíbeného interpreta a případně si k němu zajít pro podpis. V září se zde každoročně koná předávání cen zpěvákům country Country Music Association Awards, přenášené celostátní televizí. S hudbou se zde lze však počkat doslova na každém kroku, od velkého množství různých klubů až po amatérské hudebníky v ulicích města. Svůj domov tu měli ti nejvýznamnější hudebníci, nejen z oblasti country, kupř. legenda americké hudby Johnny Cash, Waylon Jennings, Willie Nelson, Dolly Parton, Shania Twain nebo i Jimi Hendrix nebo rocker Jack White.\n\nNěkdejší viceprezident Clintonovy administrativy Al Gore se sice v Tennessee nenarodil (přišel na svět ve Washingtonu, D.C., kde byl jeho otec kongresman), jeho jméno je však s tímto státem neodmyslitelně spojeno. Za Tennessee byl v roce 1976 zvolen do Kongresu a v roce 1992 si jej Bill Clinton vybral na funkci svého viceprezidenta – tento krok byl poměrně netradiční, nebylo zvykem, aby si prezident vybral viceprezidenta ze sousedního státu (Clinton je z Arkansasu), který je k tomu ještě mladší. V Memphisu se narodil známý americký herec, držitel několika významných ocenění Morgan Freeman, který v současné době žije ve státě Mississippi. Dalšími rodáky z Memphisu jsou kupř. Justin Timberlake, herečka Kathy Bates či zpěvačka Aretha Franklin. V Nashville se v roce 1992 narodila zpěvačka Miley Cyrus.\n\n"}
{"id": "31714", "url": "https://cs.wikipedia.org/wiki?curid=31714", "title": "Tchaj-ťi", "text": "Tchaj-ťi\n\nTchaj-ťi, celým názvem tchaj-ťi čchüan (čínsky: 太極拳; pinyin: \"tàijíquán\"), je označení pro čínské bojové umění, jež v současnosti pěstuje mnoho lidí jako cvičení pro zdraví a zlepšení kvality života. V Česku se často označuje zjednodušeným termínem taj-či (taiči). V širším smyslu označuje pojem Tchaj-ťi tzv. Velký předěl, znázorněný čínskou monádou.\n\nS tchaj-ťi čchüan jakožto dítkem taoistické filozofie jsou nerozlučně spjata dvě jména – Lao-c’ (6. st. př. n. l.) a Čang San-feng (12. stol. n. l.), patřící dvěma velikým legendám taoistické tradice. I když o těchto osobách dnes nemůžeme říci nic historicky zcela prokazatelného, přesto zůstávají v povědomí lidí jako důležité postavy taoistických dějin; mistr Lao-c’ jako duchovní otec, zakladatel taoismu a autor základního a nejznámějšího taoistického díla Tao te ťing, a potom „nesmrtelný“ Čang San-feng jako tvůrce taoistického (wu-tangského) cvičebního systému tchaj-ťi čchüan a autor spisů, též přiřazených k hlavní sbírce taoistického kánonu.\nVětšina stylů tchaj-ťi, které se dnes cvičí, jsou však laickými (rodinnými) styly, jen nepřímo spojenými s taoistickým tréninkem, i když se prvky taoismu stále dají najít v některých teoriích a terminologii, které používají. Nejsou však známé historické záznamy, které by doložily, jak se původně tchaj-ťi začalo cvičit lidmi mimo taoistické klášterní komunity.\n\nBěhem vlády dynastií Sung, Jüan a Ming (od 12. do 17. stol.) znali Čang San-fengovo tchaj-ťi čchüan hlavně v provincii Šen-si. V klášterech bylo tchaj-ťi čchüan prostředkem duchovní alchymie neboli metodou duchovní přeměny uvnitř těla s cílem navrátit a upevnit zdraví a prodloužit věk. Čili ve svých taoistických počátcích bylo tchaj-ťi čchüan především prostředkem k dosažení „tchaj-ťi“ (v překl. „nejzazší mez“, přeneseně „vesmír“) a stavu rovnováhy jin a jang v těle. Cílem tchaj-ťi čchüan bylo přeměnit tělo a mysl tak, aby bylo možné dosáhnout duchovního osvícení.\n\nČasem se sestavu tchaj-ťi čchüan postupně učili i laici. Toto stěhování tchaj-ťi z klášterů způsobily dvě příčiny. První byla, že císař a šlechta si všimli taoistického výcviku z hlediska bojového umění. Buddhističtí mniši z chrámu Šao-lin i taoisté z horské oblasti Wu-tang začali být zaměstnáváni jako cvičitelé v císařské armádě. Druhou příčinou bylo, že dynastie Čching zakázala osobní vlastnictví zbraní a ponechala tak lidi bez možnosti bránit se lupičům a vetřelcům. Obyčejní lidé obdivovali schopnosti vlastní sebeobrany mnichů a doprošovali se v klášterních komunitách, aby je také učili. A tak začali mniši přijímat nezasvěcence ze soucitu jako své žáky.\n\nJe všeobecně akceptované, že rodina Čchen z provincie Che-nan udržovala cvičení tchaj-ťi čchüan v rámci klanu jako účinné bojové umění po generace před tím, než se ho zde naučil Jang Lu-čchan (1799–1872). Jang Lu-čchan se poté přestěhoval do Pekingu a stal se hlavním instruktorem bojových umění císařské armády dynastie Čching. A tak se tchaj-ťi jako slavné bojové umění začalo šířit a zároveň se větvit do mnohých stylů nazývaných podle rodin, které je vyučovaly, např. Čchen, Jang, Wu, Li, Chao, Sun a další.\nLaické podání tchaj-ťi čchüan (tzv. rodinné styly) od svého začátku zdůrazňovalo především využití principů tchaj-ťi pro účely bojových umění. Teprve Jang Lu-čchanův vnuk Jang Čcheng-fu (1883–1936) upravil způsob cvičení tak, aby v první řadě zlepšovalo fyzickou kondici a bylo vhodné pro všechny vrstvy obyvatelstva. Dnes znají miliony lidí po celém světě a především na západě tchaj-ťi čchüan jako cvičení pro zdraví. Tak položil mistr Jang Čcheng-fu základ pro moderní cvičení tchaj-ťi.\n\nNejvýznamnější styly tohoto bojového umění jsou následující:\n\n\nDále je několik stylů pojmenovaných Wu-tang a San-feng, které se svými názvy odvolávají daleko do historie tohoto bojového umění. Čínský taoistický mnich a alchymista Čang San-feng je totiž považován za legendárního (staršími autory dokonce za historického) zakladatele, který přebýval v pohoří Wu-tang. Přesto přinejmenším některé z těchto stylů vznikly až ve 20. století a jsou tedy mladší než tzv. laické (rodinné) styly.\n\n Legendární postavy\n\nUmění tchaj-ťi se vyučuje pomocí pěti základních metod, které se navzájem prolínají a podporují. Jsou to:\n\nVšech těchto pět forem cvičení je potřeba brát v potaz, jestliže chcete znát kompletní systém a tím dosáhnout vyšší úrovně tchaj-ťi čchüan.\n\nV tchaj-ťi čchüan nevyučují všichni učitelé tytéž zbraně. V některých školách se zbraně nevyučují vůbec. Pravdou je, že oproti vnějším stylům Kung-fu, jako např. šaolin-čchüan, se v tchaj-ťi používá pouze omezený počet zbraní.\nVýběr z široké řady čínských zbraní sestává z klasického rovného (dvousečného) meče ťien, zakřiveného (jednosečného) meče tao, hole kun, kopí čchiang a ojediněle i dalších zbraní. Moderní je poslední dobou například vějíř šan.\n\nFormy se zbraněmi mají jisté, snad i poněkud nedoceněné výhody. Avšak vzhledem k jejich náročnosti a také potřebě mnohonásobně většího prostoru pro jejich cvičení, se jim do hloubky věnuje pouze poměrně malý počet lidí.\n\nZkušenosti a výsledky vědeckého výzkumu ukazují, že tchaj-ťi má vynikající zdravotní účinky. Je prospěšné zvláště duševně pracujícím středního a vyššího věku. Dlouhodobé cvičení tchaj-ťi uvolňuje stres a je prevencí proti mnoha nemocem. Např. snižuje hladinu tuků v krvi (hyperlipidemie), zpomaluje řídnutí kostí (osteoporóza), zlepšuje funkci srdečně-cévního systému, synchronizuje a zlepšuje mozkovou činnost.\n\nV nejedné výzkumné zprávě se dále např. uvádí, že toto cvičení zbavuje nervozity, je efektivní v oblasti prevence a rekonvalescence kardiovaskulárních chorob. Pozitivně ovlivňuje také centrální nervový systém a jeho prostřednictvím působí na zlepšení a soulad funkcí ostatních systémů v organizmu. Hluboké přirozené dýchání stimuluje činnost orgánů umístěných v břišní dutině a při správném provádění cviků přispívá i ke zlepšení látkové výměny a zásobování organizmu krví a kyslíkem. Nelze opomenout ani příznivý vliv cvičení na kloubní a svalový systém a řadu dalších, i chronických onemocnění. Má i výrazné antistresové a antineurotizační účinky.\n\nVšechny tyto efekty jsou přičítány dodržování souboru specifických zásad a principů tchaj-ťi. Cvičící by se měl nacházet „ve stavu tchaj-ťi“, který je charakterizován příjemným pocitem fyzického pohodlí, klidnou a tichou myslí, volným prouděním vitální energie a rovnováhou jinu a jangu.\n\n\n\n"}
{"id": "31718", "url": "https://cs.wikipedia.org/wiki?curid=31718", "title": "Čchen (styl tchaj-ťi)", "text": "Čchen (styl tchaj-ťi)\n\nČchen tchaj-ťi čchűan (陈式太极拳, pinyin Chen taiji quan) je nejstarší z pěti hlavních větví čínského bojového umění tchaj-ťi čchűan.\n\nPro styl Čchen je typická jeho všestrannost, neboť představuje jak efektivní zdravotní cvičení, tak i vysoce rozvinuté bojové umění. Tato podvojnost se odráží v základních technikách, ze kterých se skládá – na jedné straně měkké pomalé a uvolněné pohyby, na druhé straně rychlé explosivní výpady. Obojí propojeno v charakteristické spirály a kruhy. Pravidelný trénink tak působí příznivě na zdraví a zároveň umožňuje efektivní sebeobranu. V nenápadných spirálovitých a kruhových pohybech tradičních sestav se skrývá mnoho bojových technik, které vysvitnou až pod vedením zkušeného učitele.\n\nTchaj-ťi čchűan obsahuje osm základních „sil“, které obsahují pohyby v sestavách. Těchto osm „sil“ se v boji navzájem kombinuje a využívá se jejich rozdílných vlastností.\n\nStyl čchen tchaj-ťi čchűan se vyvinul v 17. století v rodině Čchen ve vesnici Chenjiagou (陳家溝). Jeho vznik se připisuje především postavě Chen Wangtinga (陈王廷, 1597–1664), který působil jako generál v armádě dynastie Ming, po jejímž pádu se plně věnoval rozvíjení Wushu a studiu taoismu.\n\nChen Wangting stvořil více sestav tchaj-ťi, mj. dlouhou formu se 108 pozicemi a 43 forem „Dělových pěstí“ (Laojia Erlu, Paochui). Stejně tak je zakladatelem cvičení tchuej-šou (tlačící se ruce) a techniky lepivé kopí. Vnější forma většiny pozic se opírá o cvičení 32 forem zápasu generála Qi Jiguang z 16. století. Ovšem Chen Wangting ji naplnil novým obsahem, který si odnesl ze svého studia taoistických praktik Daoyin a Tuna, které stojí také v základu mnoha praktik čchi-kungu (Qi Gong). Tak vzniklo mnohostranné bojové umění spojující rozvoj čchi, správné dýchání a účinnou sebeobranu.\n\nPravděpodobně nejznámější učitel z rodiny Čchen je Chen Changxing (陳長興 Chén Chángxīng, Ch'en Chang-hsing, 1771-1853), který spojil formy rozvržené Chen Wangtingem do dvou sestav, pro které se vžil název stará forma (老架, Lao Jia). Navzdory tradici vzal Chen Changxing v roce 1820 do učení prvního žáka nepocházejícího přímo z rodiny Čchen. Byl jím Yang Luchan, pozdější zakladatel stylu Jang. Tento mladší styl se stal rychle velmi populární a dal základ třem dalším rodinným stylům Tchaj-ťi – Wu, Hao (Wu/Hao) a Sun. Původní učení se nadále udržovalo jako rodinná tradice a nebylo určeno pro veřejnost až do roku 1928.\n\nV posledních několika desetiletích se v Číně stal z Čchen tchaj-ťi čchűan jeden z hlavních bojových stylů. Stejně tak v západních zemích roste jeho popularita, ať už jakožto bojového umění nebo zdravého životního stylu. Obojí je důsledkem otevření, k němuž došlo ve 20. století.\nNa konci 20. let porušil Chen Fake (陳發科, 陈发科, Chén Fākē, Ch'en Fa-k'e 1887-1957) a jeho synovec rodinou tradici a začali učit veřejně v Pekingu. Vliv tohoto učitele byl enormní a pekingská škola vyučující původní Chen Fakeho styl, nazývaný také Nový rám (Xin Jia), se proslavila díky mnoha slavným žákům. Mezi nejslavnější žáky Chen Fake patří Chen Zhaokui (陈照奎, Čchen Čao-Kchui), Chen Zhaopi (陈照丕, Čchen Čao-Pchi), Tian Xiuchen (田秀臣, Tchien Siu-Čchen), Lei Muni (雷慕尼,Lej Mu-Ni), Li Zhongyin(李忠荫, Li Čung-Jin), Xiao Qinglin (肖庆林,Siao Čing-Lin), Li Jingwu (李经悟, Li Ťing-Wu), Feng Zhiqiang (冯志强, Feng Č'-čiang) a Tian Jianhua (田剑华 Tchien Ťien-Chua).\n\nV 80. letech se uskutečnilo druhé prolomení spojené se změnou čínské zahraniční politiky a s migrací čínských mistrů po světě. V této době byl ve vesnici Chen Jia Gou také ustanoven titul Buddhův bojovník pro čtyři putující učitele. Tito zvláštně vycvičení mistři cestují po světě a šíří nejstarší formu Tchán-ťi v západních zemích. Čtyři Buddhovi bojovníci jsou Čchen Siao-wang (vnuk Chen Fakea), Chen Zhenglei, Wang Xian a Ču Tchien–cchaj. Poslední z nich je učitelem Čaj Chua (\"Zhai Hua\") a Čchin Ming Tchang (\"Qin Ming Tang\"), kteří přinesli Čchen tchaj-ťi čchűan do České republiky. Žákem Ču Tchien–cchaj je také Radek Kolář.\n\nDo metodiky stylu Čchen patří několik sestav, se kterými jsou nerozlučně spjaty další druhy cvičení. Termíny \"styl\", \"podstyl\" , \"sestava\" a \"forma\" se nepoužívají jednotně. Pro sestavu nebo dvojici sestav, kterým jsou vlastní další cvičení (drily jednotlivých forem, procvičování principů, bojových aplikací, procvičování ve dvojici, posilování a zlepšování pozice dlouhým stáním atd.) se též někdy používá termín \"styl\". \n\nTradiční stará forma (Lao-tia [Laojia, 老架]) tchaj-ťi čchüan rodiny Čchen. Skládá se ze dvou sestav - první (Laojia yilu, 老架一路) a druhé (Laojia erlu, 老架二路) formy.\nVytvořil ji mistr Čchen Čhang-sing (1771 - 1853, 14 generace). Učitel legendárního Jang Lu-čchana [Yang LuChan], zakladatele stylu jang.\n\nLaojia yilu je klíčem a základní tréninkovou sestavou stylu Čchen tchaj-ťi čchűan. Vzešly z ní další styly a sestavy taijiquan, obsahuje mnoho pomalých plynulých pohybů, které vycházejí z principů navíjení hedvábí.\n\n1.预备势 you4 bei4 shi4 [jű-pej š'] Příprava\n2.金刚捣碓 jin1 gang1 dao3 dui4 [ťin-kang tao-tuej] Arhatův přetočený úder \n3.懒扎衣 lan3 zha1 yi1 [lan-ča ji] Líné uvazování oděvu\n4.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n5.单鞭 dan1 bian1 [tan-pien] Jednostranný bič\n6.金刚捣碓 jin1 gang1 dao3 dui4 [ťin-kang tao-tuej] Arhatův přetočený úder \n7.白鹤亮翅 bai2 he4 liang4 chi4 [paj-e liang-čch'] Bílá husa provětrává křídla\n8.斜行 xie2 xing4 [sie-sing] Chůze našikmo\n9.搂膝 lou3 xi1 [lou-si] Objímání kolene\n10.上三步 shang4 san1 bu4 [šang-san-pu] Trojí vykročení\n11.斜行 xie2 xing4 [sie-sing] Chůze našikmo\nvarianta: 斜形 xie2 xing2 [sie-sing] Postoj našikmo\n12.搂膝 lou3 xi1 [lou-si] Objímání kolene\n13.上三步 shang4 san1 bu4 [šang-san-pu] Trojí vykročení\n14.掩手肱拳 yan3 shou3 gong1 quan2 [jan-šou kung-čchűan] Zakrytí ruky a úder paží\nvarianta: 掩手肱捶 yan3 shou3 gong1 chui2 [jan-šou kung-čchuej] Zakrytí ruky a úder paží\n15.金刚捣碓 jin1 gang1 dao3 dui4 [ťin-kang tao-tue] Arhatův přetočený úder \n16.撇身拳 pie3 shen1 quan2 [pchie-šen-čchűan] Úder nakloněným tělem\nvarianta: 撇身捶 pie3 shen1 chui2 [pchie-šen-čchuej] Úder nakloněným tělem\n17.青拢出水 qing1 long2 chu1 shui3 [čching-lung čcho-šuej] Černý drak vystupuje z vody\n18.双推手 shuang1 tui1 shou3 [šuang tchuej-šou] Odtlačování oběma rukama \n19.肘底看拳 zhou3 di3 kan1 quan2 [čou-ti kchan-čchűan] Sledování pěsti pod loktem\nvarianta: 肘底拳 zhou3 di3 quan2 [čou-ti čchűan] Pěst pod loktem\n20.倒卷肱 dao4 juan3 gong1 [tao-tüan-kung] Ústup s navíjením paže\n21.白鹤亮翅 bai2 he4 liang4 chi4 [paj-e liang-čch'] Bílá husa provětrává křídla\n22.斜行 xie2 xing4 [sie-sing] Chůze našikmo\n23.闪通背 shan3 tong1 bei1 [šan-tchung-pej] Problesknutí přes záda\n24.掩手肱拳 yan3 shou3 gong1 quan2 [jan-šou kung-čchűan] Zakrytí ruky a úder paží\n25.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n26.单鞭 dan1 bian1 [tan-pien] Jednostranný bič\n27.运手 yun4 shou3 [jűn-šou] Stěhování rukou \nvarianta: 云手 yun2 shou3 [jűn-šou] Ruce plují jako oblaka\n28.高探马 gao1 tan4 ma3 [kao-tchan-ma] Zvysoka se natáhnout na koni\n29.右擦脚 you4 ca1 jiao3 [jou-ccha-tiao] Pravé stíraní nártu\n30.左擦脚 zuo3 ca1 jiao3 [cuo-ccha-tiao] Levé stíraní nártu\n31.左蹬一跟 zuo3 deng4 yi1 gen1 [cuo-teng ji-ken] Levý kop patou\n32.上三步 shang4 san1 bu4 [šang-san-pu] Trojí vykročení\n33.击地捶 ji1 di4 chui2 [ťi-ti-čchuej] Úder pěstí do země\nvarianta: 神仙一 把抓 shen2 xian1 yi1 ba3 zhua1 [še-sian ji-pá-čua] Nesmrtelný nabírá do hrsti\n34.踢二起 ti1 er4 qi3 [tchi-er-či] Dvojí kop nahoru\n35.护心拳 hu4 xin1 quan2 [chu-sin-čchűan] Úder chráníci srdce\nvarianta: 护心捶 hu4 xin1 chui2 [chu-sin-čchuej] Úder chráníci srdce\n36.旋风脚 xuan4 feng1 jiao3 [süen-feng-tiao] Kop větrného víru \n37.右蹬一跟 you4 deng4 yi1 gen1 [jou-teng ji-ken] Pravý kop patou\n38.掩手肱拳 yan3 shou3 gong1 quan2 [jan-šou kung-čchűan] Zakrytí ruky a úder paží\n\n39.小擒打 xiao3 qin2 da3 [siao-čchin-ta] Malé chycení a úder\n40.抱头推山 bao4 tou2 tui1 shan1 [pao-tchou tchuej-šan] Držení hlavy a odtlačování hory\n41.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n42.单鞭 dan1 bian1 [tan-pien] Jednostranný bič\n43.前招 qian2 zhao1 [čchien-čao] Přední technika\n44.后招 hou4 zhao1 [chou-čao] Zadní technika\n45.野马芬鬃 ye3 ma3 fen4 zong1 [Je-ma fen-cung] Rozčesávání hřívy divokého koně\n46.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n47.单鞭 dan1 bian1 [tan-pien] Jednostranný bič\n48.玉女穿梭 yu4 nu:3 chuan1 suo1 [jű-nű čchuan-suo] Jadeitová žínka navléká člunek\n49.懒扎衣 lan3 zha1 yi1 [lan-ča ji] Líné uvazování oděvu\n50.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n51.单鞭 dan1 bian1 [tan-pien] Jednostranný bič\n52.运手 yun4 shou3 [jűn-šou] Stěhování rukou\n53.双摆连 shuang1 bai3 lian2 [šuang-paj-lien] Dvojí opsání lotosu\n54.跌岔 die1 cha4 [tie-čcha] Spadnout do roznožky\n55.金鸡独立 jin1 ji1 du2 li4 [ťin-ti tu-li] Zlatý kur stojí na jedné noze\n\n56.倒卷肱 dao4 juan3 gong1 [tao-tüan-kung] Ústup s navíjením paže\n57.白鹤亮翅 bai2 he4 liang4 chi4 [paj-e liang-čch'] Bílá husa provětrává křídla\n58.斜行 xie2 xing4 [sie-sing] Chůze našikmo\n59.闪通背 shan3 tong1 bei1 [šan-tchung-pej] Problesknutí přes záda\n60.掩手肱拳 yan3 shou3 gong1 quan2 [jan-šou kung-čchűan] Zakrytí ruky a úder paží\n61.六封四闭 liu4 feng1 si4 bi4 [liou-feng s'-pi] Šestero pečetění, čtvero zavření\n62.单鞭 dan1 bian1 [tan-pien] Jednostranný bič\n63.运手 yun4 shou3 [jűn-šou] Stěhování rukou\n64.高探马 gao1 tan4 ma3 [kao-tchan-ma] Zvysoka se natáhnout na koni\n65.十字脚 shi2 zi4 jiao3 [š'-c'-tiao] Kop křížem\n66.指档捶 zhi3 dang4 chui2 [č'-tang-čchuej] Úder pěstí na rozkrok\n67.猿猴献果 yuan2 hou2 xian4 guo3 [jűan-chou sian-kuo] Bílý op se chlubí plody\nvarianta: 猿猴探果 yuan2 hou2 tan4 guo3 [jűan-chou tchan-kuo] Bílý op ukazuje ovoce\n68.单鞭 dan1 bian1 [tan-pien] Jednostranný bič\n69.雀地龙 que4 di4 long2 [čchüe-ti-lung] Drak se snáší k zemi jak pták\n70.上步七星 shang4 bu4 qi1 xing1 [šang-pu čchi-sing] Vykročení a sedm hvězd\n71.下步跨 肱 xia4 bu4 kua4 gong1 [sia-pu kchua-kung] Dokročení a rozpažení\nvarianta: 下步跨虎 xia4 bu4 kua4 hu3 [sia-pu kchua-chu] Dokročit a osedlat tygra\n72.双摆连 shuang1 bai3 lian2 [šuang-paj-lien] Dvojí opsání lotosu\n73.当头炮 dang1 tou2 pao4 [tang-tchou-pchao] Moždíř na hlavu\n74.金刚捣碓 jin1 gang1 dao3 dui4 [ťin-kang tao-tuej] Arhatův přetočený úder\n75.收势 shou1 shi4 [šou-š'] Zakončení\nXiao Jia je tradiční styl Chen taiji. Na rozdíl od velmi rozšířené Lao jia (v Xiao Jia nazývané Da Jia) si styl zachoval tradiční způsob výuky. \nXiao jia se v angličtině někdy říká „small frame“, což je poněkud zavádějící označení. Na českém internetu existují o Xiao Jia různé mýty, jako že jde o styl, kde se formy dělají velmi malé, nebo dokonce že jde o styl, který v Chenjiagou cvičili jen staří lidé. Styl Xiao Jia je autentický styl taiji a vyučovaná forma dnes vypadá téměř přesně tak, jak ji popsal ve svém slavném manuálu Chen Xin (陈鑫): 陈氏太极拳图说 (Dostupné online v anglickém překladu zde) nebo jeho žák Chen Zhiming ve svém textu (online zde)\n\nPodle osobního sdělení Chen Peishana se zdá, že styl se prostě dlouhou dobu tradičně vyučoval ve vzdálenější části vesnice, jeho zvládnutí bylo obtížnější a byl považován za skutečné „kung fu“. Popularizace stylu začala poměrně později než popularizace Da Jia. Xiao Jia je také tradičně méně spojena s Chen Jiagou. Zdá se, že většina lidí, kteří Xiao Jia cvičili v 18. generaci rodiny Chen a později, žila mimo Chenjiagou. Chen Liqing v Xianu například, další lidé z její generace ještě jinde. Na kontinentu je Xiao Jia k vidění v parcích v Kaifengu, Xianu, Luoyangu - ale v Chenjiagou o Xiaojia neuslyšíte, všichni se tam tváří, jako že nic takového neexistuje, ačkoli třeba Zhu Jiancai se Xiao Jia učil v Chen Jiagou od Chen Kezhonga (50-60 léta). \n\nNa internetu jsou k vidění ukázky cvičení zástupců 20. generace rodiny Chen tradice Xiao Jia - Chen Peishana nebo jeho sestry Chen Peijiu, nebo zástupců ještě starší generace Chen Boxiang (陈伯祥), Chen Qinghuan (陈清环), Chen Liqing (陳立清) (1914- 2009). Část nositelů tradice Xiao Jia odešla v roce 1949 na Taiwan, kde Xiao Jia vyučoval například velmistr Du Yuze (杜毓澤). Z jeho žáků na Taiwanu dříve učil Xiao Jia snad jen Tu Zongren 凃宗仁. V kontinentální Číně a v USA publikoval na videu řadu forem také Chen Yunfu, student Chen Liqing. V Německu z této Taiwanské linie učí Xiao Jia Dietmar Stubenbaum.\n\n"}
{"id": "31720", "url": "https://cs.wikipedia.org/wiki?curid=31720", "title": "Forth (programovací jazyk)", "text": "Forth (programovací jazyk)\n\nForth je programovací jazyk, který se v dnešní době používá zejména ve vestavěných (embedded) systémech a real-time prostředích. Jazyk Forth vyvinul roku 1969 Charles H. Moore, který je jednou z významných osobností, jež se podílely na rozvoji výpočetní techniky.\n\nKolem roku 1970 se objevuje označení FORTH (název je od slova FOURTH-čtvrtý, jazyk pro příští, čtvrtou generaci malých počítačů). Forth tedy nevznikl akademickým rozhodnutím, vytvářel ho jeden člověk, jedno desetiletí, jako pomůcku pro práci. První kompletní samostatnou aplikací Forthu je v roce 1971 řízení radioteleskopu pro NRAO. Další aplikace jsou v řízení antén, teleskopů, databáze, zpracování obrazu.\n\nTento člověk se jmenuje Charles „Chuck“ Moore a dodnes patří mezi zajímavé a současně velmi rozporuplné osobnosti, které se podílely na rozvoji výpočetní techniky, zejména vestavěných (embedded) řídících systémů a systémů běžících v reálném čase. Moore byl prý překvapen, když zjistil, že systém, který vyvinul pro své potřeby, používají i další lidé, kterým v jejich práci vyhovuje více než v té době komerčně prosazovaný Fortran.\n\nDo značně heterogenního prostředí počítačů a operačních systémů sedmdesátých let přišel Moore se svým jazykem (či lépe řečeno celou vývojovou platformou) Forth. Vývojové prostředí Forthu obsahovalo interaktivní editor, interpret jazyka Forth a univerzální vazbu na assembler upravený na právě provozovaný systém. Toto prostředí umožňovalo spouštět souběžně více procesů a současně mohlo v systému nezávisle pracovat až 64 uživatelů, a to i na platformách, jejichž operační systém nebyl multiuživatelský a dokonce ani multitaskový.\n\nForth je založen na použití dvojice zásobníků. První zásobník se nazývá zásobník operandů, druhý zásobník návratových adres. Prakticky všechny forthovské příkazy ovlivňují položky v jednom nebo obou zásobnících. Pro zápis příkazů i matematických operací je použita postfixová notace, někdy také nazývaná obrácená polská notace (anglicky \"Reverse Polish Notation\"). Při tomto způsobu zápisu se nejdříve uvádějí operandy a teprve za nimi následují operátory. Ve Forthu se místo označení operátor nebo funkce používá \"slovo\".\n\n<syntaxhighlight>\n10 20 + ( toto je komentář )\n10 20 * \\ toto je jednořádkový komentář\n10 20 - ( 10 způsobí vložení čísla 10 na vrchol zásobníku operandů a\n10 20 + 30 * ( zpětné lomítko a závorky jsou také slova, takže musí být\n5 4 3 2 1 * / + -\n</syntaxhighlight>\n\n<syntaxhighlight>\n</syntaxhighlight>\n\n<syntaxhighlight>\n10 print\n1 2 + print\n1 2 3 * - print\n</syntaxhighlight>\n\n<syntaxhighlight>\n1 2 swap \\ zásobník: 2 1\ndrop \\ zásobník: 2\ndup \\ zásobník: 2 2\ndrop drop \\ zásobník:\n1 2 3 rot \\ zásobník: 2 3 1\nover \\ zásobník: 2 3 3 1\n</syntaxhighlight>\n\n<syntaxhighlight>\n10 20 > if\nelse \\ větev else je nepovinná\nthen\n</syntaxhighlight>\n\n<syntaxhighlight>\n\\ tento cyklus vypíše čísla od 1 do 10\n10 1 do ( první argument slova do udává, kolikrát se bude cyklus opakovat\nloop\n</syntaxhighlight>\n\n<syntaxhighlight>\n\\ tento cyklus vypíše čísla od 1 do 10\n0\nbegin\nwhile\nrepeat\ndrop\n</syntaxhighlight>\n\n<syntaxhighlight>\n\\ vypočítá pomocí Euklidova algoritmu největší společný dělitel ze dvou čísel\n</syntaxhighlight>\n\n<syntaxhighlight>\n\\ tento cyklus vypíše čísla od 1 do 10\n0\nbegin\nagain\n</syntaxhighlight>\n\n"}
{"id": "31722", "url": "https://cs.wikipedia.org/wiki?curid=31722", "title": "Advokát", "text": "Advokát\n\nAdvokát je svobodné právnické povolání, které se zabývá soustavným poskytováním právních služeb, a to zpravidla za úplatu. Poskytováním právních služeb se pak rozumí zejména zastupování v řízení před soudy, správními úřady a jinými orgány, obhajoba v trestních věcech, poskytování právních rad, sepisování listin a zpracovávání právních rozborů.\n\nVýraz pochází francouzským prostřednictvím z latinského \"advocatus\", přivolaný, myšleno k soudu pozvaný, povolaný \"zástupce\" nebo obhájce. Synonymem advokáta je pak profesionální právní zástupce.\n\nAdvokáti zpravidla vytvářejí stavovské organizace, které vykonávají správu na úseku výkonu advokacie. Běžně také bývá zakotvena exkluzivita poskytování právních služeb advokáty (popřípadě spolu s dalšími stavovsky organizovanými právními profesionály, např. notáři) a je zakázáno, aby právní služby soustavně a za úplatu poskytovali právníci stojící mimo stavovské organizace. Podstatným rysem advokáta je jeho nezávislost (na státu, jakož i jiných subjektech) a vázanost příkazy klienta, nejsou-li v rozporu s právními či stavovskými předpisy.\n\nPodmínky poskytování právních služeb advokáty upravuje zákon č. 85/1996 Sb., o advokacii. Za úplatu a soustavně mohou v České republice právní služby poskytovat jen:\n\nVedle advokátů mohou právní služby poskytovat také notáři, soudní exekutoři, patentoví zástupci, daňoví poradci a případně i další osoby, kterým by takové oprávnění bylo svěřeno zákonem (např. zaměstnanci či příslušníci ozbrojených sborů, u kterých je poskytování právních služeb součástí jejich povinností). Ale pro všechny z nich platí, že mohou právní služby poskytovat pouze v určitém vymezeném rozsahu, jen advokát je poskytuje neomezeně.\n\nKromě toho se každý může nechat zastupovat nejen advokátem či jiným právním profesionálem oprávněným k poskytování právních služeb, ale i laikem. Takový zástupce v řízení před soudem či jiným orgánem se pak označuje jako obecný zmocněnec, nemůže však vystupovat v různých věcech opakovaně.\n\nModerní období české advokacie nastalo roku 1849, resp. 1869, kdy byl přijat advokátní řád, advokáti se tak stali samostatnými, vykonávali tzv. svobodné povolání a sdružovali se ve stavovských organizacích, tzv. \"advokátních komorách\". Ty byly celkem tři, v Praze pro Čechy, v Brně pro Moravu a v Opavě pro české Slezsko. Situace se změnila v období komunistického režimu, kdy advokáti své služby poskytovali v tzv. \"advokátních poradnách\", které byly sdruženy v krajských sdruženích advokátů. Ta byla státními socialistickými organizacemi. Po listopadu 1989 došlo opět k osamostatnění advokacie. Vedle advokátů několik let působili tzv. komerční právníci, kteří se ale roku 1996 stali klasickými advokáty. Zároveň začal počet advokátů prudce stoupat; zatímco v roce 1989 jich bylo asi 500, ke konci roku 2011 advokátní komora evidovala už skoro 10 tisíc činných advokátů. Více než polovina jich je v hlavním městě Praze, kde jedině jsou také podmínky ke skutečné specializaci na určitou oblast práva.\n\nAdvokátem může být pouze osoba zapsaná v seznamu advokátů, který vede Česká advokátní komora. Do seznamu komora zapíše na základě písemné žádosti každého, který splňuje následující podmínky:\n\nPodle judikatury Nejvyššího soudu i Ústavního soudu je nutné potřebné vzdělání získat na skutečné právnické fakultě, např. právnicky zaměřené vzdělávání na policejních vysokých školách nestačí. Na rozdíl od období let 1868 až 1948 však již není podmínkou výkonu advokacie získání titulu doktora práv (JUDr.), zcela postačuje titul magistra (Mgr.), ačkoli v obecném povědomí označení všech advokátů jako doktorů přetrvalo.\n\nZápis do seznamu je vyloučen u toho, komu bylo uloženo jako kárné opatření vyškrtnutí ze seznamu advokátů, pokud se na něho pro uplynutí doby nehledí, jako by mu toto kárné opatření uloženo nebylo. Nelze také zapsat osobu, která byla v posledních pěti letech vyškrtnuta ze seznamu z důvodu prohlášení konkursu, povolení vyrovnání nebo zamítnutí návrhu na prohlášení konkurzu pro nedostatek majetku na něho nebo na právnickou osobu, v níž byl společníkem. Osoba žádající o zápis nesmí být v pracovním nebo služebním poměru s výjimkou pracovního poměru k České advokátní komoře, advokátovi nebo právnické osobě zřízené k výkonu advokacie, pracovního poměru vysokoškolského učitele nebo vědeckého pracovníka v oboru právo u akademie věd. Také nesmí vykonávat žádnou jinou činnost neslučitelnou s výkonem advokacie.\n\nU cizinců se podmínka vzdělání a právní praxe nahrazuje oprávněním k poskytování obdobných právních služeb v jiném státě, zvláštní zkouškou nebo právní praxí usazeného evropského advokáta. Praxe advokátního koncipienta je nahraditelná odbornou praxí v jiných právních odvětvích (např. praxe asistenta soudce, justičního čekatele, právního čekatele, exekutorského koncipienta, notářského koncipienta aj.).\n\nAdvokát může vykonávat advokacii:\n\nAdvokacii vykonává prostřednictvím své advokátní kanceláře, kde musí být k zastižení. V ní zaměstnává koncipienty a další administrativní aparát. Může být plátcem nebo i neplátcem DPH. Advokát je povinen chránit a prosazovat práva a oprávněné zájmy klienta a řídit se jeho pokyny. Pokyny klienta však není vázán, jsou-li v rozporu s právním nebo stavovským předpisem. Při výkonu advokacie je advokát povinen jednat čestně a svědomitě. Musí využívat důsledně všechny zákonné prostředky a v jejich rámci uplatnit v zájmu klienta vše, co podle svého přesvědčení pokládá za prospěšné. Advokát musí postupovat při výkonu advokacie tak, aby nesnižoval důstojnost advokátního stavu, je povinen dodržovat pravidla profesionální etiky a pravidla soutěže. Pravidla profesionální etiky a pravidla soutěže jsou stanovena stavovskými předpisy. Advokát může poskytnutí právních služeb odmítnout a v některých případech dokonce odmítnout musí (např. při kolizi zájmů). O všech skutečnostech, o nichž se dozvěděl v souvislosti s poskytováním právních služeb je povinen zachovávat mlčenlivost, které ho může zprostit pouze klient či jeho právní nástupce.\n\nPočet evidovaných advokátů podle jejich sídla v obvodu určitého krajského soudu k 10. březnu 2015:\nV zahraničí je pro tuto oblast rozlišováno více profesí. V evropské kontinentální soudní praxi je terminologie blízká české, ale např. v angličtině jsou to různé pojmy: \"barrister\", \"attorney\", \"counselor\", \"advocate\" a \"solicitor\". V Británii \"barrister\" jako (elitní) zástupce solicitora (a tím klienta) pro samo jednání před soudem (u soudního pultu \"bar\"u), typicky u soudů vyšších stupňů. \"Solicitor\" bývá právní zástupce jednající s klienty a zastupující klienty přímo (obecně), v Jihoafrické republice \"attorney\" (obdoba solicitora) a \"advocate\" (obdoba pojmu barrister, zástupce u soudu), v řadě zemí se obě profese spojují a právní zástupci tak mohou být zároveň obojí (\"barrister and solicitor\") nebo se používá pojem jiný, zejména counselor.\n\nPřitom termín \"Attorney General\" (jednotlivých států či federální) v USA má přibližně význam ministra spravedlnosti.\n\n\n"}
{"id": "31726", "url": "https://cs.wikipedia.org/wiki?curid=31726", "title": "Detektiv", "text": "Detektiv\n\nDetektiv nebo také vyšetřovatel je zpravidla profesionálně vyškolená osoba, která za úplatu, tajně pátrá s cílem odhalení pachatelů zločinů a/či získání informací (např. fotografie dokumentující nevěru). Může to být policista nebo také osoba zaměstnaná u soukromé detektivní kanceláře. Pracuje obvykle v civilním oblečení, může vyšetřovat inkognito, někdy dokonce v přestrojení nebo v utajení.\n\n\"Detektivky\" jsou oblíbeným literárním žánrem, ve kterých je hlavním hrdinou detektiv. Mezi známé fiktivní postavy, knižní i filmové patří:\n\n"}
{"id": "31730", "url": "https://cs.wikipedia.org/wiki?curid=31730", "title": "Franz Werfel", "text": "Franz Werfel\n\nFranz Viktor Werfel (10. září 1890, Praha – 26. srpna 1945, Beverly Hills, Kalifornie) byl rakousko-český německy píšící spisovatel. Stejně jako Franz Kafka či Max Brod patřil k nejvýraznější generaci pražských německých spisovatelů a podobně jako oni byl členem spolku spisovatelů, \"Pražského kruhu\". Z hlediska uměleckých směrů bývá Werfel považován za jednoho z čelných představitelů expresionismu.\n\nFranz Victor Werfel byl synem zámožného pražského židovského rukavičkáře Rudolfa Werfela (1857–1941) a jeho ženy Albiny Werfelové (1870–1964), roz. Kussiové, dcery mlynáře z Plzeňska. Pár se vzal v prosinci 1889 a syn Franz se jim narodil už o devět měsíců později. Manželé Werfelovi měli ještě dcery Hannu (1896–1964), která měla později pletky s rakouským skladatelem Albanem Bergem, a Mariannu Amalii (1899–1965). Blíže měl Werfel jednoznačně ke své starší sestře Hanně, které dokonce předčítal ze svých raných rukopisů. Naopak jeho mladší sestra Mizzi neměla pro bratrovu zálibu v literatuře a „útěk před každodenní realitou“, jak mu napsala v dopise z 26. června 1942, příliš pochopení.\n\nWerfel vyrůstal se svými sestrami v Praze, kde jeho rodiče vlastnili dům v dnešní Opletalově (tehdy Mariánské) ulici. Navštěvoval soukromou obecnou školu piaristů v Panské ulici (\"Herrengasse\"), později pak c. k. německé gymnázium na Novém Městě (\"K. u. k. Deutsches Gymnasium Neustadt\", lidově též \"Grabengymnasium\") v ulici Na příkopě a c. k. Akademické gymnázium ve Štěpánské ulici (\"Stefansgymnasium\"), kde v té době studovali také Willy Haas a Paul Kornfeld. Coby žák nebyl Werfel nikterak nadaný a tercii musel dokonce opakovat, přesto roku 1909 složil maturitní zkoušku.\n\nWerfelova rodina sice pravidelně navštěvovala Maiselovu synagogu, kde Werfel v září 1903 podstoupil obřad bar micva, nepatřila však k ortodoxním vyznavačům židovského náboženství. Werfel sám byl prostřednictvím své chůvy, české katoličky Barbory „Babí“ Šimůnkové, též silně konfrontován s tradicemi a zvyky křesťanství. V mládí Werfel postupně studoval v Lipsku a v Hamburku, byl posádkou na pražských Hradčanech a pracoval v nakladatelství. Před první světovou válkou spolupracoval na vydávání ediční řady \"Der jüngste Tag\", která se zaměřovala na expresionistická díla. V roce 1911 se se značným úspěchem objevila Werfelova první básnická sbírka \"Der Weltfreund\" (česky \"Přítel světa\"). Krom Kafky, kterého znal již od studií na gymnáziu, se setkal s německým básníkem Rainerem Mariou Rilkem a spřátelil se s novinářem Karlem Krausem, do jehož novin \"Die Fackel\" (\"Pochodeň\") rovněž přispíval. Před vypuknutím první světové války patřil ke skupině pacifistů, v níž byli i Martin Buber či Max Scheler. Jeho pacifismus se projevil i v adaptaci Euripidova dramatu \"Trojanky\" (něm. \"Die Troerinnen\") z roku 1915. V roce 1916 (coby projev solidarity) se zasadil o německý překlad Bezručových \"Slezských písní\" a jejich vydání v Lipsku. V předmluvě k tomuto překladu vyzdvihoval \"Slezské písně\" i českou literaturu jako celek a vyjadřoval soucit se všemi utlačovanými všech národů.\n\nZa první světové války byl během let 1915 až 1917 nasazen na Východní frontě v Haliči. Později působil v redakci válečných novin ve Vídni.\n\nOd 20. let se Werfel živil výhradně jako spisovatel. Psal poezii, dramata i romány, z nichž prvním byl roku 1924 životopisný román o Werfelem obdivovaném skladateli Giuseppu Verdim. Inspirován svými cestami po východních zemích napsal na počátku 30. let historický román \"Die vierzig Tage des Musa Dagh\" (česky \"Čtyřicet dnů\") o masových vraždách Arménů Turky v roce 1915. Román vyšel v roce 1933. Po četných stížnostech ze strany turecké diplomacie byl román v únoru 1934 zakázán podle § 7 \"Vyhlášky říšského prezidenta pro ochranu německého národa\" z důvodu „ohrožování veřejné bezpečnosti a pořádku“. Werfel sám byl pak současně vyloučen z Pruské akademie umění.\n\nTřebaže Werfel zprvu neprojevoval známky obav ze vzestupu nacistů, opustili v roce 1938 Werfelovi Rakousko a usadili se nejprve ve Francii. Po vyostření politické situace a počátku války se rozhodli emigrovat do zámoří. Během svého útěku mj. v září 1940 přešli pěšky přes Pyreneje a v Lisabonu se pak nalodili na zaoceánskou loď Nea Hellas. Na východní pobřeží Spojených států amerických dorazili Werfelovi ve společnosti spisovatele Heinricha Manna a jeho synovce, filozofa Golo Manna, taktéž prchajících původně z Francie, v říjnu 1940. V prosinci 1940 se pak přesunuli do Los Angeles, které se jim stalo novým domovem.\n\nPři útěku přes poutní město Lurdy se Werfel údajně zapřisáhl, že pokud se mu podaří uniknout, napíše knihu o sv. Bernadettě Soubirous, dívce z Lourd, jíž se v roce 1858 zjevila Panna Marie. Po svém příchodu do Ameriky Werfel tento slib skutečně splnil. Úspěšný román \"Das Lied von Bernadette\" (česky \"Píseň o Bernadettě\") vyšel nejprve roku 1941 v němčině v exilovém nakladatelství ve Stockholmu, o rok později pak i v angličtině.\n\nV létě roku 1941 zemřel v Marseille Werfelův otec. Jeho matce se krátce nato podařilo z Evropy uniknout a usadila se v New Yorku.\n\nFranz Werfel zemřel na infarkt v Beverly Hills v roce 1945.\n\nWerfelovo dílo je velmi obsáhlé. Čítá rozsáhlé romány, kratší prozaická díla, dramata i básně. S psaním začal Werfel velmi brzy, nejpozději na gymnáziu, a ještě před složením maturity se dočkal první publikace v denním tisku. Vídeňský deník \"Die Zeit\" (\"Čas\") zveřejnil v neděli 23. února 1908 ve své příloze Werfelovu báseň „Die Gärten der Stadt Prag“. Podle některých zdrojů se tak stalo na základě zprostředkování Maxem Brodem, jehož s Werfelem seznámil jeho dobrý přítel Willy Haas.\n\nBrzy následovaly další časopisecké publikace, osudový pro Werfelovu další kariéru však byl nebývalý úspěch jeho debutové sbírky básní \"Der Weltfreund\" (Přítel světa), která vyšla roku 1911 v nakladatelství Axela Junckera v Berlíně. Karl Kraus, který si Werfelovu tvorbu zprvu velmi pochvaloval, otiskl ještě před vydáním sbírky několik básní v \"Der Fackel\" a doporučil je svým čtenářům, což jistě značně přispělo k tomu, že se první, čtyřtisícový náklad velmi záhy vyprodal.\n\nNa úspěch Werfel zčásti navázal dnes už méně známými sbírkami \"Wir sind\" (1913, Jsme), \"Einander\" (1915, Navzájem) a \"Der Gerichtstag\" (1919, Den soud) a jeho tvorba byla zařazena do antologie expresionistické lyriky \"Menschheitsdämmerung\" (1919/1920) editora Kurta Pinthuse.\n\n„Modlitba za dar řeči“ (Gebet um Sprache) ze sbírky \"Schlaf und Erwachen\" (1935), z němčiny přel. Hana Žantovská\n\n\n\n\n\n\n\n"}
{"id": "31738", "url": "https://cs.wikipedia.org/wiki?curid=31738", "title": "Pieta", "text": "Pieta\n\nPieta je zobrazení Panny Marie na klíně s tělem Krista po jeho snětí z kříže (horizontální nebo vertikální) vyvinuté ze scény Oplakávání izolováním obou postav.\n\nZobrazení Piety je součástí ikonografického cyklu výjevů ze života Krista a zároveň cyklu výjevů ze života Panny Marie. V rámci Kristova ikonografického cyklu je součástí Pašijového cyklu, tedy části věnované jeho Ukřižování. V něm se nachází mezi výjevy Snímání z kříže a Kladení do hrobu, a to původně v podobě tzv. Oplakávání (lamentace). V západní tradici se stalo standardním zobrazování tohoto výjevu bezprostředně po Snímání z kříže. Zdůrazněním motivu Panny Marie a postupným vyloučením ostatních postav se z motivu Oplakávání vyvinul motiv Piety. Pieta (nebo Oplakávání) představuje 13. zastavení křížové cesty a také jednu ze sedmi bolestí Panny Marie.\n\nPieta bývá nejčastěji zobrazována ve formě sousoší, obrazy jsou méně časté. Sousoší Piety je charakteristickým motivem středoevropského gotického sochařství. První sousoší Piety se objevila v Německu na konci 13. století, k nejstarším dochovaným dílům patří piety z Radolfzellu a Meersburgu z přelomu 13. a 14. století. Gotické piety prošly výrazným výrazovým vývojem, podle něhož jej dělíme do tří typů. Hlavní rozlišení podle polohy Kristova těla není zcela přesné, proto jsou používány alternativní názvy.\n\nNejstarší typ, vyskytující se od přelomu 13. a 14. století. Typické je téměř vertikální umístění těla Krista a velká až nadživotní velikost postav.\n\nObjevují se ve druhé polovině 14. století. Od předchozího typu se liší přísnějším skladebným řádem, zdrženlivostí výrazu a větší plastičností. Tělo Krista je umístěno téměř horizontálně, hlava je otočená k divákovi a přestože je bez podpory, je rovněž v horizontální poloze. Kolena jsou zalomena v pravém úhlu, ruce složené podélně, levá leží na pravé. Marie sedí vzpřímeně, trup má jen nepatrně vykloněný. Expresivita výrazu je potlačená, důležitější je reprezentativní funkce.\n\nKrásný sloh se v gotickém sochařství rozvinul kolem roku 1390 a uplatňoval se zhruba do začátku 15. století. Pro sochy tohoto slohu je charakteristický rytmický pohyb hmoty a idealizace vzhledu (rozvoj smyslové krásy jako projevu božské dokonalosti). Piety krásného slohu bývají na rozdíl od předchozích označovány jako diagonální - tělo Krista leží v Mariině klíně šikmo, s hlavou výrazně zakloněnou a jen zčásti pootočenou k divákovi. Spolu s mírněji ohnutými koleny tak vzniká celkový zvlněný dynamický dojem. Ruce jsou více překřížené, pravá leží na levé. Postava Marie je výrazněji odkloněná. Výrazy obličeje jsou mnohem dramatičtější, plné citů.\nZa nejkrásnější pietu je považována pieta, kterou vytvořil renesanční sochař Michelangelo Buonarroti. Nachází se v Bazilice sv. Petra ve Vatikánu.\n\nPiety nejsou častým námětem obrazů, zde převládá spíše šířeji zachycené Oplakávání či kombinace výjevu se Snímáním z kříže.\n\nV přeneseném významu slova se jedná o obecné synonymum pro zbožnou úctu, uctivý ohled, nepředstírané uctívání apod.\n"}
{"id": "31739", "url": "https://cs.wikipedia.org/wiki?curid=31739", "title": "Alma Mahlerová", "text": "Alma Mahlerová\n\nAlma Mahlerová, plným jménem Alma Mahler-Gropius-Werfel (31. srpna 1879 ve Vídni – 11. prosince 1964 v New Yorku), rozená Alma Schindlerová, byla rakouská autorka memoárové literatury. Proslula jako „múza“ řady předních umělců první poloviny 20. století, např. hudebního skladatele Gustava Mahlera, malíře Oskara Kokoschky či spisovatele Franze Werfela.\n\nAlma se narodila v rodině v té době známého a oblíbeného malíře krajin Emila Jakoba Schindlera a jeho ženy zpěvačky Anny von Bergen. Mezi přátele manželů Schindlerových patřily další významné osobnosti vídeňské kultury, jako např. malíř Gustav Klimt, který s Almou prožil krátkou romanci. Mezi další ctitele Almy Schindlerové patřili ředitel Burgtheatru Max Burckhard či hudební skladatel Alexander Zemlinsky. \n\nV roce 1901 se v salónu své přítelkyně Berty Zuckerkandlové seznámila s předním vídeňským hudebním skladatelem Gustavem Mahlerem, za nějž se o rok později provdala. Žili spolu až do Mahlerovy smrti v roce 1911. Měli spolu dvě dcery, Marii Annu (1902–1907) a Annu (1904–1988). Alma se musela vzdát své slibné kariéry hudební skladatelky, neboť Mahler z ní chtěl mít hospodyni, nikoli konkurenci (složila desítky písní a jednu klavírní sonátu). Její dcera Anna se stala sochařkou. \n\nJeště za Mahlerova života začal vášnivý poměr Almy s architektem a čelným představitelem stylu Bauhaus Walterem Gropiem. Po Mahlerově smrti se za něj provdala (v roce 1915). O rok později se jim narodila dcera Manon (1916–1935).\n\nOvšem již v roce 1912 vzplanula Alma láskou k přednímu expresionistickému malíři, spisovateli a buřiči Oskaru Kokoschkovi, který je zachytil spolu v milostném objetí na obraze \"Nevěsta větru\" (\"Die Windsbraut\"). Jejich vztah ovšem netrval dlouho a Alma se vrátila ke Gropiovi. Vztahům s Gropiem i s Kokoschkou byl definitní konec, když Alma poznala německého spisovatele Franze Werfela, jemuž porodila v roce 1918 syna Martina, jenž ovšem záhy zemřel. Werfelovou manželkou se stala roku 1929. \n\nPo anexi Rakouska Třetí říší v roce 1938 uprchli s Werfelem nejprve do Francie a v roce 1940 do Spojených států amerických, kde v roce 1945 Alma ovdověla. Se svým mužem žila v Los Angeles, po jeho smrti se však přestěhovala do New Yorku, kde stála v čele umělecké elity až do své smrti v roce 1964.\n\nNapsala několik vzpomínkových knih.\n\n"}
{"id": "31741", "url": "https://cs.wikipedia.org/wiki?curid=31741", "title": "Ottorino Respighi", "text": "Ottorino Respighi\n\nOttorino Respighi (9. července 1879 Bologna – 18. dubna 1936 Řím) byl italský skladatel a muzikolog, představitel hudebního neoklasicismu. Mezi jeho nejznámější díla patří cyklus symfonických básní nazývaný \"Římská trilogie\" a tři orchestrální suity souhrnně nazvané \"Staré zpěvy a tance\".\n\nRespigiho otec, hudební učitel, naučil svého syna hře na housle a klavír. Ottorino pokračoval ve studiu hry na housle u Frederica Sarti na hudebním lyceu v Bologni. Také studoval skladbu u Guseppa Martuciho a hudebního historika Luigi Torchiho. V Petrohradě působil jako první houslista operního orchestru a tamtéž krátce studoval skladbu u Nikolaje Rimského-Korsakova. Kompoziční zkušenosti získané v Rusku výrazně ovlivnily jeho tvorbu. V Berlíně studoval hru na housle a skladbu u Maxe Brucha a podnikl několik cest do New Yorku. V pozdějších letech se stal profesorem skladby na Konzervatoři svaté Cecílie v Římě, kde působil až do své smrti, a na krátkou dobu se stal i jejím ředitelem (1924 - 1926).\n\nRespighi byl také muzikolog hluboce oddaný studiu italské hudby 16. až 17. století a zasloužil se o publikování a provedení skladeb Claudia Monteverdiho (transkripci Orfea provedl v milánské La Scale v roce 1935), Antonia Vivaldiho a kantátu Didone Benedetta Marcella. Ve svých skladbách kombinuje hudební romantismus 19. století s předklasickými hudebními formami renesance a baroka. Pro svoje zaměření na starou hudbu je považován za typického představitele neoklasicismu, přesněji neorenesance a neobaroka. Transkriboval také gregoriánský chorál.\n\nMezi nejznámější skladby patří tři symfonické básně souhrnně zvané \"Římská trilogie\", které se řadí mezi klasický orchestrální repertoár.\nCyklus tří suit nazvaný \"Staré zpěvy a tance\" vznikaly v letech 1917 až 1932 je brilantní ukázkou orchestrální transkripce renesančních a raně barokních hudebních motivů původně psaných pro loutnu. V roce 1927 provedl skladatel cyklus pod názvem \"Gli Ucelli\" (Ptáci), založený na barokních skladbách imitujících ptačí zpěv. V témže roce složil hold svému krajanovi malíři Sandru Botticellimu skladbou pro komorní orchestr \"Trittico Botticelliano\" (Botticelliho triptych) v němž hudební formou ztvárňuje malířovy obrazy. \"Concerto Gregoriano\" (1921), \"Vetrate di chiesa\" (Chrámová okna, 1927) a \"Metamorphoseon modi XII\" (1930) jsou příkladem znovuoživení harmonických struktur církevní tóniny.\n\nJeho operní tvorba nedosáhla takového věhlasu jako orchestrální hudba, ačkoliv to byla právě opera \"Semiramis\" , kterou si zasloužil uznání u italského publika.\n\nRespigiho žačka a později manželka Elsa Olivieri-Sangiacomo Respighi (1894 – 1996), pěvkyně a skladatelka, uvedla na jeviště baletní podobu Starých zpěvů a tanců.\n\n"}
{"id": "31742", "url": "https://cs.wikipedia.org/wiki?curid=31742", "title": "Smrt", "text": "Smrt\n\nSmrt, úmrtí, skon, latinsky exitus, je (z biologického a lékařského hlediska) zastavení životních funkcí v organismu spojené s nevratnými změnami, které obnovení životních funkcí znemožňují. Smrt je tedy stav organismu po ukončení života, úplná a trvalá ztráta vědomí. Umírání je postupný proces, na jehož konci je smrt. Smrt nelze zaměňovat s umíráním, neboť umírání je jedna z fází života organismu.\nSmrt nastává u každého živého organismu v jiném věku a ve většině případů ji nelze dopředu přesně určit. Nicméně délka života je charakteristická pro každý druh organismu; vychází z jeho genetického základu, ale poměrně výrazně ji ovlivňují i vnější okolnosti. Průměrná délka života u člověka se stále prodlužuje – díky kvalitnější zdravotní péči, hygieně a zdravějšímu životnímu stylu.\n\nTo, co má smrtelné následky (např. určitá dávka jedu, nevhodný léčebný postup atd.), se označuje jako \"letální\", tedy smrtelné. Věda, zabývající se umíráním a smrtí, se nazývá thanatologie. Usnadněním umírání se zabývá paliativní péče.\n\nV běžné mluvě se pojem smrt používá prakticky výhradně ve vztahu k celému organismu, ale v přírodních vědách a lékařství se běžně lze setkat například s pojmem buněčná smrt, kde se slovo smrt vztahuje k části organismu. Zastavení životních funkcí, které lze ještě včasným vhodným zásahem zvrátit, se nazývá klinická smrt. Pojem smrt se užívá také v přeneseném významu pro zánik – kultury, politického systému, živočišného druhu apod.\nExpirace jako \"poslední vydechnutí\" znamená v lékařství klinickou smrt, která se projevuje mimo jiné i zástavou dýchání. Podobně také \"exitus'.\n\nDříve se smrt diagnostikovala na základě zástavy dechu a srdečního tepu a i dnes se těchto ukazatelů používá nejčastěji. Podstatný rozdíl je ovšem v tom, že oproti dřívějšku víme, že zástava dechu a srdce nemusí být definitivní, takže se smrt na základě těchto ukazatelů určuje teprve, když je lékař přesvědčen, že dané funkce nelze obnovit. Pokud neexistují jiné významné okolnosti prokazující úmrtí, je na místě pokus o obnovení obou funkcí (viz kardiopulmonální resuscitace, zástava srdce a zástava dechu).\n\nZ těchto a jiných důvodů se zavedl termín mozková smrt, jež je definovaná jako nevratné vymizení všech funkcí celého mozku.. Za normálních okolností mozek odumírá během několika málo minut po zastavení dýchání nebo srdečního tepu, ale v případě, že je člověk podchlazen (například v ledové vodě), může se mozková smrt oddálit (jsou zaznamenány případy, kdy byl za těchto okolností topící se člověk oživen až po 20 minutách, aniž by to zanechalo nějaké následky).\n\nVzhledem k tomu, že různé negativní vlivy (např. hypoxie, otřes mozku) postihují nejdříve vývojově mladší části mozku (šedou kůru mozkovou), může dojít k tzv. apalickému syndromu, kdy ani EEG nezaznamenává žádné mozkové vlny, a přesto hluboká životně důležitá mozková centra stále fungují. Proto se pro stanovení mozkové smrti vyšetření EEG doplňuje ještě např. vyšetřením kmenových evokovaných potenciálů, které zaznamenávají např. funkčnost sluchových drah na úrovni mozkového kmene (BAEP).\n\nČlověk může být tedy právně prohlášen za mrtvého na základě zástavy srdce, dechové zástavy, zjištěním dilatace (rozšíření) zorniček nereagujících na světlo či diagnózou mozkové smrti.\n\nInformační teorie používá termín informačně teoretická smrt pro stav, kdy není možné žádnými přístroji obnovit či zachovat život a u dané osoby není možno obnovit mysl a osobnost.\n\nV české legislativě je smrt definována pouze v ustanovení § 2 písm. e) zákona č. 285/2002 Sb., o darování, odběrech a transplantacích tkání a orgánů a o změně některých zákonů (transplantační zákon):\n\n§ 10 odst. 3 téhož zákona pak dále stanovuje, že:\nČlověk, který je dlouho nezvěstný, nebo který zcela jistě zemřel, ale nelze to prokázat, může být na základě žádosti příbuzných soudně prohlášen za mrtvého.\n\nPříčiny smrti lze rozdělit na následující:\n\nJe zřejmé, že jednotlivé způsoby úmrtí mohou někdy poněkud splývat – závažným problémem je odlišení vraždy (úmyslné zabití) od zabití (neúmyslné), nicméně někdy není ani snadné rozlišit, kdy si člověk smrt způsobil neopatrností a kdy byla způsobena vnějšími příčinami, rovněž eutanazie se někdy může blížit vraždě, ve válce zabití a vražda taktéž splývají atd. Stává se také, že organizmus umírá na kombinaci několika faktorů. Pokud člověk zemře bez předchozích příznaků a z příčin, které mají původ uvnitř těla, označuje se to jako náhlá smrt.\n\nStárnutí je poměrně běžnou příčinou smrti u člověka, ačkoliv u ostatních druhů je tento důvod spíše v menšině. Vymezit stárnutí není lehké. Obvykle se tento proces definuje jako proces, kdy se zvyšuje riziko smrti. Z tohoto pohledu stárnutí začíná u člověka již po konci puberty.\n\nExistuje více hypotéz vysvětlujících stárnutí. Příkladem je teorie, že se v průběhu života nahromaďují mutace v buňkách, nebo teorie, že se množením buněk v těle postupně opotřebují telomery na konci chromozomů.\n\nZ biologického hlediska je hlavní funkcí smrti odstranění opotřebovaných organismů a uvolnění životního prostoru nastupující generaci.\n\nSmrt má výrazný sociální význam v lidské společnosti, např. v rodině vede smrt jednoho z členů k novému uspořádání její struktury a funkcí jejích členů – např. nejstarší syn částečně nahradí zemřelého otce apod.\n\nChorobný strach ze smrti se nazývá thanatofobie, strach z mrtvol je nekrofobie.\n\nSmrt jako významná událost bývá různými způsoby oznamována příbuzným, známým i lidem z širokého okolí. Dnes je smrt nejčastěji oznámena vyvěšením a rozesláním tzv. parte, oznámení o úmrtí, která pořizuje rodina zemřelého. V minulosti se po smrti člověka nechalo vyzvánět zvonem – umíráčkem. Podle délky a frekvence zvonění se přitom dalo určit, jak významná osoba zemřela, například při úmrtí panovníka se zpravidla vyzvánělo všemi kostelními zvony zároveň. K úkolům zvoníka také patřilo napsat jméno zemřelé osoby křídou na tabulku, vyvěšenou na kostelní věži – jednalo se tedy vlastně o předchůdce dnešních parte.\n\nKromě vyzvánění všemi zvony se smrt významné osoby ohlašuje i jinými způsoby, například vyvěšením černé vlajky nebo stažením vlajky na půl žerdi. Ke vzpomínce na mrtvé se někdy drží tzv. minuta ticha.\n\nJako pohřeb se označuje rituál posledního rozloučení se zemřelým člověkem, symbolické vymezení jeho odchodu ze společnosti. Přestože každé náboženství a kultura mají pohřební ceremoniál a pohřební zvyky odlišné, v některých rysech se navzájem podobají – například většinou se nějakým způsobem poukáže na to, co zemřelého přetrvá (jeho potomci, jeho dílo, jeho nesmrtelná duše).\n\nSmrt může být v závislosti na světonázoru posuzujícího ukončením života nebo jeho proměnou. Pohled na smrt se liší jak dobově, tak teritoriálně, v závislosti na výchově, víře i životní filozofii každého jedince. Religiozita jedince snižuje obavy ze smrti . Některé práce však tento fenomén zpochybňují. Ve společnostech, kde žije v jedné domácnosti více generací a smrt člena rodiny je tedy běžnější událost, bývá přístup ke smrti celkem vyrovnaný, bývá chápána jako nutná součást života. V moderní společnosti je smrt do značné míry tabuizována, zpravidla chápána tragicky a očekávána s obavami.\nJednotlivé náboženské a někdy i filosofické systémy mají obvykle velice důkladně a konzistentně rozpracovány představy o tom, co smrt znamená pro lidské bytí a jaký je další osud duše dotyčného – pokud připouštějí, že něco jako nesmrtelná duše vůbec existuje. Pro mnohá náboženství je ostatně příprava člověka na smrt a její „vysvětlení“ jejich hlavních funkcí.\n\n\n\n\nNázor, že smrt zcela ukončuje existenci daného člověka, je typický pro ateistické a materialistické náhledy na svět, které popírají existenci nehmotné nesmrtelné duše. Z tohoto hlediska se po smrti zvyšuje entropie a následuje postupná dekompozice (rozklad) těla.\n\nNěkteré filosofické a náboženské směry, například hinduismus, hlásají tzv. „kontinuitu bytí“. Lidskou bytost považují za nehmotnou duši, která nikdy neumírá. To, co je smrtelné, je pouze fyzický obal, schránka, nádoba pro ducha, fyzické tělo. Dle tohoto pohledu člověk není fyzické tělo a nemůže tudíž zemřít. Smrt pak vnímají pouze jako změnu stavu existence a ve vztahu k fyzickému tělu jako „opuštění vozítka“, v němž duch pobýval a působil na fyzické úrovni existence. Následný rozklad fyzického těla po odchodu ducha je pak způsoben postupnou dezintegrací buněk vlivem absence organizující energie ducha.\n\nS podobnými informacemi se můžeme setkat v teosofie, Učení odvěké moudrosti pocházejícího z tibetské větve mahájánového buddhismu, ale také v moderních výzkumech například v knihách Roberta A. Monroe\nMonroe například uvádí, že kolem čtyřicátého roku věku se mu začaly dít spontánní mimotělesné zážitky, které popisuje jako uvolnění vědomí z fyzického a také z astrálního těla. Prostřednictvím těchto prožitků měl možnost objevit a popsat svět, jenž je mimo fyzicko realitu. Tvrdí, že původ člověka nenašel ve hmotné struktuře fyzického těla, nýbrž ve stavu vědomého energetického bytí, kdy existuje ve formě nezávislého kvanta energie, disponujícího určitými vlastnostmi a schopnostmi. Toto vědomí údajně bez problémů dokáže cestovat vesmírem na velké vzdálenosti a často bývá „přitaženo“ atraktivitou podmínek, které panují na planetě, jako je Země.\n\nNásledně může dostat možnost se vtělit do fyzického těla, které obývá až do jeho opuštění. Tento okamžik, který lidé nazývají „smrt“, vnímá spíše jako odložení vysloužilého fyzického obalu, který umožňuje vědomí projevovat se na fyzické úrovni existence. Ovšem život člověka tímto odložením těla podle něj v žádném případě nekončí, nýbrž se přesouvá do nefyzické roviny existence, která je dále jemněji strukturována a připomíná víceúrovňový svět oddělených dimenzí. Zde má lidská bytost v energetické formě řadu dalších možností:\nDle jeho názoru člověk, jako energetická bytost, však nikdy nezemře, může pouze změnit formu a stav své existence a jinak její podstata zůstává stále stejná.\nO kontinuitě života se zmiňuje také Dr Joel L. Whitton PhD a Joe Fisher. Provedený výzkum vědomí zahrnoval hypnotické seance, v nichž byli pacienti s obtížnými životními problémy uvedení zkušebně do hypnózy, aby vypovídali, kde problém vznikl. Tímto způsobem došlo k náhodnému objevení existenčního stavu před stávajícím životem. V souvislosti s tím byly odhaleny příčiny současných problémů v některé z předešlých inkarnací pacienta.\n\nSmrt a posmrtný život bývá důležitou (často i klíčovou) součástí různých mytologií. Potýkají se zejména s těmito otázkami:\n\nVe většině kultur panovala víra, že člověk má hodinu smrti dopředu přesně stanovenu. Magickými praktikami pak bylo možné okamžik smrti zjistit. Užívala se k tomu nepřeberná škála technik. Některé příklady:\n\nNekrangelie (slovo vzniklo složením řeckého νεκρός (nekrós, „mrtvý, zemřelý“) a άγγελος (angelos, „posel“)) se nazývá okultní jev, při němž se umírající osoba nějakým způsobem projeví člověku, zpravidla příbuznému nebo jinak blízkému, a podá mu tak zprávu – buď o svém úmrtí, nebo někdy i jinou důležitou informaci, kterou mu za života nestihla sdělit – kam ukryla poklad, komu odkazuje majetek, kdo nese vinu na její smrti, varuje příbuzného před nebezpečím apod. Nekrangelie může mít celou řadu podob. Příklady jsou:\n\nLidé se snažili smrt oddálit, oklamat, odehnat ji od sebe. Často si život představovali jako hořící svíci – když svíce dohoří, život zanikne. Smrt bylo možno oklamat tak, že si člověk svou svíci prodloužil o svíci někoho jiného.\n\nPodobně, jako se lidé snažili smrt zahnat od sebe a své rodiny, jindy naopak usilovali přivolat ji na své nepřátele pomocí kletby. Přivolání smrti kletbou a pozvání k božímu soudu se označuje jako thanatobolie. Z historie jsou známy případy, kdy kletba skutečně došla svého naplnění. Zřejmě nejznámější je případ posledního velmistra řádu templářů Jacqua de Molay, který po svém nespravedlivém odsouzení k smrti upálením proklel francouzského krále Filipa IV. a papeže Klementa V. Oba prokletí krátce na to zemřeli.\n\nV českých zemích je nejznámější pověst o vůdci Chodů Janu Sladkém Kozinovi, který údajně uvrhl kletbu na pána Wolfa Maxmiliána Lamingera, že se do roka a do dne setkají u božího soudu. Laminger skutečně za necelý rok nato zemřel. Syndrom thanatobolie se proto někdy označuje také jako lamingerismus.\n\nO totéž se v roce 2000 pokusil pětinásobný český vrah Ivan Roubal, kdy po vynesení rozsudku vyzval soudce na boží soud. Ivan Roubal zemřel v roce 2015.\n\nJako nesmrtelnost se označuje nemožnost úmrtí, věčný život ve fyzické nebo spirituální formě. V užším smyslu se jako nesmrtelnost označuje nemožnost úmrtí věkem. Nesmrtelnost je pouze hypotetická vlastnost, která prozatím nebyla v praxi prokázána, nicméně se často objevuje v mytologii, pověstech a také v kultuře. Někdy je chápána pozitivně, ale často je věčný život považován za prokletí.\n\nLidé si představovali, že duši umírajícího si odnese nějaká bytost – bůh, anděl, nebo jiná mytická bytost. Další bytosti ji pak provázely na cestě do posmrtného života, soudily jeho hříchy, nebo na ni dohlížely v zásvětí. Tyto bytosti se v každé kultuře liší, ale některé prvky jsou podobné.\n\nUpanišady a další texty uvádějí, že duše jsou odváděny různými průvodci zvanými ativáhika dévatové na různá místa podle jejich individuální karmy. Většinou jim konkrétní místo sdělí bůh smrti a soudce mrtvých Jama, v Číně známý jako Janluo, v Japonsku jako Emma(-ó) či Enma.\n\nEgyptským bohem smrti, mumifikace a pohřebišť je Anup, bůh se šakalí hlavou, jeden z nejvýznamnějších egyptských bohů. Později se k němu v mytologii připojil Usir, vládce podsvětí.\nEgypťané věřili v pokračování života po smrti. V říši mrtvých vládl bůh Usire (Osiris). V říši mrtvých žije lidská duše dál plnohodnotných životem, ale jen za určitých podmínek.\nSlovo mumie je zřejmě arabského původu a znamená asfalt nebo smůla. Po rozšíření tohoto slova se slovo začalo užívat pro nabalzamování těla. Mumifikace byla nedílnou součástí smrti pro každého starého Egypťana. Mumifikace měla dvě podoby, přirozenou a umělou. Bytost pro ně byla součást elementů. Tělo bylo určeno ke smrti. Srdce bylo centrem citů, emocí a racionálního uvažování, bylo také pomyslným vstupem do ráje prostřednictvím vah boha Anupa. Podle Knihy mrtvých je srdce položeno na váhu, na druhé misce je položeno pero, to symbolizuje pravdu a spravedlnost. Pokud bude tělo zemřelého těžší než pero, projeví se tak vina zemřelého.\n\nBohem smrti v Řecku je Thanatos, zobrazovaný jako mladý muž s křídly, který přilétá, aby uhasil pochodeň života. Jeho bratrem – dvojčetem je Hypnos, bůh spánku. Jsou synové bohyně noci – Nyx. Řekové tím vyjádřili jednak představu, že spánek a smrt jsou si podobné, a také fakt, že lidé často umírají v noci během spánku. Jejich sourozencem je také Charón, převozník, který převáží duše zemřelých do podsvětí. Podsvětní říši vládne bůh Hádés. Bránu do podsvětí hlídá strašlivý tříhlavý pes Kerberos.\n\nVe starověkém Římě byly bytosti velmi podobné řecké mytologii, jen měly jiná jména. Bohem smrti je Mors, bohem římského podsvětí bůh Pluto.\n\nV Irsku podle keltské mytologie je strážcem brány do podsvětí bůh Donn, syn boha Míla. Brána se nachází na skalnatém ostrůvku Tech nDuinn, kde má Donn své sídlo.\n\nV severské mytologii se rozlišují mrtví, kteří padli v boji, a ti, kteří zemřeli např. stářím nebo nemocí. Z padlých hrdinů jsou vybráni ti nejudatnější valkýrami, které je odnesou do Valhaly – síně padlých, v níž budou čekat na ragnarok, poslední bitvu. Ostatní zemřelí odcházejí do temné říše Helheimu, jíž vládne bohyně Hel. Výjimku představují ještě utopení námořníci, jejichž duše přebývají u bohyně Rán.\n\nVe slovanské mytologii postavu smrti zosobňovala bohyně Morana. Je prý velmi krásná. Je rovněž vládkyní zimy; na některých vesnicích se dodnes udržuje zvyk „vynášení smrti“, kdy na jaře lidé vyrobí ze slámy a starých hadrů postavu (označovanou jako Morana, Mařena, Smrtholka), kterou pak hodí ze skály nebo z mostu, případně ji spálí v ohni. Je to spojeno s lidovou slavností, která má oslavit příchod jara, u nás tento zvyk splývá s pálením čarodějnic.\n\nZvyk vynášení smrti je doložen už od 14. století.\n\nVe středověku si lidé představovali smrt jako kostlivce s kosou nebo mečem (Smrtka, Smrťák). Není bez zajímavosti, že v některých zemích byl považován spíš za osobu mužského pohlaví (Německo), jinde spíše ženského (české země). Zpodobnění smrti se často objevuje na obrazech tzv. tance smrti (\"danse macabre\"), v němž kostlivec-smrt tančí v čele průvodu lidí. Tato a jiná zpodobnění smrti slouží jako memento mori (pamatuj na smrt) – člověk nemá zapomínat na smrt a žít ctnostným životem, aby nezemřel ve hříchu.\n\nOsoba, která po smrti nedojde pokoje a vrací se do světa živých, se obecně nazývá revenant (z francouzského \"revenir\", znovu se objevovat), česky se označuje jako nemrtvý nebo oživlý mrtvý. Jednotlivé druhy zjevení pak dostávají označení podle svých projevů – mezi revenanty patří například duch, přízrak, oživlý kostlivec, ohnivý muž (přízrak podvodníka), bludička (nepokojná duše zemřelého) nebo upír, mezi oživlé mrtvé patří také zombie.\n\nPokud se člověk pokouší pomocí magických praktik přivolat zemřelého a vyzvědět od něj nějakou informaci, jde o formu věštění, která se označuje jako nekromancie.\n\nZáležitosti související se smrtí jsou častým motivem strašidelných příběhů, filmových i knižních hororů a tajuplných povídek.\n\n\n\n\n\n"}
{"id": "31753", "url": "https://cs.wikipedia.org/wiki?curid=31753", "title": "Pole (datová struktura)", "text": "Pole (datová struktura)\n\nPojmem pole (také \"vektor\") se v informatice označuje datová struktura, která sdružuje daný vždy konečný počet prvků (čísel, textových řetězců, …) stejného datového typu. K jednotlivým prvkům pole se přistupuje pomocí jejich \"indexu\" (celého čísla, označujícího pořadí prvku). Velikost pole zůstává při běhu programu neměnná (některé programovací jazyky toto omezení nekladou, zvětšení pole je ale časově náročná operace).\n\nVe většině programovacích jazyků je pole vestavěným datovým typem (viz též abstraktní datový typ).\n\n\nRůzné programovací jazyky se (mimo jiné) liší v tom, jakým indexem označují první prvek pole:\n\nPole jsou jedním z nejzákladnějších datových typů, mají tedy široké použití nejen samy o sobě, ale také jako součást komplexnějších struktur, jako jsou haldy, hašovací tabulky či řetězce.\n\nV praktických úlohách, zejména v náročnějších výpočetních a grafických aplikacích, se uplatňují i vícerozměrná pole. Ta se indexují uspořádanou \"k\"-ticí celých čísel (souřadnic) – např. codice_1. Obzvláště často se používají dvourozměrná pole (matice), jen zřídka se v praxi používá počet rozměrů větší než tři.\n\nNěkteré jazyky vícerozměrná pole nepodporují přímo, ale reprezentují je pomocí pole polí, např. dvourozměrná matice se vyjádří jednorozměrným polem řádků, z nichž každý obsahuje pole, které obsahuje již položky tohoto řádku.\n\n"}
{"id": "31754", "url": "https://cs.wikipedia.org/wiki?curid=31754", "title": "Baltské jazyky", "text": "Baltské jazyky\n\nBaltské jazyky jsou skupina jazyků v indoevropské jazykové rodině, které kdysi používaly baltské národy (Baltové) na území rozprostírajícím se od Visly až po hranice Estonska.\n\nVětšina jazyků z baltské větve vymřela, jediné dva jazyky, které se dosud používají, jsou litevština a lotyština a jejich dialekty. Hovoří jimi asi 4,7 milionu mluvčích. Baltské jazyky se zapisují latinkou, převzaly také ze Slovanských jazyků háčky a čárky (mimo další diakritiku).\n\nVšechny baltské jazyky začínaly jako indoevropský prajazyk, ze kterého se později oddělil baltsko-slovanský prajazyk. Ten se poté rozdělil na dva jazyky: praslovanštinu a protobaltštinu, která byla východiskem pro další baltské jazyky.\n\n\n"}
{"id": "31757", "url": "https://cs.wikipedia.org/wiki?curid=31757", "title": "UC Sampdoria", "text": "UC Sampdoria\n\nUnione Calcio Sampdoria je italský fotbalový klub hrající v sezóně 2019/20 ve nejvyšší ligu sídlící ve městě Janov v regionu Ligurie.\n\nKlub se sloučil s dvou klubů \"Sampierdarenese\" (Samp) a \"Andrea Doria\" (doria) 12. srpna 1946. A hned od založení hrál nejvyšší ligu. Během své existence ji hráli 63 sezon. Jednou ji vyhrál a také se podařilo vyhrát čtyři trofeje domácího poháru a jednu trofej italského superpoháru. V mezinárodním měřítku se může pochlubit vítězstvím v poháru PVP (1989/90) či hraní finále v poháru PMEZ (1991/92), poháru PVP (1988/89) a Superpoháru UEFA (1990).\n\nNejvyšší soutěž hrál ve 63 sezonách (nepřetržitě od sezony 2012/13). Serii A hrál nejdéle 20 sezon (1946/47) až 1965/66).\n\nVe druhé lize klub odehrál 11 sezon a vyhrál ji 1x.\n\n\n\n\n\n\n\nSportovní klub Ginnastica Sampierdarenese byl založen v roce 1891, jeho fotbalový oddíl se objevil roku 1899. V těchto letech se objevil i druhý klub Andrea Doria, ten byl založen v roce 1895 a věnoval se hlavně fotbalu.\n\nAndrea Doria se prvního italského mistrovství, které bylo organizované italskou fotbalovou federací, neúčastnila, ale zapojila se již v roce 1903. Na první výhru si však musela počkat do roku 1907, kdy vyřadila konkurenční Janov CFC po remíze a vítězství 3:1. Ve finálové skupině však se skóre 0:10 a s bodem na kontě poslední. V sezóně 1910/11 se do italského mistrovství zapojilo již 13 týmů a vítězové dvou skupin (Piedmont-Lombardy-Liguria s 9 mužstvy a Veneto-Emilia Romagna se 4 mužstvy) se střetli o vítězství. Andrea Doria skončila na 4. místě ve skupině Piedmont-Lombardy-Liguria. Klub patřil v dalších letech do průměru.\n\nPo 1. světové válce se do italské mistrovství konečně zapojilo i Sampierdarenese. V první sezóně skončilo na 4. místě ve skupině s Dorií, ta sice postoupila z druhého, ale z semifinálové skupiny se již nedostala. Podobně do dopadlo i další rok. V sezóně 1921/22 se italské fotbalové soutěže rozdělily do dvou organizací - Prima Divisione a Prima Categoria a oba kluby si zvolily jinou soutěž. Andrea Doria v Prima Divisione skončila na 5. místě, ale Sampierdarenese se dostalo v Prima Categoria až do finále, kde podlehlo až po dvou remízách 0:0 a opakovaném zápase po prodloužení v Cremoně 1:2 Novese. Další sezónu byl již systém znovu sjednocen a hrála se jediná soutěž. Oba kluby hrály každý jinou skupiny a ani jeden z ní nepostoupil. Ve stejné skupině v rámci severní ligy byly kluby v sezóně 1925/26. Ve jednom vzájemném zápase Andrea Doria vyhrála doma 2:1, v druhém Sampierdarenese zase 2:0. V celkovém zúčtování skončily kluby těsně za sebou na 8. a 10. místě, a tak ani jeden nepostoupil ani nesestoupil. Na konci sezóny 1926/27 byly kluby sloučeny fašistickými autoritami pod názvem La Dominante. Hráči nosili černé a zelené pruhované dresy. V sezóně 1928/29 skončil La Dominante Genoa desátý ve skupině, a byl tak zařazen do nově vzniknuvší druhé nejvyšší soutěže Serie B. Po třetím místě z první sezóny klub již znovu pod novým názvem Liguria zažil katastrofální sezónu a sestoupil z posledního místa.\n\nZ tohoto důvodu se klub rozdělil na dva kluby pod původními názvy. Sampierdarenese si zajistil účast v Serii B pro sezónu 1932/33. Andrea Doria bojoval v Serii C. Následující rok Sampierdarenese vyhrálo jednu ze dvou skupin Serie B a po 2. místě ve finálové skupině postoupilo do Serie A. Bojující o záchranu Sampierdarenese se spojilo s kluby Corniglianese a Rivarolese, pod názvem Associazione Liguria Calcio se klub dostal na 5. místo v Serii A a připsal si na konto dva skalpy rivala Genova 1893. Poté putovala Liguria po předposledním místě do Serie B. Liguria okamžitě postoupila a v roce 1942 se vyhoupla na 9. místo v Serii A.\n\nPo druhé světové válce se Andrea Doria a Sampierdarenese znovu pod původním názvem setkaly v Serii A. Ovšem v opačné situaci, protože Andrea Doria byla tentokrát ten lepší z dvojice. Nicméně po sezóně přesně 12. srpna 1946 se sloučily a vznikl tak nový klub nazvaný spojením obou názvu - Sampdoria. Úplným názvem zvaný Unione Calcio Sampdoria. Prezidentem byl jmenován Piero Sanguineti, ten byl ale brzy nahrazen podnikatelem Amedeo Rissottem, ten jmenoval trenérem Giuseppe Galluzziho. Ve stejném měsíci jako proběhlo spojení klubů došlo k dohodě o přesunu na Stadio Luigi Ferraris, na kterém hrál konkurenční Janov CFC. Jeho služeb tak využívaly oba kluby. Dresy byly podle prvního klubu Andrea Doria modré a podle Sampierdarenese byly na dresech vyobrazeny červeno-bílo-černé pruhy na hrudi.\n\nUC Sampdoria se stala stabilním účastníkem Serie A. Ovšem větší úspěch se léta nemohl dostavit. Třikrát skončila pátá, jednou dokonce čtvrtá. V roce 1963 klub hrál Pohár veletržních měst, kde ostudně podlehl po výhře 1:0 Ferencvárosi 0:6. V roce 1966 spadla do Serie B. Okamžitým postupem na to ale klub dal zapomenout. Klub v Serii A bojoval jen těsně nad hranicí sestupu, v roce 1977 sestoupil opět.\n\nPo dvou sezónách v Serii B klub koupil ropný magnát Paolo Mantovani, který do klubu investoval, aby se dostal na vrchol. Za tři roky se Sampdoria vrátila a započalo tak nejúspěšnější období v historii klubu. Po sedmém a šestém místě Sampdoria získala vítězství Coppy Italia a uhájila 4. místo v lize. Kvalifikovala se tak do Poháru vítězů pohárů. V prvním kole narazila na řeckou Larissu a díky dvou gólům Roberta Manciniho se radovala z postupu. V druhém kole ale nestačila na portugalskou Benfiku. Další sezónu ukončil klub na 11. místě. Trenérem byl jmenován Vujadin Boskov a v sezóně 1986/87 klub skončil na 6. místě a kvalifikoval se tak do kvalifikace o Pohár UEFA, kde podlehl AC Milán 0:1. O rok později skončili opět na 4. místě a po finálovém vítězství slavili vítězství v Coppě Italia.\n\nDalší sezóna, další zisk trofeje pro vítěze Coppy Italia a opětovná kvalifikace do PVP. V rámci PVP se dokázali dostat až do finále, kde podlehli Barceloně 2:0. Sampdoria postupně postupovala přes švédský Norrköping, německou Jenu, Dinamo Bukurešť a KV Mechelen. Gianluca Vialli zaznamenal 5 branek. V Coppě Italia so ve finále poradil s Neapolí (1:0 a 4:0). V lize uhájili výborné páté místo.\n\nSezóna 1989/90 byla opět ve znamení úspěchů. Konečné 5. ligové umístění a finálová účast v Coppě Italia, kde Sampdoria nestačila na Juventus. I to ovšem stačilo na kvalifikace do Poháru vítězů pohárů. Největší úspěch sezóny se dostavil ale na mezinárodní scéně, kde zdvihli po finálovém vítězství nad Anderlechtem 2:0 v prodloužení nad hlavy trofej pro vítěze Poháru vítězů pohárů. Dvěma góly rozhodl utkání Gianluca Vialli, který celkem zaznamenal fantastických 7 branek. Postupně vyřadili norský Brann, Borussii Dortmund, Grasshopper Curych a v semifinále Monako.\n\nNejvětší úspěch italského klubu v jeho historii ovšem dosáhl až následujícího roku. To si famózními výkony zajistil titul ligového mistra o 5 bodů před milánskými AC a Interem. Gianluca Vialli se stal s 19 góly králem ligových střelců. V PVP vypadli ve čtvrtfinále s Legií Varšava po vyřazení Kaiserslauternu a Olympiakosu. Mezi největší opory vítězného týmu patřili Gianluca Pagliuca, Gianluca Vialli, Roberto Mancini, Toninho Cerezo, Pietro Vierchowod nebo Attilio Lombardo.\n\nNáslednou fantastickou jízdu Pohárem mistrů evropských zemí zastavila až ve finálovém zápase ve Wembley FC Barcelona, který rozhodl Ronald Koeman. V prvním kole zesměšnila Rosenborg a vyřadila ho s celkovým skóre 7:1. V druhém kole vyřadili Honvéd Budapešť a dostali se tak do skupiny s Rudou Hvězdou Bělehrad, Anderlechtem a Panathinaikosem. Zde s 8 body na kontě uhájili první příčku. V lize skončila Sampdoria na solidním šestém místě, rok poté na sedmém.\n\nV roce 1994 slavila Sampdoria 3. místo v lize a po vítězství 6:1 v odvětě nad Anconou i zisk trofeje pro vítěze Coppy Italia. V PVP postupně vyřadili Grasshopper a Porto, až narazili na Arsenal, se kterým po penaltách vypadli. Klub nespasily ani 2 branky Vladimira Jugoviće a Claudia Bellucciho. Po dvou osmých místech klub skončil šestý. V Poháru UEFA ale vypadl v prvním kole s Athleticem Bilbao. Následně 9. místo a Pohár Intertoto, zde ale Sampdoria cestu do Poháru UEFA nenašla a vypadla ve čtvrtfinále s Boloňou. Ale následné 16. místo a sestup na několik let odstranily Sampdorii z evropského výsluní.\n\nVrátila se v roce 2003 a po osmém místě si pátým místem vynesla kvalifikaci do Poháru UEFA. Vyřadila Vitórii Setúbal a postoupila do skupinové fáze, jenže zde vstřelila pouhé 4 góly ve 4 zápasech a skončila 4. nepostupovém místě ve zdánlivě lehké skupině. Po korupční aféře se Sampdoria posunula z původního 14. místa na 12. místo. Po následujícím devátém místě a účasti v Poháru Intertoto se probojoval tým do Poháru UEFA. Zde skončil těsně před skupinovou fází na Aalborgu. V Serii A jim ale 6. místo vyneslo přímou kvalifikaci do Poháru UEFA pro následující sezónu. A poté co si poradili snadno s litevským Kaunasem se probojovali do základní skupiny, kde skončili na postupové 3. příčce. V šestnáctifinále tak změřili síly s Metalistem Charkov, kterému podlehli v obou zápasech a vypadli. V ligové tabulce museli snést až 13. pozici.\n\nPo sezóně se tak protočilo spousta hráčů, ale neslo to své ovoce. Celek ztratil na první Mourinhův Inter sice 15 bodů, ale skončil na vynikajícím 4. místě. Získal tak možnost kvalifikovat se do Ligy mistrů. Nejlepší kanonýr klubu Giampaolo Pazzini vstřelil 19 branek. Po sezóně Sampdorii ale opustil tolik opěvovaný trenér Luigi Del Neri, aby podepsal smlouvu s turínskou Starou dámou. Novým trenérem byl jmenován Domenico Di Carlo. Aby se klub dostal do milionářské soutěže potřeboval si poradit ve 4. předkole s Werderem Brémy. Přes ten však postoupit nedokázal a po výsledcích 3:1 a 1:3 v prodloužení poslal Claudio Pizarro Sampdorii pouze do Evropské ligy.\n\nLiga začala solidně, to Sampdoria za celý podzim prohrála pouze třikrát. Jenže vedení v lednovém přestupovém období prodalo tři ofenzivní hvězdy. Nejprve se pakoval Antonio Cassano do AC Milán, po něm odešel Guido Marilungo za 5 miliónů eur do druholigové Atalanty a nakonec opustil Janov i Giampaolo Pazzini, který podepsal smlouvu s Interem. Pro Sampdorii tak začala období strastí. Nejdříve klub měsíc nevyhrál, poté už to byly 3 měsíce. Od 9. ledna vyhrála Sampdoria 2 utkání. Zmar fanoušků vyvrcholil napadením vlastních hráčů. Proto skončila s pětibodovým odstupem a druhým nejhorším útokem na 18. místě. V současnosti se tak připravuje na novou sezónu v Serii B. Dosud opustilo Sampdorii na hostování či na přestup 19 hráčů.\n\nNásledující sezóna Serie B nebyla ve znamení žádné dominance, Sampdoria se stala remízovým králem celé soutěže, ale klubu to stačilo na 6. místo. Více prostoru evidentně svědčilo Nicolovi Pozzimu, ten vsítil 20 branek, což bylo nejvíce, co se mu kdy povedlo. Umístění zajišťovalo Sampě místenku v play off o postup, z šestého místa měla nastoupit proti třetímu Sassuolu s třináctibodovým náskokem. V první zápase byl nejvíce vidět opět Nicola Pozzi, dal dva góly. Jeden však do vlastní sítě. Přesto Sampdoria vyhrála 2:1. V odvetě díky penaltě již deváté minutě to vypadlo, že má Sampa vše pod kontrolou. Avšak po vyrovnání 63. minutě se schylovalo k napínavému závěru. Sampa nakonec remízu udržela a postoupila do finále.\n\nZde se setkala s Varese, které si podobně jako Sampa poradilo s výše postaveným Hellasem Verona. Sampdoria hrála opět první zápas doma a i v něm znovu zvítězila. Varese sice dvakrát dorovnávalo, janovský klub ale i díky dvěma gólům Danieleho Gastaldella ho porazil 3:2. V napínavé odvetě hrála Sampdoria vzhledem k předchozímu výsledku na nulu vzadu. Ta byla uhájena a v 90. minutě rozhodl o postupu Nicola Pozzi. Ten dal gól ve všech čtyřech zápasech a podepsal se tak vrchovatou měrou pod postup. U kormidla Sampdorie byl v té době Giuseppe Iachini, který nahradil po neuspokojivých výsledcích v průběhu února Gianlucu Atzoriho.\n\nPo postupu s prací Iachiniho nepanovala taková spokojenost, jaká by ho udržela na trenérském postu i pro Serii A. Vedení klubu tak vedlo jednání třeba s Rafaelem Benítezem, který nakonec dal přednost Neapoli. Jen pár dní poté však oznámilo dohodu s bývalým trenérem Juventusu či italské jedenadvacítky Cirem Ferrarou. Do klubu přišla kromě Ferrary i řada posil do pole, mezi nimi například Maxi López, Éder, Maresca. Snad kromě Édera se ale nikomu nepodařilo naplnit očekávání. To se nedařilo ani Ferrarovi u kormidla. Po úvodním skalpu AC Milán a průměrném začátku přišla série porážek a mezi nimi i klíčové ztráty bodu s konkurenty v boji o záchranu. Překvapivě trenér vydržel až do listopadu, kdy už to vypadalo, že se tým po skalpu městského rivala a Boloni znovu nastartoval. Po následujících dvou porážkách byl Ferrara odvolán.\n\nPostu se ujal Delio Rossi. Sezóna nakonec nedopadla špatně, 14. místo pro nováčka obzvlášť po tak mizerném začátku nemohlo být zklamáním. Po sezóně odešli brankář Romero a nadějní útočníci Mauro Icardi, který vsítil 10 branek, a Simone Zaza, na jejich místo přišel Manolo Gabbiadini. V sezóně 2013/14 si Sampa opět vedla obdobně jako v té předcházející a Rossi byl v listopadu odvolán. Nahradil ho bývalý elitní obránce Siniša Mihajlović. Sampdoria šla nahoru, sezónu finišovala na 12. místě. Tým opět prošel pro Sampdorii typickým posezónním zemětřesením. Z klubu třeba odcházel do Valencie Shkodran Mustafi, který se tak předvedl na Mistrovství světa v dresu Německa na postu, na kterém měli velkou slabinu. V zimě opouštěl Stadio Luigi Ferraris Gabbiadini za 13 miliónů eur a po vydařené sezóně v podobě sedmého místa i Siniša Mihajlović. Ten neodolal vábení renomovanějších klubů a odešel do paradoxně v tabulce o tři pozice hůře postaveného AC Milán. Na post trenéra byla následně dosazena ikona Interu Milán Walter Zenga, který si vyzkoušel i jaké je to hrát na Luigi Ferraris během zdejšího dvouletého angažmá v devatesátých letech.\n\n"}
{"id": "31758", "url": "https://cs.wikipedia.org/wiki?curid=31758", "title": "Caph", "text": "Caph\n\nCaph (arab. كف \"kaf\" „dlaň“), také \"Al Sanam al Nakah\", je jméno hvězdy β souhvězdí Kasiopeji (Beta Cassiopeiae).\nCaph má hvězdnou velikost +2,3 a patří ke spektrální třídě F2 III-IV. Její vzdálenost je 55 světelných let.\n\n"}
{"id": "31759", "url": "https://cs.wikipedia.org/wiki?curid=31759", "title": "Robur Siena", "text": "Robur Siena\n\nRobur Siena je italský klub hrající v sezóně 2018/19 ve třetí lize a sídlící ve městě Siena. Klub byl založen v roce 1904 jako \"Società Studio e Divertimento\". Po sezoně 2013/14 se klub dostává do finančních problémů a končí. Záhy je vytvořen nový klub \"Robur Siena Società Sportiva Dilettantistica\" a začíná ve čtvrté lize.\nNejvyšší soutěž hrál dohromady v 9 sezonách a to: 2003/04 až 2009/10 a 2011/12 až 2012/13. Největší úspěch 13. místo 2003/04 a 2007/08.\n\nEvropské poháry ještě nehráli.\n\n"}
{"id": "31763", "url": "https://cs.wikipedia.org/wiki?curid=31763", "title": "Udinese Calcio", "text": "Udinese Calcio\n\nUdinese Calcio je italský fotbalový klub hrající v sezóně 2019/20 ve nejvyšší ligu sídlící ve městě Udine v regionu Furlánsko-Julské Benátsko.\n\nKlub byl založen 30. listopadu roku 1896 jako \"Società Udinese di Ginnastica e Scherma\" a je druhým nejstarším klubem v Serii A (za Janovem CFC). Federace klub registrovala v roce 1911. Již v sezoně 1913/14 klub hraje nejvyšší soutěž. Hraje ji až do sezony 1922/23 když sestoupí do druhé ligy.\nV sezoně 1950/51 hrají zase nejvyšší soutěž. Velký úspěch, ale pak neúspěch byl v sezoně 1954/55. Klub se v tabulce umístil na 2. místě, jenže po skončení sezony se přišlo na korupci kterou klub konal v sezoně 1952/53 při sestupových zápasů. Byl nakonec přeřazen do druhé ligy. Špatné období klub zažívá od sezony 1963/64 když začínají hrát třetí ligu, hrají ji do sezony 1977/78 když se již klub přejmenuje na \"Udinese Calcio\". Zpět do nejvyšší ligy se dostávají na sezonu 1979/80. V sezoně vyhrávají i Středoevropský pohár.\n\nEvropské poháry hrál klub celkem 15 sezon (prvně 1997/98 a naposled 2013/14). Ligu mistrů hrál 3 sezony (2005/06, 2011/12, 2012/13). Největší úspěch je čtvrtfinále ze sezony 2008/09.\n\nV nejvyšší soutěži klub hrál celkem 54 sezon (nepřetržitě od sezony 1995/96). Nejlepší umístění je 2. místo v sezoně 1954/55 (sestoupil za korupci). V Italském poháru je největší úspěch finále v sezoně 1922.\n\nVe druhé lize klub odehrál 23 sezon a vyhrál ji 3x.\n\nJejich typickými barvami jsou bílá a černá, proto se jim přezdívá \"Bianconeri\" nebo \"Zebrette\".\n\n\n\n\n! Sezona\n! Liga\n! Umístění v lize\n! Italský pohár\n! Evropská soutěž\n! Umístění v Ev. soutěži\n! Trenér\n"}
{"id": "31767", "url": "https://cs.wikipedia.org/wiki?curid=31767", "title": "Označení planetek", "text": "Označení planetek\n\nOznačení planetek je jednoznačná identifikace, přidělovaná každému objektu, pohybujícímu se Sluneční soustavou, které nejeví známky kometární aktivity a o kterém je možno se důvodně domnívat, že se jedná o planetku. Tato označení jsou dvojího druhu:\n\nPo objevu dostane každá planetka předběžné (provizorní) označení, které v zásadě přiděluje \"Středisko pro planetky\" (\"Minor Planet Center\", zkráceně \"MPC\"), provozující svoji činnost na \"Smithsonově astrofyzikální observatoři\" (\"Smithsonian Astrophysical Observatory\", zkráceně \"SAO\"), a to z pověření III. oddělení při \"Mezinárodní astronomické unii\" (\"International Astronomical Union\", zkráceně \"IAU\"). Výjimku tvoří speciální časově omezené projekty, které produkovaly velké množství objevů v krátké době, jimiž by bylo středisko MPC zahlceno. \n\nPředběžné označení přidělované střediskem MPC existuje ve dvou základních variantách, které jsou vzájemně jednoznačně převoditelné. \n\n\"Standardní předběžné označení\" se skládá z čtyřciferného čísla, označujícího rok objevu, respektive ohlášení objevu k registraci ve středisku MPC, které je následováno mezerou (odklepem). Za touto mezerou následuje velké písmeno anglické abecedy, určující polovinu měsíce, v němž byl objev resp. nahlášení učiněno a to podle následující tabulky:\n\nJak je vidět z 26 písmen anglické abecedy není použito písmeno „I“ (aby se nepletlo s číslicí „1“) a písmeno „Z“.\n\nZa toto písmeno se připojí další písmeno anglické abecedy (opět s vypuštěním písmene „I“, písmeno „Z“ je však tentokrát použito) pro označení prvních 25 objektů objevených (ohlášených) v daném časovém rozpětí příslušné poloviny měsíce. Pokud je v daném časovém intervalu objeveno více objektů, připojí se za tuto dvojici písmen číslo jako dolní index, přičemž číslo 1 je vyhrazeno 26. až 50. objevu, číslo 2 pak 51. až 75. objevu, atd. Pokud z technických důvodů (např. při počítačovém zpracování) by zápis čísla ve formě dolního indexu činil potíže, je možno psát tato čísla v základním řádku.\n\nJe si třeba uvědomit, že mnohdy bývá jeden objekt zpozorován různými observatořemi nebo v různých obdobích a že ne vždy je ihned zřejmé, že se jedná o touž planetku. Proto není výjimkou, že jedna planetka dostane více než jedno předběžné označení. Po identifikaci je z nich zachováno pouze jedno, obvykle to nejstarší, nebo to, které vedlo ke stanovení alespoň předběžných elementů dráhy.\n\n\"Komprimované předběžné označení\" bylo navrženo z několika důvodů. Prvním byl požadavek, aby toto označení bylo vždy stejně dlouhé (to standardní předběžné označení zcela evidentně nesplňuje) a druhým, aby jednoduchým tříděním bylo možno získat pořadí, v němž byla tělesa objevena (nahlášena). Poslední požadavek (významný zejména v nedávné minulosti) byl, aby toto označení bylo co nejkratší.\n\nToto označení má standardní délku 7 alfanumerických znaků (byte). První znak je velké písmeno, které reprezentuje první dvojici čísel v letopočtu roku objevu a to tak, že písmeno \"I\" odpovídá číslu \"18\", písmeno \"J\" číslu \"19\" a písmeno \"K\" číslu \"20\" atd. Za ním následující dvě číslice odpovídají třetí a čtvrté číslici letopočtu (tedy např. letopočet \"1995\" se nahradí řetězcem znaků \"J95\"). Jako čtvrtý znak komprimovaného označení následuje první písmeno ze standardního označení. Následující dva znaky odpovídají číselnému indexu, umisťovanému na konci standardního označení, a to podle následujícího algoritmu: Pokud index vůbec chybí, vloží se řetěz \"00\" (dvě nuly); pokud je index v rozmezí hodnot od 1 do 99, vloží se přímo toto číslo, ale případně doplněné na délku dvou znaků číslicí \"0\" (nula) zleva, tedy \"01\" (místo 1) až \"99\"; je-li hodnota indexu větší než 99, pak se první dvojice číslic v tříciferném čísle nahradí tak, že místo \"10\" se zapíše písmeno \"A\", místo \"11\" se zapíše písmeno \"B\", atd. (písmeno \"I\" v této řadě je použito). To umožňuje zapsat ve formě \"Z9\" nejvyšší možnou hodnotu indexu \"359\" (tedy celkem 9000 planetek objevených během jedné poloviny měsíce). Jako poslední znak komprimovaného označení se zapíše druhé písmeno ze standardního předběžného označení.\n\nV další tabulce jsou uvedeny některé příklady:\n\nV průběhu 2. poloviny 20. století proběhlo několik systematických přehlídek oblohy s cílem odhalit co nejvíce nových planetek. V rámci každé z nich bylo přidělováno zvláštní předběžné označení, sestávající z pořadového čísla objeveného objektu, následovaného mezerou a označením příslušné přehlídky oblohy podle připojené tabulky.\n\nKomprimované předběžné označení v tomto případe vypadá tak, že jeho první tři znaky odpovídají druhému sloupci v následující tabulce a zbývající čtyři znaky jsou pořadovým číslem objektu objeveného v dané přehlídce, případně doplněného na požadovanou délku nulami zleva.\n\nPoté, co je známa dráha nově objevené planetky natolik dobře, že je možno spočítat její efemeridu tak, aby ji bylo možno sledovat i v budoucnosti, je jí přiděleno střediskem MPC jako \"definitivní označení\" katalogové (pořadové) číslo. Od tohoto okamžiku je plným definitivním označením planety toto katalogové číslo (doporučuje se uvádět je v kulatých závorkách) následované po mezeře platným standardním nebo speciálním předběžným označením.\n\nPo přidělení katalogového čísla má objevitel po dobu následujících 10 let právo navrhnout pro tuto planetku jméno, které musí následně schválit \"Komise pro nomenklaturu malých těles\" (\"Committee for Small Body Nomenclature\", zkráceně \"CSBN\") při III. oddělení organizace IAU. Toto jméno však musí splňovat některá pravidla:\n\nPro planetky pohybující se po určitých drahách je omezení na jména přísnější. Např. planetky pohybující se v blízkosti libračních bodu soustavy Slunce-Jupiter, tzv. trojáni, musí být pojmenovávány po hrdinech trojské války, planetkám křížícím dráhu Země musí být předělována jména z mytologie atp.\n\nV minulosti se z technických důvodů ve jménech nepoužívala diakritika; toto omezení již padlo.\n\nPo schválení jména se pak definitivní označení planetky sestává z katalogového čísla (v závorce) následovaného schváleným jménem.\n\nKomise CSBN si vyhradila právo sama pojmenovat některé významné planetky a planetky s katalogovými čísly dělitelnými 1000. Jim jsou přidělována jména známých osobností či organizací či jinak významná, např. (1000) Piazzi, (2000) Herschel, (3000) Leonardo da Vinci, (4000) Hipparchos, (5000) IAU, (6000) United Nations, (7000) Curie, (8000) Isaac Newton, (9000) Hal (počítač Hal9000 z románu 2001: Vesmírná odysea Artura C. Clarka a stejnojmenného filmu Stanleye Kubricka).\n\nVe sluneční soustavě se nacházejí i planetky s českými jmény – například (1840) Hus, (2364) Praha, (7796) Járacimrman (název planetky dříve musel být jednoslovný, proto tento tvar) a mnoho jiných. \n\nPůvodně se planetkám přiřazovaly grafické symboly, podobně jako mají své jednoduché grafické symboly historicky i planety a Slunce s Měsícem, zvláště, když se zpočátku soudilo, že nově objevená tělesa jsou další planety Sluneční soustavy. Protože však se symboly stávaly čím dál složitější a vyžadovaly od uživatelů jisté kreslířské dovednosti, které ne každý měl, a rychle přibývající počet planetek v 50. létech 19. stol. jednak planety sesadil z pozice planet, navrhl v roce 1851 německý astronom Johann Franz Encke v jím vydané astronomické ročence na rok 1854 (\"Berliner Astronomisches Jahrbuch für Jahr 1854\") nahradit tyto symboly číslem v kroužku. Tehdy rozhodl ponechat původní grafický symbol prvním čtyřem planetkám (Ceres, Pallas, Juno a Vesta) a páté objevené planetce Astraea přidělil symbol  (číslo jedna v kroužku). Prozatím tedy ponechal čtyřem prvním planetkám výjimečný status (to se projevilo i tím, že v uvedené ročence jejich efemeridy byly zařazeny mezi planety, zatímco pro ostatní tělesa počínaje Astraeou a konče Eunomií, byly zařazeny až na konec ročenky). O rok později, 1852, doporučil americký astronom B. A. Gould, aby tímto způsobem byly označeny všechny planetky. Číslo v kroužku mělo být přiřazováno v posloupnosti, odpovídající chronologickému pořadí jejich objevu. V souladu s tímto návrhem Encke již v dalším vydání astronomické ročenky na rok 1855 planetce Astraea přidělil číslo 5 v kroužku, tedy symbol , ale stále ještě ponechal prvním čtyřem grafický symbol. Teprve v ročence na rok 1867 (vydané v roce 1864) byly první čtyři planetky již uváděny s čísly, odpovídajícími pořadí jejich objevu.\n\nK další změně došlo v roce 1858 v USA, kdy časopis \"Astronomical Journal\" začal používat pro nově objevené planetky číslo v kulatých závorkách. Do kroužku se čísla zapisovala až poté, co byla příslušná planetky definitivně zařazena do seznamu (což přibližně odpovídá dnešní „katalogizaci“). V roce 1888 tento významný časopis začal používat zápis sestávající z pořadového čísla, odděleného čárkou od jména, ale v roce 1895 se vrátil k používání závorek, tentokrát však pro všechny planetky bez rozdílu. Podobný úzus začal používat i německý časopis \"Astronomische Nachrichten\" v roce 1872, ale v roce 1911 přešel na zápis čísla bez závorky následovaného po mezeře názvem planetky.\n\nV současnosti se používají oba dva způsoby zápisu, tedy např. (1) Ceres nebo 1 Ceres. V Česku je obvyklejší zápis s pořadovým číslem v závorce.\n\n"}
{"id": "31769", "url": "https://cs.wikipedia.org/wiki?curid=31769", "title": "Imunologie", "text": "Imunologie\n\nImunologie, někdy též imunobiologie je vědní disciplína zabývající se zkoumáním imunitního systému. Občas bývá ne zcela správně chápána jako odvětví medicíny, její rozsah je však daleko širší.\n\nNejstarší doložené využití imunologických metod pochází z Číny 10. století, kde bylo používáno vdechování usušených neštovičních strupů, obsahující především neaktivní viriony, k ochraně před pravými neštovicemi. Tento způsob, nazývaný variolace, později zdokonalil britský lékař Edward A. Jenner, který použil k očkování proti pravým neštovicím virus neštovic kravských a položil tak základy vakcinace (\"vacca\" - latinsky \"kráva\"). \n\nDalší významnou osobností období zrodu tohoto oboru byl Louis Pasteur, který kromě jiného vyvinul očkování proti anthraxu a vzteklině.\n\nImunologie poskytla lidstvu vedle vakcinačních programů i moderní způsoby imunoterapie lidských onemocnění, které jsou založené na použití uměle vytvořených monoklonálních protilátek. Jedná se o hlavní nástroje biologické léčby - imunoterapie, která dnes tvoří zásadní část vývoje nových léčiv.\n\nKlasicky se dělí imunologie podle funkce na:\n\n\n"}
{"id": "31770", "url": "https://cs.wikipedia.org/wiki?curid=31770", "title": "Optimalizace pro vyhledávače", "text": "Optimalizace pro vyhledávače\n\nJako optimalizace pro vyhledávače nebo též optimalizace nalezitelnosti či zkráceně SEO, se označují metody, které mají za cíl, aby se určená internetová stránka zobrazovala na předních místech vyhledávačů. Získání přední pozice ve výsledcích vyhledávání (odkaz na stránku bude zobrazen mezi prvními) zvyšuje šanci získání četnějších a zároveň cílených návštěvníků. Některé techniky SEO se provádí přímo na dané stránce (on-pageově), některé mimo tuto stránku (off-pageově).\n\nHodnocení relevantnosti webových stránek provádí počítač (vyhledávač), ale protože stroje nejsou inteligentní, je hodnocení založeno na nepřímých znacích (struktura, metadata, počty odkazů a podobně), danému hodnocení se říká rank. Jednotlivé techniky SEO se mohou lišit v závislosti na daném vyhledávači. Světově nejvýznamnějším vyhledávačem je Vyhledávání Google, ten pro hodnocení stránek používá PageRank. Google ovládá většinu trhu, a vlivy dalších vyhledávačů, jako je Bing nebo Seznam.cz, se tedy s postupem času snižují, některé vyhledávače (jako AltaVista nebo Jyxo.cz) dokonce zanikly úplně. Nejdůležitější je tedy zpravidla optimalizace pro Google. Existují ale například i techniky SEO pro cenové srovnávače (neboli zbožové vyhledávače).\n\nDílčí strategie SEO zahrnují kromě zlepšení postavení webových stránek ve výsledcích vyhledávání také odstranění technických nedostatků bránicích v prohlížení webové prezentace vyhledávacím robotům a uživatelům internetu a zvyšování konverzního poměru stránek (prohlížející versus nakupující návštěvníci).\n\nSEO je kontroverzní technika, protože ji lze použít jak ve prospěch čtenáře stránek (přehledné stránky s relevantními informacemi), tak účelově ve prospěch tvůrce stránek (pro tvorbu zisku, ale v neprospěch čtenáře). Většina SEO technik není původní a vychází ze zásad publikování přístupného a bezbariérového webu, a tak mohou být tyto techniky přínosné nejen pro strojové zpracování stránek vyhledávačem, ale i pro běžné a handicapované uživatele.\n\nAutomatizované technické nástroje, které se snaží hodnotit web z hlediska SEO, se nazývají seomaty či seoanalyzátory.\n\nWebový vyhledávač za pomoci internetových botů (takzvaných crawlerů) stahuje v různých časových periodách obsah webových stránek a dalších dokumentů, které pak analyzuje, indexuje a ukládá do databáze.\n\nPřesné metody a algoritmy této analýzy, podle nichž vyhledávač stránky hodnotí, jsou obvykle tajemstvím každé firmy. Základní mechanismus je dílem veřejně zřejmý, dílem odpozorovaný. Pozice stránky ve výsledcích vyhledávání závisí na tom, do jaké míry podle algoritmu vyhledávacího stroje splňuje daná stránka očekávání vyhledávajícího uživatele. Konkrétní pozice umístění webových stránek ve vyhledávači se může měřit pomocí tzv. SEO nástrojů.\n\nTechniky SEO se snaží algoritmům vyhledávačů vyjít vstříc. Zároveň ale kalkulují i se zvyklostmi a návyky uživatelů, protože většina uživatelů při hledání věnuje pozornost jen několika prvním odkazům.\n\nK tomuto cíli používají tvůrci stránek mnoho různých technik. Některé z nich jsou považovány za správné a etické, jiné jsou považované za nevhodné a neetické (tzv. black hat SEO. Některé jsou sporné z hlediska účinnosti a dají se klasifikovat spíše jako pověry.\n\nEtické metody SEO se zhruba dají shrnout tak, že se snaží o vylepšení stránek samých pro všechny čtenáře s tím, že se takovým vylepšením zvýší i kvalita stránek z pohledu prohledávajícího robota. Mezi takové metody patří například:\n\n\nKromě etických metod se některé webové stránky snaží vylepšit svou pozici ve vyhledávačích metodami podvodnými. Proti takovým technikám se vyhledávače obvykle snaží bránit. Stránkám, které takové techniky používají, hrozí při odhalení výrazný propad ve výsledcích, avšak přinejmenším krátkodobě takové techniky mohou být úspěšné.\n\nMezi typické neetické metody patří například:\n\nKromě rozdělení na etické a neetické lze metody SEO rozdělit i na účinné a neúčinné. Protože neetické metody jsou z principu \"dlouhodobě\" neúčinné kvůli riziku penalizace, níže uvedený seznam explicitně zahrnuje pouze metody etické. Některé neúčinné etické metody vznikají přílišným směšováním principů SEO a použitelnosti webu.\n\nSEO nástroje lze obecně rozdělit na ty, které poskytují provozovatelé vyhledávačů (nástroje pro správu internetových stránek, analytické nástroje), ty, jež poskytují provozovatelé internetových stránek (nejrůznější katalogy, sociální sítě a jiné zdroje), a nakonec na tvorbu vlastních podpůrných webů a programů.\n\nJedná se o nástroje pro správu internetových stránek a získávání statistických údajů přímo od zdroje. Nejvýznamnější z nich jsou \"Search Console (dříve zvaný Webmaster tools\") a \"Google Analytics\" od společnosti Google.\n\nSearch Console (nástroje pro majitele a správce stránek) umožňují „komunikovat“ s vyhledávačem Google a zjišťovat chyby, na které při procházení stránek vyhledávač narazil. Může se jednat o HTML chyby a návrhy na jejich odstranění, odkazy na stránky, které již neexistují, nalezení škodlivého malware na stránkách uživatele nebo například statistiky jejich procházení vyhledávacím robotem. Dále údaje z nástrojů pro správce nabízejí statistická data o počtu zobrazení webových stránek na konkrétní klíčová slova a o jejich umístění (pozici) ve výsledcích vyhledávání.\n\nJednou z nejužitečnějších informací v tomto nástroji je statistika proindexování všech podstránek webu, kterou je možné ovlivnit odesláním souboru \"Sitemap\". Odeslání a indexaci tohoto souboru je možné provést po každé změně na stránkách. Nemusí se tak čekat, až si robot provedené změny všimne. Indexace odeslaného souboru začíná okamžitě.\n\n\"Search Console\" je technickým nástrojem, kdežto Google Analytics dodává informace o uživatelích, které se dají využit pro marketingové účely. Získá se tím tak přehled o nejčastěji navštěvovaných stránkách, odkud uživatelé přišli, jak se po stránkách pohybují, kam odcházejí. Při správném nastavení je možné sledovat konverzní poměr: Google spočítá, kolik návštěvníků z celkového počtu došlo k cíli, ke konverzi (konverze nemusí nutně znamenat nákup, ale dosažení cíle určeného správcem a vykonání reakce: vedle nákupu tedy odeslání dotazu, vyplnění dotazníku, hlasování v anketě atd.). Data získaná v Search Console lze posílat do Google Analytics pro efektivnější vyhodnocení a sloučení získaných metrik.\n\nPro získání komplexních informací se tyto oba nástroje dají navzájem propojit.\n\nK nejčastěji využívaným nástrojům se dají řadit tyto:\n\n\n\n"}
{"id": "31771", "url": "https://cs.wikipedia.org/wiki?curid=31771", "title": "Imunitní systém", "text": "Imunitní systém\n\nImunitní systém je souhrn mechanismů zajišťujících integritu organismu rozeznáváním a likvidací cizích či vlastních, ale potenciálně škodlivých struktur. Projevuje se obranyschopností organismu, ale na druhou stranu i autotolerancí.\n\nV širším slova smyslu má téměř každý orgán ochrannou funkci. V užším slova smyslu pak zde máme orgány, jejichž hlavní úloha spočívá ve vytváření a posilování obranyschopnosti organismu (např. brzlík a lymfatické orgány).\n\nBakterie a další jednobuněčné organismy mají imunitní systém určený k boji proti bakteriím, virům (bakteriofágům) a dalším nitrobuněčným parazitům. Obvykle funguje na bázi restrikčních enzymů, které vystřihují a likviduji DNA, kterou rozpoznají jako cizorodou. Eukaryotní buňky mají imunitní systém podstatně komplexnější, u mnohobuněčných organismů pak organizace a složitost imunitního systému stoupá ještě výš, když jsou jeho součástí celé buňky, části orgánů, nebo orgány celé.\n\nV rámci mnohobuněčných organismů zajišťuje imunitní systém jednak likvidaci patogenů, jednak likvidaci vadných buněk a tkání, zejména pak infikovaných buněk, které by se jinak staly ložiskem infekce, a rakovinových buněk.\n\nVyvinutý je zejména imunitní systém ptáků a imunitní systém savců.\n\nHlavním úkolem imunitního systému je obrana organismu proti antigenům a patogenům - nebezpečným cizorodým látkám (např. toxinům) či pozměněným buňkám vlastního těla (nádorové buňky).\n\nKůže a sliznice jsou mechanickou barierou bránící průniku patogenů do těla. Navíc kůže vylučuje různé antibakteriální látky (např: kyselina mléčná, nenasycené mastné kyseliny…), sliznice mají dokonalý systém obrany proti infekci – tzv. slizniční imunitní systém (MALT).\n\nŽaludek je další barierou bránící průniku patogenů do těla. Žaludeční šťávy jsou totiž extrémně kyselé. (Obsahují např: kyselinu chlorovodíkovou.)\n\nFagocyty- buňky imunitního systému schopny pohlcovat cizorodé částice v organismu\n\nInterferony jsou proteiny uvolňované buňkami, které byly napadeny viry. Zabraňující množení virů.\n\nKomplement je soubor proteinů vyráběných fagocytujícími buňkami.\n\nZánět je děj při kterém probíhá mnoho nespecifických imunitních reakcí. Projevuje se:\n\nJe zajišťována lymfocyty (druhý nejpočetnější typ bílých krvinek) které se podle toho kde vznikly a typu integrálních membránových proteinů jejich buněčné membrány se dělí na\n\nB-lymfocyty byly objeveny v ptačím orgánu Fabriciově burze. Zajišťují látkovou (humorální) imunitu, tj. vyrábějí protilátky. Působením antigenu se transformují v imunoblasty, jejichž proliferaci (dělením) vznikají plasmatické a paměťové buňky. Plasmatické buňky produkují specifické protilátky proti danému antigenu. Některé B-lymfocyty se při styku s antigenem přemění na paměťové buňky, které zajistí velmi rychlou odpověď při opakovaném styku organismu s daným antigenem. Této reakce se využívá při očkování. B-lymfocyty tvoří asi 15% populace lymfocytů.\n\nT-lymfocyty dozrávají v brzlíku (lat. \"thymus\"), jejich název je odvozen z prvního písmene tohoto orgánu. Jsou to imunokompetentní buňky klíčové pro rozběhnutí imunitní reakce. Zajišťují buněčnou imunitu, stimulují B-lymfocyty k práci. Dále ničí buňky cizorodých (např. transplantovaných) tkání i pozměněné buňky vlastního těla (nádorové, buňky napadené viry).\n\nDělení:\n\nImunizace (zvýšení obranyschopnosti organismu) se provádí dvěma způsoby:\n\n\nObecně je zřejmé, že na imunitní systém působí, často negativně, mnohé civilizační vlivy: od změn životního stylu (druhové i chemické složení stravy, stres atd.) až po nejrůznější formy znečištění prostředí. Kromě zvýšeného výskytu rakoviny, alergií a ekzému může být takovým oslabením zvýšeno i riziko mnoha dalších onemocnění. Radioaktivní a rentgenové záření ničí červenou kostní dřeň a tím i imunitní systém.\n\n"}
{"id": "31772", "url": "https://cs.wikipedia.org/wiki?curid=31772", "title": "Járacimrman (planetka)", "text": "Járacimrman (planetka)\n\n(7796) Járacimrman je planetka obíhající v prostoru mezi Marsem a Jupiterem v oblasti hlavního pásu planetek. Podle parametrů dráhy patří do podskupiny IIa. Charakter její dráhy je takový, že se nemůže k Zemi přiblížit více jak na 197 mil. km.\n\nPlanetka byla na jihočeské hvězdárně na Kleti objevena v lednu 1996 astronomem Zdeňkem Moravcem a dostala provizorní označení 1996 BG. Byla sledována až do dubna 1996 a dále pak v červnu a červenci 1997. Dodatečně bylo zjištěno, že se jedná o ztracenou planetku, která předtím byla již dvakrát pozorována a to poprvé 12. prosince 1973 na observatoři Brera-Merate v severní Itálii a ve dnech 8. a 9. června 1990 na hvězdárně Mount Stromlo Observatory, nedaleko australského hlavního města Canberra. Tehdy dostala předběžná označení 1973 YE, resp. 1990 VG. V roce 1997 již byla její dráha zpřesněna pozorováním řady dalších observatoří natolik, že dostala přiděleno definitivní pořadové (katalogové) číslo 7796 a stala se 312. číslovanou planetkou objevenou na Kleti. Poté její objevitel navrhl, aby byla pojmenována na počest fiktivního českého génia Járy Cimrmana. Toto jméno bylo v únoru 1998 schváleno nomenklaturní komisí pro malá tělesa ve Sluneční soustavě při Mezinárodní astronomické unii (IAU).\n\nNa základě hvězdné velikosti ve viditelné oblasti spektra a předpokládaného albeda byl průměr tohoto tělesa odhadnut na 10 km. Spektrální údaje o planetce nejsou k dispozici a proto není ani přibližně známo její chemické a mineralogické složení.\n\n\n"}
{"id": "31774", "url": "https://cs.wikipedia.org/wiki?curid=31774", "title": "Sverdlovsk", "text": "Sverdlovsk\n\nSverdlovsk může být:\n"}
{"id": "31778", "url": "https://cs.wikipedia.org/wiki?curid=31778", "title": "Virginia Woolfová", "text": "Virginia Woolfová\n\nVirginia Woolfová (původně Adeline Virginia Stephen) (25. ledna 1882 – 28. března 1941) byla významná anglická spisovatelka, literární kritička, esejistka, vydavatelka, filozofka a feministka. Zároveň byla členkou Bloomsbury Group, což byla skupina avantgardních umělců a intelektuálů. Některá z jejích děl jsou součástí výuky o modernismu.\n\nAdeline Virginia Stephen (Stephenová) se narodila v Londýně a byla vychovaná spolu s několika vlastními sourozenci i sourozenci z prvního matčina manželství v typické viktoriánské rodině na adrese 22 Hyde Park Gate. Jejím kmotrem byl James Russell Lowell, americký básník a diplomat, který byl přítelem jejího otce.\n\nJiž v mládí měla psychické problémy, částečně kvůli incestnímu obtěžování od svého bratra Geralda. Jelikož v tehdejší době bylo zakázáno mluvit o jakémkoliv sexuálním tématu, Virginia mlčela o svém traumatu a začala nenávidět svou fyzickou existenci a své tělo. Po matčině smrti roku 1895 se vztahy v rodině napjaly především emocionálně. Další nevlastní bratr George ji několik let psychicky tyranizoval a navíc i sexuálně zneužíval. Virginia navzdory své mlčenlivosti vše psala do deníků, které si vedla už od dětství. V roce 1904 zemřel na rakovinu i její otec Sir Leslie Stephen, známý redaktor, literární kritik a zakladatel Dictionary of National Biography. Přestože otec podporoval její vzdělání, nikdy si s ním příliš nerozuměla, částečně i kvůli velkému věkovému rozdílu, který mezi nimi byl a také proto, že v jejich rodině byla vždy puritánská výchova a po matčině smrti se z otce stal tyran. V roce 1906 zemřel bratr Toby, Virginia se znovu psychicky zhroutila a poprvé se také pokusila o sebevraždu.\n\nSe sestrou se po otcově smrti přestěhovaly do Bloomsbury, kde se později začala scházet skupina intelektuálů a umělců. Do kruhu přátel patřili spisovatelé Lytton Strachey a Vita Sackville-Westová, historikové umění Roger Fry a Clive Bell s manželkou Vanessou, sestrou Woolfové, malíř Duncan Grant nebo ekonom John Maynard Keynes. Hovořilo se o tématech politických, filozofických, ale i o pacifismu nebo feminismu. Tato Bloomsbury Group a její názory ovlivnily i dílo Virginie Woolfové, které může být chápáno jako dialog s Bloomsbury a konkrétně s jejich sklonem k doktrinářskému racionalismu. Woolfová kvůli svým nepříjemným zážitkům z dětství odmítala muže z hlediska fyzické přitažlivosti, o to více se spoléhala na blízká, až intimní přátelství se ženami. I přesto se v roce 1912 provdala za Leonarda Woolfa, člena Bloomsbury Group, kritika a autora statí o ekonomice. Leonard podporoval její spisovatelskou dráhu i revoltu vůči patriarchálnímu pojetí rodinných vztahů a postojům generace pozitivistů a realistů. V roce 1917 Woolfovi koupili ruční tiskařský stroj a založili nakladatelství Hogarth Press, jež vydalo nejen některé knihy Virginie Woolfové, ale i jiná významná modernistická díla, včetně básní T. S. Eliota nebo překladu kompletního díla Sigmunda Freuda.\n\nWoolfová se zabývala rozborem vlastního chování, ovlivněného dětstvím, na základě psychoanalýzy Sigmunda Freuda. Několikrát byla hospitalizována v psychiatrické léčebně, ale ani přes snahu lékařů a trpělivost manžela nedokázala překonat své zhoršující se depresivní stavy. V roce 1941 přišla neobyčejně silná duševní krize, Virginia Woolfová trpěla hlubokými depresemi. Kolem zuřila druhá světová válka a jelikož se s manželem (Židem) účastnili protifašistického odboje, tušila, co by ji čekalo, kdyby Velká Británie válku prohrála nebo kdyby byli zatčeni. Vzhledem k neúnosné situaci dne 28. března 1941 spáchala sebevraždu utopením v řece Ouse blízko svého venkovského domu v Rodmellu, ačkoli bitva o Británii skončila oficiálně již 31. října 1940.\n\nKdyž bylo Virginii devět let, začala se svými sourozenci vydávat vlastní noviny Hyde Park Gate News, to vydrželo do jejích 13 let. Odmala si také všichni psali deník, jediná Virginia u psaní vydržela celý život. Do tohoto deníku „křičela“ to, o čem na veřejnosti musela mlčet, bylo to pro ni určitým osvobozením a také sebepoznáním a utvářením vlastní identity. Od roku 1915 až do své smrti si vedla i „spisovatelský deník“. V dnešní době patří k nejcennějším dílům tohoto typu v obrovské hodnotě.\n\nJejí první román \"The Voyage Out\" (\"Plavba\") vyšel po šestileté práci v roce 1915. Původní název zněl \"Melymbrosia\", ale Virginia jej změnila poté, co jeho vlivem byl knize přičítán politický kontext. V roce 1919 vyšel druhý román \"Night and Day\" (Noc a den), jenž je svým pojetím, stejně jako předchozí dílo ještě románem tradičním. Děj se odehrává v Londýně, Woolfová zde srovnává životy dvou přítelkyň Katherine a Mary.\n\nVe 20. letech se ve Woolfové tvorbě začal prosazovat nový, poetičtější a subjektivnější styl, který jí umožnil vyjádřit myšlenky postav a orientovat romány mnohem intimněji a introspektivněji. \"Jacob´s Room\" (\"Jákobův pokoj\") byl vydán v roce 1922, vycházel ze života a smrti jejího bratra Tobyho a představuje přelomové dílo, kde již Woolfová našla svůj styl, ve kterém psala pozdější díla, která měla velmi významný vliv na vytvoření „moderní klasiky“ spolu s dalšími autory jako byl například James Joyce nebo Marcel Proust. Následovaly romány: \"Mrs. Dalloway\" (\"Paní Dallowayová\") v roce 1925, \"To The Lighthouse\" (\"K majáku\") v roce 1927 a \"The Waves\" (\"Vlny\") v roce 1931. Tyto romány ji zařadily k nejvýraznějším a nejuznávanějším romanopiscům její generace. Cílem těchto prací bylo odhalení ženského nitra a zkušeností jako alternativy k dominujícímu mužskému pohledu na svět.\n\nZvláštní pozici zaujímá fantaskní román \"Orlando\", vydaný v roce 1928, sledující osud hlavní(ho) hrdiny/hrdinky procházející(ho) různými dobami, od alžbětinského dvora až do roku 1928. Tento román napsala Woolfová na základě rozchodu se svou blízkou přítelkyní Vitou Sackville-Westovou, psaním se léčila a zaháněla depresivní stavy.\n\nVirginia Woolfová byla také plodnou esejistkou, napsala přes 500 esejí do různých časopisů a sbírek. Tato její činnost začala v roce 1905 v Times Literary Supplement.\n\nVe dvacátých a třicátých letech napsala několik svazků kritických statí - v knize „Vlastní pokoj“ (1929), kterou poprvé představila při přednášce na univerzitě v Oxfordu, poukázala velmi důrazně na význam nezávislé ženské literární tradice. Zaměřuje se na popis sil, které bránily nebo naopak podporovaly ženy v možnosti vyjádřit se/ promluvit vlastním hlasem a nekopírovat tedy etablované mužské hlasy. V tomto směru oceňuje dílo zejména dvou autorek – Emily Brontë a Jane Austen, které dokázaly psát jako ženy. Za velmi podstatný prvek ženského psaní považuje mlčení, které poskytuje prostor pro přemýšlení a reflektuje hranice mezi sdělitelným, vypověditelným a nevypověditelným. Kromě tohoto ale reflektuje i problematiku zobrazování ženy jako literárního tématu. V celé eseji hovoří o institucích a tradicích mužských škol tónem výsměšné pokory a uctivosti, aby zesměšnila s nimi spojené patriarchální představy o autoritě a vzdělanosti.\n\nV knize „Tři guineje“ (1938) se zabývala především problematikou feminismu a problémy, s nimiž se setkávají ženy-spisovatelky. Z této knihy pochází i známý citát: „ …Psaní ženy je vždycky ženské, nemůže jinak než být ženské, a přinejlepším je velmi ženské…“. Dlouho opomíjený a potlačovaný ženský přístup k psaní podle její slavné formulace vyžadoval „pět set liber ročně a vlastní pokoj“. Toto dílo patří k jedněm z nejvýznamnějších a skládá se ze tří esejí. Hlavními tématy jsou především vzdělání a jeho nerovnoměrná distribuce v závislosti na pohlaví. Woolfová kritizuje nemožnost vzdělání a seberealizaci žen mimo prostředí domácnosti, čímž pokládá základ i pro další feministky, které volaly po změnách podmínek. Problematizuje právě autoritativní situování žen do prostředí domácností skrze nátlak. Woolfová ale také upozorňuje na souvislost mezi nerovnoměrnou distribucí vzdělání a nerovnoměrnou distribucí prestiže a postavení.\n\nVirginia Woolfová patří k nejvýznamnějším modernistům 20. století, je považována za velkého inovátora v oblasti anglického jazyka a jeho užití v beletristickém díle. Ve svých dílech experimentovala s psychologickými motivy a různými možnostmi přerušovaného vyprávění a chronologie, soustředila se na emocionální stavy svých postav.\n\nWoolfová bývá právem označovaná za autorku netradiční, či protitradiční a feministickou. Ve svých dílech se zaměřuje na ženskou každodennost, tedy popis „banálních“ faktů, jejichž význam ovšem zůstává společnosti skryt. Snaží se tedy o popis člověka viděného zevnitř, ne pouze na vnější stránku. Spisovatelka popisuje a kritizuje patriarchální poměry, genderově diferencovanou socializaci, stejně jako celkovou strukturu a psychickou náladu viktoriánské doby. Nastoluje na svoji dobu značně provokující téma, tedy vyloučení žen z kulturního, politického a ekonomického života.\n\nPřínos Virginie Woolfové bychom měli bezesporu spatřovat v tom, jak nabourávala „zajeté koleje“ a jak pronikala genderovými stereotypy. Objevila se v odvětví, které bylo málo zastoupeno ženami; v literární tvorbě, kde navíc plnohodnotně konkurovala autorům mužům, čímž dodávala odvahu i dalším ženám spisovatelkám, aby nepsaly jen „do šuflíku“, ale aby na svoji tvorbu pohlížely sebevědomě a ukázaly ji světu. Navíc na tehdejší dobu neobvyklé působení ženy v tomto oboru, v podstatě vlastně v jakémkoliv oboru kromě starání se o chod domácnosti, začalo postupně ukazovat světu a především mužům, že i ženy mají co nabídnout, čím zaujmout a že je nutné brát je na vědomí.\nNeopomenutelný je také její přínos v oblasti zrovnopravňování žen s muži. Virginie Woolfová byla odvážnou spisovatelkou upozorňující na „nezdravé“ vytváření neopodstatněných rozdílů mezi muži a ženami, samozřejmě ve prospěch mužů. Soustředila se na problematiku ženy, „ženské pozice“, a na radikální kritiku patriarchální společnosti. Upozorňovala na zkostnatělost tradičního patriarchálního uspořádání rodiny a potažmo celé společnosti a výrazně tak posílila rozvoj feministického hnutí, prohloubila jeho argumentaci a stala se tváří vrcholné fáze první vlny feminizmu.\n\nPro Woolfovou byla otázka útlaku žen globálním problémem. Srovnávala tyranii patriarchálního státu s tyranií fašistického národního státu.\n\n\n\n\n\n\n"}
{"id": "31781", "url": "https://cs.wikipedia.org/wiki?curid=31781", "title": "Spirochéty", "text": "Spirochéty\n\nSpirochéty jsou gramnegativní bakterie s charakteristickým tvarem dlouhé, štíhlé spirály. Jsou pohyblivé, chemoheterotrofní, anaerobní a vesměs volně žijící, ale známe i patogenní druhy.\n\nSpirochéty jsou dlouhé, tenké, ohebné buňky charakteristického šroubovitého tvaru, 5–500 μm dlouhé a 0,2–7 μm široké . Jsou velmi pohyblivé, a to díky tzv. osovému vláknu, což je kontraktilní struktura podobná bakteriálnímu bičíku, která je zabudovaná v buněčné stěně a spirálně se ovíjí kolem protoplastu. Osová vlákna vedou od pólů buňky k jejímu středu, kde se protilehlá vlákna více či méně přesahují. Díky tomu se spirochéty pohybují vývrtkovitým otáčením se kolem vlastní osy nebo smršťováním a natahováním celé buňky.\n\nSpirochéty se množí příčným dělením, případně pučením. Jsou schopny tvořit cysty, blepsy, či tzv. L-formy, bez buněčných stěn. Takto jsou schopny se vyhnout antibiotikům, která působí na buněčnou stěnu (Penicilíny, Cefalosporiny).\n\nGramovo barvení není v případě spirochét příliš vhodné, barví se velmi špatně a když už, tak jen staré buňky (a to negativně). Význam má barvení Giemsou, používá se též impregnace stříbrem. Spirochéty se dají pozorovat také v nativním preparátu, v zástinu nebo při použití fázového kontrastu – při tomto způsobu je často prozradí jejich charakteristický pohyb.\n\n\n"}
{"id": "31785", "url": "https://cs.wikipedia.org/wiki?curid=31785", "title": "Michael Kocáb", "text": "Michael Kocáb\n\nMichael Kocáb (* 28. července 1954 Praha) je český hudební skladatel, zpěvák, občanský aktivista, politik a podnikatel.\n\nV letech 2009–2010 byl ministrem pro lidská práva a národnostní menšiny České republiky ve Fischerově vládě (nestraník nominován Stranou zelených), jediným, který zůstal ve funkci i po pádu předchozí druhé Topolánkovy vlády. Do září 2010 pracoval jako zmocněnec pro oblast lidských práv, spadající pod úřad vlády.\n\nNa počátku 90. let dvacátého století byl poslancem Sněmovny lidu Federálního shromáždění ČSFR a předsedou parlamentní komise pro dohled na odsun sovětských vojsk z území bývalého Československa.\n\nNarodil se v rodině evangelického faráře Alfréda Kocába a promované psycholožky, vyrůstal ve městě Zruč nad Sázavou. V roce 1973 maturoval na gymnáziu v Mladé Boleslavi, o šest let později absolvoval pražskou konzervatoř v oboru skladba a varhany (skladbu u Ilji Hurníka, varhany u Jiřího Ropka).\n\nJeště během studií v roce 1977 založil kultovní skupinu Pražský výběr. Skupina se až do roku 1989 pohybovala na pomezí mezi oficiální a neoficiální scénou. V roce 1980 byl Kocáb obviněn pro politickou provokaci a stíhání bylo ukončeno až díky prezidentské amnestii. Mezi roky 1982 a 1987 měla skupina zakázanou činnost. Často během koncertů vystupuje pod ikonickou maskou Artura Ropotáma, často na invalidním vozíku. Několik měsíců před revolucí v roce 1989 se podílel na natáčení filmu \"Pražákům, těm je tu hej\" (mj. zde byla scéna Kocábovy popravy natáčená v mauzoleu Klementa Gottwalda). Po rozpadu původní skupiny Pražský výběr Kocáb vytvořil roku 2006 projekt Pražský Výběr II (Michael Kocáb – klávesy a zpěv, Klaudius Kryšpín – bicí, Zlata Emily Kinská – zpěv, vokál, perkuse, Glenn Proudfoot – sólová kytara, vokál, Richard Scheufler – baskytara, zpěv, vokál). V roce 2012 na rodinném pohřbu bývalého českého prezidenta Václava Havla, který Kocáb na žádost Havlovy ženy Dagmar organizoval, se usmířil s Michalem Pavlíčkem a dali kapelu Pražský výběr znovu dohromady.\n\nKocáb také působí jako autor písní, komorních děl i filmové hudby (mj. je držitelem Českého lva za rok 2004 za film Král zlodějů).\n\nKocáb na jaře 1989 společně s Michalem Horáčkem založil iniciativu Most, která měla zprostředkovávat komunikaci mezi vládnoucími a disidentskými strukturami. Na podzim stejného roku se tato iniciativa podílela na zprostředkování všech rozhovorů mezi zástupci opozice a předsedou komunistické vlády Ladislavem Adamcem.\n\nPo 17. listopadu 1989 byl jedním ze zakladatelů Občanského fóra a členem krizového štábu koordinačního centra OF. Jednal s náčelníkem generálního štábu Československé lidové armády Miroslavem Vackem a velitelem západního vojenského okruhu Mojmírem Zachariášem o nezasahování armády do průběhu \"sametové revoluce\". Stejná jednání vedl i se zástupci sovětské armády umístěné v ČSSR.\n\n28. prosince 1989 byl kooptován do Federálního shromáždění ČSSR (volební obvod č. 1 – Praha 1, Praha 2) jako bezpartijní poslanec (respektive poslanec za Občanské fórum). O den později byl na jeho návrh zvolen prezidentem republiky Václav Havel.\n\nMandát obhájil ve volbách roku 1990, za OF. Ve volbách v roce 1990 získal vysoký počet preferenčních hlasů (54 % – druhý nejpreferovanější kandidát po Alexandru Dubčekovi). V československém parlamentu byl členem zahraničního výboru, parlamentní komise prověřující spolehlivost generálů armády a členem komise pro kontrolu Federální bezpečnostní informační služby.\n\nV roce 1991 navštívil společně s Dubčekem Sovětský svaz, kde promluvil na plénu Nejvyššího sovětu.\n\nObecnou popularitu Kocáb získal jako předseda parlamentní komise pro dohled na odsun sovětských vojsk z Československa, jejíž vznik inicioval. Poté, co poslední sovětský voják opustil ČSFR (30. 3. 1991), rezignoval na veřejné politické funkce a začal se věnovat hudbě, podnikání a poradenství.\n\nV roce 1992 organizoval společně s Pavlem Tigridem petici na podporu práva občanů Československa rozhodnout o případném rozdělení federace v referendu (více jak 2,5 milionu podpisů).\n\nMezi roky 1993–2003 působil jako externí poradce prezidenta Václava Havla. Na tuto činnost navázala spolupráce s Havlovou nadací a knihovnou.\n\nV srpnu 2008 ohlásil svou kandidaturu v senátních volbách za Stranu zelených v centrálním pražském volebním obvodu, který zahrnuje Prahu 1, Prahu 7, Prahu-Troja a menší části Prahy 2 a Prahy 6. Na kandidátce SZ nahradil Jiřího Hromadu, který o měsíc dříve odstoupil ze zdravotních důvodů. Podle vlastních slov až na „dost důraznou přímluvu od exprezidenta Havla.“ Ve volbách se Kocáb umístil na třetím místě se ziskem 15,4 %, když zaostalo o 748 hlasů za druhou sociální demokratkou Blankou Haindlovou.\n\nV lednu 2009 byl nominován Stranou zelených na uvolněné místo ministra pro oblast lidských práv a národnostních menšin po odstupující Džamile Stehlíkové. Do funkce byl jmenován 23. ledna 2009.\n\nPo vyslovení nedůvěry Topolánkově vládě na jaře 2009 byl jediným úřadujícím ministrem, který se stal členem nadcházející vlády Jana Fischera jmenované 8. května 2009. 29. března 2010 podal demisi na členství ve vládě. Poté, co Michael Kocáb rezignoval na funkci ministra pro lidská práva a řízení příslušného útvaru na Úřadu vlády ČR se ujal předseda vlády Jan Fischer, odvolal vládního zmocněnce pro lidská práva Jana Litomiského a 19. dubna 2010 jmenoval do této funkce Michaela Kocába. Ten si po nástupu premiéra Nečase stěžoval, že se vláda o činnost jeho útvaru nezajímá a nespolupracuje s ním, a nedlouho poté, co si Nečas za svého poradce pro oblast lidských práv zvolil křesťanského konzervativce Romana Jocha, za nejasných okolností pohrozil svou rezignací, což si Petr Nečas vyložil jako akt podání rezignace, a následně byl Kocáb vládou dne 15. září 2010 odvolán. Zpočátku média spekulovala o tom, zda a kdo bude jmenován jeho nástupcem. Ačkoliv Petr Nečas deklaroval, že funkce zůstane zachována, zůstala několik měsíců neobsazena a činnost útvaru ještě více stagnovala, například vládní rada pro lidská práva přestala pracovat, protože ji nikdo v pravidelném termínu nesvolal.\n\nV březnu 2014 podepsal dopis adresovaný Sobotkově vládě, ve kterém požadoval tvrdší postup vůči Rusku a zásah proti příslušníkům ruské menšiny v Čechách, kteří mají ruské občanství, konkrétně okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace nebo zmrazení kont ruských občanů v ČR.\n\nBěhem evropské migrační krize v letech 2015 a 2016 byl zastáncem přijímání uprchlíků z Blízkého východu.\n\nV 80. letech komunistická Státní bezpečnost vedla na Kocába tzv. signální svazek s krycím jménem Míša. Existence tohoto typu svazku prokazuje podezření StB, že se Kocáb dopouští porušování tehdy platných zákonů, samo o sobě však neukazuje na vědomou spolupráci. Pro StB Michal Kocáb pouze vydal obecné prohlášení.\n\nV dubnu 1990 založil Michael Kocáb společně s Oldřichem Lichtenbergem a Miloslavem Zapletalem mediální a producentskou společnost Art Production K, ve které zastával funkci předsedy představenstva. V květnu 1991 se stal členem představenstva akciové společnosti Montované stavby Praha, která vznikla transformací stejnojmenného státního podniku. Montované stavby Praha založily v lednu 1992 investiční fond TREND VIF, ve kterém se Kocáb stal předsedou představenstva. Členem představenstva se stal také jeho švagr Martin Kratochvíl. TREND VIF se účastnil obou kol kupónové privatizace. Kocábova sestra Magdalena Kratochvílová spolu s dalšími lidmi přesvědčila svého bratra a svého manžela k osobní účasti v mediální kampani, pro kterou vymyslela slogan „Dívejte se naším směrem“. V druhé vlně byl použit slogan „Vždy plníme slovo, to je náš TREND“. Společnosti Art Production K, Bonton, Montované stavby a Bankovní dům SKALA založily v lednu 1993 společnost TRENDIS, která měla spravovat majetek VIF TREND. V srpnu 1995 Kocáb s Kratochvílem prodali správcovskou společnost Královéhradecké brokerské společnosti. Podle bývalého ministra privatizace Tomáše Ježka tím umožnil vytunelování fondů.\n\nNoví majitelé jejím prostřednictvím TREND VIF vytunelovali a připravili drobné akcionáře o jejich vklady ve výši 1,4 miliardy Kč. Trestní řízení se skupinou podvodných manažerů v čele s Miroslavem Hálkem nebylo ani po deseti letech od podání obžaloby pravomocně uzavřeno. V srpnu 2008 odsoudil královéhradecký soud Miroslava Hálka k sedmi letům vězení, po třech letech vězení dostali i další bývalí vrcholní manažeři. Součástí nepravomocného rozsudku byla také povinnost nahradit škodu a zákaz podnikat v managementu firem. Po několika odvoláních nebyl pravomocný rozsudek vynesen ani na konci roku 2010 a hlavní líčení bylo odloženo na neurčito.\n\nSám Kocáb tvrdí, že akcionáře nepoškodil a zisk z transakce ve výši 36 milionů nepoužil k osobnímu obohacení. 29 milionů korun však převedl do Nadace Michaela Kocába, která se zaměřila především na podporu týdeníku Literární noviny. Spolu s Kocábem ve správní radě (které předsedá) této nadace sedí jeho rodiče Alfréd a Darja Kocábovi, dcera Natálie Kocábová, a Jan Nedvěd. Ředitelem nadace je po převzetí funkce od Jakuba Patočky od 1. 1. 2009 Vavřinec Hutka. Podle policejního vyšetřovatele Václava Lásky pocházely peníze zaplacené kupcem z vytunelovaného fondu TREND.\n\nOd roku 1983 byl ženatý s Američankou Marshou Kocábovou. Mají spolu tři děti – dcery Natálii a Jessicu a syna Michaela. Natálie se také věnuje hudbě. Od Natalie má vnuka Vincenta Marshalla a vnučku Miu.\n\nOd roku 2009 do roku 2014 byla Kocábovou partnerkou jeho bývalá mluvčí Lejla Abbasová, 13. prosince 2011 se jim narodil syn. Abbasová však podle jeho slov nebyla příčinou rozvodu, s manželkou již prý žili osm let odděleně ve společné domácnosti. V reakci na medializaci poměru s Abbasovou nabídl Kocáb svou rezignaci, kterou premiér Fischer nepřijal. Lejla Abbasová pozici tiskové mluvčí sama opustila.\n\nMichael Kocáb měl podle údajů z roku 2008 trvalé bydliště v Praze 1, přechodně žije v Praze-Troji.\n\nZkomponoval více než 60 filmových skladeb:\n\nhudba k celovečerním filmům:\na další\n\nhudby k animovaným filmům:\na dalším\n\nhudby ke krátkým filmům:\n\nKocáb se zabýval také hudebními kompozicemi k celé řadě audiovizuálních projektů a divadelních her, například:\n\naudiovizuální projekty:\nLaterna Magika:\ndivadelní hry:\n\n\n\n\n"}
{"id": "31795", "url": "https://cs.wikipedia.org/wiki?curid=31795", "title": "Stierlitz", "text": "Stierlitz\n\nMax Otto von Stierlitz (rusky \"Штирлиц\", narozen 8. října 1900) je hlavní hrdina většiny románů Juliana Semjonova, mimo jiné známého románu \"Sedmnáct zastavení jara\" (\"Семнадцать мгновений весны\", první kniha vyšla v roce 1970), který byl v roce 1973 převeden do podoby stejnojmenného televizního seriálu s Vjačeslavem Tichonovem v hlavní roli. Kniha \"Sedmnáct zastavení jara\" je ovšem jen jedním dílem série, v ostatních knihách je popsáno například jeho působení v Dálněvýchodní republice nebo španělské občanské válce.\n\nSS-Standartenführer Otto von Stierlitz bylo krycí jméno plukovníka Maxima Isajeva, sovětského tajného agenta, který před infiltrováním SS Sicherheitsdienst operoval v Paříži a v Šanghaji. Podobně jako v románech Iana Fleminga o Jamesi Bondovi byly knihy inspirovány událostmi mezinárodní politiky, které však románově dotvářely a přetvářely. Stierlitz v nich například potlačil fiktivní Churchillův plán uzavřít mír s nacistickým Německem a zaútočit na Sovětský svaz. Také po svém návratu do Ruska byl Stierlitz/Isajev zatčen sympatizanty Beriji a před gulagem jej zachránila Stalinova smrt.\n\nProtože knihy poskytovaly poměrně přesný náhled na KGB a její operační metody, vyskytly se spekulace, že Semjonov sám byl agentem KGB. Při natáčení seriálu také pomohli vysocí představitelé KGB (např. generál Semjon Cvigun) jako odborní poradci. \nStierlitz/Isajev byl renesanční člověk, schopný dokončit všechny mise, ale současně znalý i kultury a umění. Mluvil všemi evropskými jazyky vyjma irštiny a albánštiny. Nedával přednost násilí – má se za to, že ve své padesátileté kariéře agenta zabil pouze jednou. Podobně jako James Bond měl svůj oblíbený nápoj, kterým byl koňak. Jezdil automobilem značky Horch (v seriálu jezdil z technických důvodů Mercedesem) a na rozdíl od svého západního protějšku neměl slabost pro ženy (což neplatilo naopak – ženy pro něj slabost měly, čehož neváhal využít). Na svých cestách Evropou se Stierlitzovi stýskalo po rodném Rusku a často snil o návratu.\n\nStierlitz jakožto superagent se v Rusku stal vděčným terčem vtipů, parodujících zejména jeho těsné úniky a zázračnou obratnost, s níž vodil za nos své esesácké „kolegy“ Kaltenbrunnera, Bormanna a Müllera.\n\n\n"}
{"id": "31797", "url": "https://cs.wikipedia.org/wiki?curid=31797", "title": "Sedmnáct zastavení jara", "text": "Sedmnáct zastavení jara\n\nSedmnáct zastavení jara (v ruském originále Семнадцать мгновений весны) je sovětský televizní seriál prvně vysílaný v roce 1973. Vznikl na motivy knižní série Juliana Semjonova, která začala vycházet v roce 1970. \n\nSeriál pojednává o tajném agentovi sovětské KGB Maximu Isajevovi, který jakožto Otto von Stierlitz pracoval za druhé světové války v nacistickém Německu. Seriál má, navzdory názvu, dvanáct dílů, vysílány byly od 11. do 24. srpna 1973. Režírovala ho Taťjana Lioznova a hlavní roli hrál Vjačeslav Tichonov. Semjonovovy knihy i seriál byly inspirovány skutečnými událostmi. Všechny postavy, s nimiž Stierlitz v seriálu přijde do styku, byly reálnými historickými osobnostmi, Hitlera ztvárnil Fritz Diez.\n\nPředobrazem hlavní postavy seriálu i Semjonovových knih byl Anatolij Gurevič, sovětský agent, člen proslulé \"Rudé kapely\", tedy špionážní sítě KGB působící během druhé světové války v Belgii, Francii, Nizozemsku a Německu. Gurevič se po válce stal obětí stalinských represí, byl odsouzen k 20 letům, za údajnou vlastizradu. Rehabilitován byl roku 1991.\n\nRoku 2009 byl seriál kolorován a takto nově uveden na obrazovky, což vzbudilo kontroverze.\n"}
{"id": "31800", "url": "https://cs.wikipedia.org/wiki?curid=31800", "title": "Adhezní hmotnost", "text": "Adhezní hmotnost\n\nAdhezní hmotnost (ve starší literatuře adhezní váha) je technická veličina, vyjadřující sumu silového (tíhového) působení vozidla na kolej v místech kontaktu s hnanými koly. Zjednodušeně jde o část hmotnosti hnacího vozidla, jejíž tíha působí na hnaná dvojkolí (případně jednotlivá kola, pokud jsou použita); u vozidel se všemi dvojkolími hnanými je tedy prostě rovna celkové hmotnosti. Veličina nemá jasný fyzikální význam, stanovuje se dopočtením z příslušných nápravových zatížení a vyjadřuje se v tunách.\n\nAdhezní hmotnost je zvláště důležitým parametrem lokomotiv. Vzhledem k tomu, že hodnota součinitele adheze je u ocelového kola na ocelové kolejnici poměrně nízká (kolem 0,3), je adhezní hmotnost určující pro tažnou sílu lokomotivy.\n\nPomocí adhezní hmotnosti se popisuje typ vozidla a uvádí se její jmenovitá hodnota. Neuvádí se obvykle pro každé jednotlivé vozidlo, naopak se ve výrobě lokomotiv hodnoty kolových sil dostavují pomocí balastu, aby se přiblížily jmenovitým v rámci předem stanovených tolerancí.\n\nU parních lokomotiv s běhouny (běžnými dvojkolími) a běžnými podvozky tvořila adhezní hmotnost jen část jejich celkové hmotnosti; ani podvozky tendru nebývaly hnané. Dnešní elektrické i dieselové lokomotivy mají zpravidla hnané všechny nápravy, naproti tomu motorové a elektrické vozy a jednotky mají i dnes často hnaná jen některá dvojkolí.\n\nNapříklad parní lokomotiva řady 498.0 přezdívaná Albatros měla adhezní hmotnost zhruba 70 tun, ač celková hmotnost lokomotivy s tendrem byla vysoko přes 100 tun. Navíc měla dvoje otvory ve vahadlech a rámu mezi posledním spřaženým dvojkolím a zadním běhounem, takže bylo možné změnit nápravové tlaky jednotlivých dvojkolí. Elektrická jednotka RegioPanter má každý vůz vystrojen jedním hnacím a jedním běžným podvozkem, přičemž hnací podvozek je o něco více zatížen; adhezní hmotnost jednotky tedy činí něco přes polovinu její celkové hmotnosti.\n\nAdhezní hmotnost se stanovuje pro vozidlo stojící v klidu. Změny rozložení tíhy na jednotlivá dvojkolí vlivem klopných momentů při vyvíjení tažné síly na spřáhle a na uložení skříně na podvozcích se zavádějí (spolu s vlivy vlastností použitého pohonu) do trakčních výpočtů zvlášť, pomocí součinitele využití adheze. Součinem adhezní hmotnosti, tíhového zrychlení, součinitele adheze a součinitele využití adheze získáme (po odečtení vlastních jízdních odporů) maximální dosažitelnou tažnou sílu vozidla za daných podmínek.\n\n"}
{"id": "31801", "url": "https://cs.wikipedia.org/wiki?curid=31801", "title": "Dublin Core", "text": "Dublin Core\n\nDublin Core je standard pro metadatový popis digitálních objektů (včetně WWW stránek), často vyjadřovaných prostřednictvím XML. Název je podle města Dublin, Ohio (USA), ve kterém se konala konference, na které byl navržen.\n\nZáměrem Dublin Core je usnadnit vyhledávání elektronických zdrojů. Původně byl vytvořen jako popis zdrojů na WWW sestavený přímo autorem, postupně ale zaujal instituce zabývající se formálním zpracováním zdrojů, jako jsou muzea, knihovny, vládní agentury a komerční organizace.\n\nVedení Dublin Core sídlí ve Spojených státech, konkrétně v OCLC ve státě Ohio v Úřadu pro výzkum a speciální dokumenty. Struktura Dublin Core je v současnosti používána ve 20 zemích Severní Ameriky, Evropy, Asie a Austrálie a počet zemí se postupně zvyšuje.\n\nStandard Dublin Core v 1.1 z 1999-07-02 obsahuje základní sadu patnáci prvků (\"Dublin Core Metadata Element Set\"), z nichž žádný není povinný:\nDalší prvky a rozšíření byly přidávány později – viz 3, sekce v českém překladu termínů.\n\nPři uvádění není podstatné pořadí, každá položka je identifikována svým významem. Např. při zápisu na XHTML stránce se použije následující syntaxe:\n\natd.\n\nJako další attribut u tagů lze uvést příslušné schema:\natd.\n\nNa základě výzvy pracovní skupiny \"Dublin Core in Multiple Languages\" pracuje Knihovnicko-informační centrum Masarykovy university v Brně ve spolupráci se specialisty v oblasti knihoven na vytvoření české verze metadatového standardu Dublin Core pro popis a podporu vyhledávání elektronických informačních zdrojů v českém prostředí.\n\nV první fázi jde o překlad standardu a doprovodných materiálů, a jejich zpřístupnění na těchto stránkách. V další fázi půjde o hlubší adaptaci pro české prostředí jak samotného standardu, tak i celé škály existujících nástrojů a prostředků pro jeho využívání v systémech digitálních knihoven a internetových vyhledávačů a o zapojení do mezinárodní spolupráce na dalším vývoji standardu.\n\n"}
{"id": "31802", "url": "https://cs.wikipedia.org/wiki?curid=31802", "title": "Varlam Tichonovič Šalamov", "text": "Varlam Tichonovič Šalamov\n\nVarlam Tichonovič Šalamov (rusky \"Варлам Тихонович Шаламов\"; 18. června 1907 Vologda – 17. ledna 1982 Moskva), byl ruský spisovatel.\n\nV letech 1924 – 1926 pracoval jako koželuh, poté začal studovat práva. Poprvé byl zatčen roku 1929 za účast na protistalinské demonstraci, za tento čin byl odsouzen na tři roky. Celkem v lágrech na Kolymě strávil 17 let, v roce 1956 byl rehabilitován jako oběť kultu osobnosti.\n\nVe svých dílech popisuje příběhy lidí, kteří strávili mnoho let v táborech nucených prací. Své příběhy zpracovával do krátkých povídek, které mají výraznou pointu. Na rozdíl od Solženicyna neusiluje o komplexní přístup k tematice táborů, ale zabývá se detaily a vzpomínkami.\n\nJeho díla se šířila samizdatem, proto je velmi těžké uvést jednotlivá díla, oficiálně vyšly pouze jeho básně. Výbor z jeho prózy byl publikován v Paříži a v jiných částech světa, v Rusku teprve roku 1987.\n\n\nOd roku 2011 vychází sborníky povídek odpovídající původním vydáním:\n\n2. HLAVÁČOVÁ, Anna. Čas zapečatený v Kolymských poviedkach. http://www.nostalghia.cz/webs/andrej/clanky/2006/salamov_tarkovsky.php\n\n"}
{"id": "31804", "url": "https://cs.wikipedia.org/wiki?curid=31804", "title": "Brzda", "text": "Brzda\n\nBrzda je technické zařízení sloužící k zastavení nebo zpomalení pohybujícího se předmětu nebo pro jeho udržení v klidu. Kinetická energie je při brzdění zpravidla přeměňována v jiný druh energie, část energie se při brzdění vždy přemění v teplo. Brzdy mají velký význam především u dopravních prostředků. Oblast jejich použití je ovšem mnohem širší, s brzdami se lze setkat i u nejrůznějších strojních zařízení.\n\nBrzdy působí mechanicky na pohyblivou část vozidla nebo stroje (na kolo, nápravu, převodové mechanismy atd.).\n\nBrzdy umístěné na dopravním prostředku působící mechanicky přímo na dopravní cestu takovým způsobem, aby nebyly omezeny velikostí dostupné adheze (smykem kol). Typické jsou především pro kolejové dopravní prostředky.\n\nNa podobném principu jsou založeny kotvy u plavidel, k jejichž účinku může být využito třecí síly na dně, hydraulických sil vyvolaných obtékáním kotvy i pevného mechanického zachycení hrotů kotvy.\n\n\n\n\n\nPlachty a padáky se ke zpomalení využívají u letadel (například ke zkrácení přistávací dráhy na přistávací ploše) a u padajících těles (parašutismus, návrat kosmické lodi atd.).\n\nElektrodynamická brzda mění kinetickou energii v elektrickou, která se vrací do sítě (tzv. rekuperace) anebo maří v brzdovém odporníku. Podobně jako u motorové brzdy je k brzdění využíváno motoru.\n\nZpětný chod motoru se jako brzda využívá například u některých plavidel. U pozemních nebo kolejových vozidel by způsoboval nadměrné opotřebení vozidla i dopravní cesty. Patří sem i brzdění protipárou u parních lokomotiv.\n\nK ovládání brzdy řidičem nebo obsluhujícím pracovníkem může být použit:\n\nOvládací prvky brzdy mohou být pružinou či pružinami tlačeny do některé polohy, popřípadě mohou umožňovat aretaci v některých polohách (zajišťovací brzda zejména v poloze zabrzděno, ostatní brzdy zpravidla v poloze odbrzděno). Ovládání záchranné brzdy bývá někdy chráněno plombou nebo průhledným krytem (např. sklíčkem), které při použití je třeba odstranit.\n\nAutomatické brzdy mohou být spuštěny bez přímého zásahu řidiče nebo jiného obsluhujícího pracovníka. Impulsem ke spuštění může být:\n\nJe-li brzda ovladatelná elektronickým systémem, může umožňovat různé kombinace přímého i automatického ovládání.\n\n\nU vlaků a jiných drážních souprav nebo silničních jízdních souprav lze rozlišovat tyto typy brzd:\n\nU vozidel se rozlišují například tyto typy brzd:\n\n"}
{"id": "31808", "url": "https://cs.wikipedia.org/wiki?curid=31808", "title": "Beňovská lípa", "text": "Beňovská lípa\n\nBeňovská lípa byla památný strom v Beňovech u Klatov. Lípa malolistá (\"Tilia cordata\") rostla při silnici spojující Klatovy a Kdyni, v nadmořské výšce 410 m. Stáří stromu bylo 430 let, obvod jejího kmene 617 cm a koruna stromu dosahovala do výšky 20 m (měření 2009). Lípa byla chráněna od roku 1978 pro svůj vzrůst a věk.\n\nPři šetření v roce 2004 bylo zjištěno, že kmen má centrální dutinu, v úžlabí a na hlavních větvích několik zastřešených otvorů. Na kmeni byly zjištěny čerstvé plodnice houby Ganoderma applanatum. Strom má silné příznaky tracheomykózního onemocnění: zmenšené listy, prosychání. V roce 2006 byl proveden zdravotní a bezpečnostní řez, zastřešení otvorů a dutin a instalace vazeb. V roce 2009 došlo k redukci kosterních větví; strom byl silně poškozený. \n\nV roce 2016 odbor životního prostředí Městského úřadu Klatovy rozhodl o zrušení ochrany památného stromu a povolil jeho pokácení. Důvodem zrušení ochrany byl celkový pomalý rozpad torza stromu. Stav stromu znamenal ohrožení života.\n\n"}
{"id": "31809", "url": "https://cs.wikipedia.org/wiki?curid=31809", "title": "Dub v Bezděkovském parku", "text": "Dub v Bezděkovském parku\n\nDub v Bezděkovském parku je památný strom v Bezděkově západně od Klatov. Přibližně třistapadesátiletý dub letní (\"Quercus robur\") roste na konci hráze v západní části parku patřícího k renesančnímu zámku. Obvod jeho kmene měří 632 cm a koruna stromu dosahuje do výšky 30 m (měření v roce 2004). Dub je chráněn od roku 1978 pro svůj vzrůst a věk.\n\n\n"}
{"id": "31810", "url": "https://cs.wikipedia.org/wiki?curid=31810", "title": "Grand Prix Brazílie 2000", "text": "Grand Prix Brazílie 2000\n\nXXIX Grande Premio Marlboro do Brasil\n\n\n\n\n\n\n\n"}
{"id": "31811", "url": "https://cs.wikipedia.org/wiki?curid=31811", "title": "Miroslav Tyrš", "text": "Miroslav Tyrš\n\nMiroslav Tyrš (narozen jako Friedrich Emanuel Tirsch) (17. září 1832 Děčín – 8. srpna 1884 Oetz) byl český národní obrozenec německého původu, kritik, historik umění, estetik a univerzitní pedagog. Podílel se na vzniku organizovaného tělocvičného hnutí v Čechách, zejména na založení Sokola a je autorem českého tělocvičného názvosloví.\n\nNarodil se v sudetoněmecké rodině lázeňského a panského lékaře dr. Jana Vincence Tirsche na děčínském zámku. Jeho dědeček z otcovy strany – zedník Karel Tirsch – pocházel z Krbice (Körbitz), německojazyčné, dnes již zaniklé obce. Matka Vincencie Tirschová, rozená Kirschbaumová i otec pocházeli z Čech, ale mluvili německy. Rodina žila v Děčíně pouhé čtyři roky, protože v roce 1836 se otec nakazil tuberkulózou a odešel s rodinou k příbuzným do Döblingu u Vídně, kde ještě téhož roku zemřel. Matka se synem se uchýlila k příbuzným do Kropáčovy Vrutice na Mladoboleslavsku, ale v roce 1838 zde zemřela. (Na tuberkulózu zemřely v útlém věku i obě Tyršovy sestry.)\n\nOd šesti let byl vychováván v české vlastenecké rodině strýce z matčiny strany v Kropáčově Vrutici, později ve Stránově.\n\nV roce 1841 se přestěhoval do Prahy ke strýci Antonínu Kirschbaumovi a začal studovat. Zprvu na dvoutřídní triviální škole u Maltézů, pokračoval na malostranském gymnáziu. Zde se začal zajímat o studium antické kultury.\n\nOd dětství měl chatrné zdraví, a proto na radu svého lékaře začal v Praze cvičit. Navštěvoval tělocvičný ústav Schmidtův a později ústav Jana Malýpetra.\n\nMladého Tyrše, tehdy šestnáctiletého, velice ovlivnila jednak revoluce v roce 1848, jednak humanitní studijní orientace, a proto se rozhodl přestoupit na tehdy nejlepší střední školu klasického zaměření, na akademické gymnázium, které bylo mimo jiné i díky svým prefektům (Klicperovi a Jungmannovi) orientováno vlastenecky. Po absolutoriu školy Tyrš odešel studovat na přání příbuzných na právnickou fakultu Karlovy univerzity. Práva jej nebavila, a proto přestoupil na filozofickou fakultu, kde studoval filozofii a estetiku. Chtěl získat vzdělání všestranné, věnoval se i studiu matematiky a anatomie. V roce 1855 studia ukončil. Neměl však peníze, a proto se stal vychovatelem synů továrníka Barthelmusa v Novém Jáchymově u Berouna. S jeho syny cvičil, ve volných chvílích pracoval na českém tělocvičném názvosloví. V nedaleké myslivně se seznámil s Jindřichem Fügnerem. V roce 1860 byl v Praze promován doktorem filozofie (PhDr.) a rok poté, po pádu Bachova režimu se do Prahy odstěhoval. Žil skromně z nevelkého platu cvičitele soukromého tělocvičného ústavu.\n\nZpočátku Tyrš projevoval více různých zájmů, nesoustředil se na určitý vědní odbor. Původně se chtěl věnovat filozofii (do \"Riegrova naučného slovníku\" přispíval filozofickými hesly, pracoval na \"Dějinách filosofie\"), ale od začátku 70. let 19. stol. převážil jeho zájem o výtvarné umění a estetiku. Kvůli studiu výtvarných technik podnikl studijní cesty do Německa, Francie a Anglie.\n\nPo smrti svého přítele Jindřicha Fügnera se zamiloval do Fügnerovy dcery Renáty (1854–1937), kterou vzdělával jako domácí učitel a do jisté míry vychovával. Postupně se natolik sblížili, že se 28. srpna 1872 vzali. Svatba mohli uskutečnit, až když ke sňatku dala svolení matka a poručník. Brzy po svatbě se u Tyrše objevily první příznaky duševní nemoci, s níž se odjel léčit do zahraničí. Renáta Tyršová spolupracovala s manželem při jeho odborné činnosti, při zahraničních studijních cestách aj.\n\nV roce 1880 se Tyrš habilitoval pro dějiny výtvarného umění na pražské České technice (spisem \"Laokoon, dílo doby římské\") a rok na to byl zde jmenován docentem. Ve studijním roce 1882–1883 přednášel metodologii dějin umění. Zároveň se ucházel o místo na české Filozofické fakultě Karlovy Univerzity. Ovšem po prvním všesokolském sletu (Jubilejní slavnost Sokola Pražského 1882) mu úřady podmínily možnost učit na univerzitě rezignací na činnost v Sokole. Po těžkém rozhodování podmínku splnil (předpokládal, že po dvacetileté činnosti je už Sokol natolik samostatný, že může pracovat bez jeho vedení, což se ukázalo jako správné). V říjnu 1883 byl jmenován soukromým docentem a od 1. ledna 1884 mimořádným profesorem s platem 1200 zl. ročně.\n\nRoku 1884 jako redaktor časopisu \"Zlatá Praha\" uzavřel smlouvu s Ottovým nakladatelstvím na vydání \"Dějin výtvarných umění\", z nichž stačil odevzdat první část, než zemřel.\n\nTyrš se významně účastnil českého kulturního i politického života. Stal se předsedou výtvarného odboru Umělecké besedy a byl členem poroty pro sochařskou výzdobu Národního divadla. Několikrát kandidoval za mladočechy a byl od roku 1869 volen poslancem českého zemského sněmu. V roce 1873 se stal i poslancem říšské rady. V doplňovacích zemských volbách v září 1882 byl zvolen na Český zemský sněm, kde zastupoval kurii městskou, obvod Dvůr Králové, Náchod, Hořice, Nové Město n. M. Je uváděn jako mladočeský kandidát. Ovšem Tyrš krátce před volbami veřejně oznámil, že kvůli pracovnímu vytížení nemůže mandát přijmout. Své vyjádření zopakoval i po volbách.\n\nTyrš se „do české historie ... zapsal především jako spoluzakladatel (16. 2. 1862) a vůdčí ideový i organizační činitel Sokola (i jako tvůrce českého tělocvičného názvosloví); byl rovněž iniciátorem prvního všesokolského sletu v r. 1882. Přál si, aby sokolství v duchu starořeckého ideálu kalokagathie pěstováním tělesné zdatnosti a brannosti přispívalo k harmonickému rozvíjení lidské osobnosti a národní kultury.“\n\nByl jedním ze zakládajících členů tělocvičného spolku Sokol Pražský na jaře roku 1862. Byl v letech 1862 až 1864 jeho prvním tělocvičným (a placeným) náčelníkem a práci se věnoval naplno. „Do stanov Sokola se promítlo i jeho vlastenecké a demokratické smýšlení.“ Roku 1863 navrhl vytvořit „Sbor pro vzájemnost československých spolků tělocvičných“ a svolat všechny cvičitele, avšak to mu rakousko-uherské úřady nepovolily a byl i policejně vyšetřován.\n\nSpolu s  kolegy navrhl uspořádat první slet sokolů již roku 1866, i tento záměr byl úředně zakázán. Když bylo v roce 1871 vydáno první číslo časopisu \"Sokol\", uveřejnil v úvodu stať \"Náš úkol, směr a cíl\". V době příprav oslav 20. výročí založení Sokola navrhl uspořádat veřejné cvičení s průvodem Prahou. Prvotní návrh pak rozšířil na uspořádání sjezdu všech sokolských jednot z Čech a Moravy s přizváním bratrských spolků ze světa (1. Všesokolský slet).\n\nV únoru 1882 předložil cvičitelskému sboru Sokola Pražského základní sokolský dokument \"Základové tělocviku\" (dokončil Vilém Kurz), později nazývaný „Tyršova soustava“, který se stal i základem sestav pro sletová cvičení. Stanovil také sokolské zásady (síla a mužnost, činnost a vytrvalost, láska k volnosti a vlasti, dobrovolná práce a kázeň, vzájemný bratrský vztah členů).\n\n(Převzato ze Slovníku českých filosofů.)<br>\n»Bývá řazen mezi sociální evolucionisty darwinovského typu, ale filozofických vlivů lze u něho nalézt více. Stálou inspirací mu byla antika a německá filozofie. Už v 50. letech 19. století se zabýval Schopenhauerem (\"Historische Einleitung in die Philosophie A. Schopenhauers\"), z jehož filozofie mu vyhovovala zejména nauka o vůli, teorie identity těla a duše a etický ideál lásky. Zároveň ho poutal L. Feuerbach svou kritikou náboženství. Na začátku 60. let se seznámil s Darwinovým spisem \"O vývoji druhů\" (z r. 1859), přijal jeho přírodovědnou teorii, zejména zákon vývoje, který pak aplikoval na společenost. Darwinův \"boj o život\" chápal jako vědecké a filozofické překonání pesimismu a pasivity, v něž ústí Schopenhauerovo učení o vůli k životu, jako předpoklad pokroku, postupného zušlechťování člověka a společnosti, pobídku k činnosti. Měl za to, že „veškeré dějiny jak tvorstva vůbec, tak lidstva zvláště jsou věčný boj \"o bytí a trvání\", v němž podlehne a vyhyne, co k životu nadál je neschopno a celku závadno“ a že „každý národ zhynul jen vlastní vinou svojí“; čím menší národ, tím „větší činnost vyvinouti musí, aby byl a zůstal platným a závažným členem lidstva“. – Všechny tyto filozofické vlivy pronikají i do Tyršových úvah o náboženství. Ty se objevují i v uměnovědných pracích, v článcích z r. 1871 a 1881 a zejména ve studii \"Mohamed a nauka jeho\", pojednávající nejen o islámu, ale také o vzniku a podstatě náboženství, náboženských dogmatech, obřadech, mravouce, herezi, politickém pozadí náboženských konfliktů. Tyrš podobně jako Feuerbach předpokládal, že lidé promítají do konceptu boha své vlastnosti a poměry, že národ si podle svého obrazu vytváří \"bohy\", kteří vyhovují jeho potřebám. Původní formu náboženství spatřoval v polyteismu, jehož rozmanité podoby vysvětloval geografickými a národními specifiky. Snažil se též vypátrat, jak fungují mechanismy vývoje náboženských útvarů (např. polyteismus se promění v náboženství světové, setřou-li se atributy příznačné jen pro určitou zemi). Na otázku, zda se po islámu, nejmladším ze světových náboženství, může objevit další světové náboženství, jemuž by se podařilo „podrobiti sobě mysli veškeré“, odpovídá, že takové náboženství tu již je, že „je to duch lásky a osvěty“ a že jeho proroky jsou všichni „dobří, vzdělaní a horliví lidé“, kteří chtějí spojit své síly a vymýtit ze světa hmotnou i duševní bídu, ovšem „toliko zbraní mravnou a duševní“.«\n\nPři ozdravném pobytu v Ötzu utonul v říčce Ötztaler Ache u osady Habichen v Tyrolských Alpách. Jeho tělo bylo nakrátko pohřbeno v Ötzu. Okolnosti jeho úmrtí nebyly nikdy zjištěny.\n\nMiroslav Tyrš je pohřben na Olšanských hřbitovech a sdílí zde mohylu společně s Jindřichem Fügnerem.\n\nKdyž vznikla první sokolská župa (v r. 1884 v Kolíně), byla pojmenována po Miroslavu Tyršovi „Sokolská župa Tyršova na středním Labi se sídlem v Kolíně“. K mohyle na Olšanech byly vysílány při všesokolských sletech delegace k uctění památky obou zakladatelů Sokola.\n\n\nTyrš byl často zpodobován sochařsky, malířsky i v grafice. Největší sbírku má Národní muzeum v Praze, oddělení novodobých českých dějin (jež spravuje někdejší sbírky Muzea tělovýchovy a sportu a Českého Sokola). Autory Tyršových portrétů jsou mj.:\n\n\n\n"}
{"id": "31812", "url": "https://cs.wikipedia.org/wiki?curid=31812", "title": "Tyršův dub", "text": "Tyršův dub\n\nTyršův dub je památný strom ve vsi Předslav severovýchodně od Klatov. Přibližně třistapadesátiletý dub letní (\"Quercus robur\") roste ve vsi u rybníčku a pojmenovaný je po Miroslavu Tyršovi. Obvod jeho kmene měří 591 cm a koruna stromu dosahuje do výšky 31 m (měření 2004). Dub je chráněn od roku 1992 pro svůj vzrůst a věk.\n"}
{"id": "31813", "url": "https://cs.wikipedia.org/wiki?curid=31813", "title": "PTP", "text": "PTP\n\nPTP je zkratka pro:\n\n"}
{"id": "31814", "url": "https://cs.wikipedia.org/wiki?curid=31814", "title": "Lípy na Srní", "text": "Lípy na Srní\n\nLípy na Srní jsou památné stromy ve vesnici Srní jižně od Sušice. Tři zdravé lípy malolisté (\"Tilia cordata\") rostou u rekreačního střediska Uranové doly. Obvody jejich kmenů měří 355, 230 a 200 cm, koruny stromů dosahují shodně do výšky 30 m (měření 1991). Lípy jsou chráněny od roku 1992 pro svůj vzrůst a jako krajinná dominanta.\n\n\n"}
{"id": "31817", "url": "https://cs.wikipedia.org/wiki?curid=31817", "title": "Bahá’í", "text": "Bahá’í\n\nVíra Bahá’í (někdy též označována jako „bahaismus“) je abrahámovské monoteistické náboženství vycházející ze všech starších abrahámovských náboženství a hlásající jednotu všech lidí. Jejím zakladatelem je Bahá'u'lláh (1817–1892), který je Bahá’í věřícími považován za posledního z řady Božích Poslů, jako byli Abrahám, Mojžíš, Buddha, Kršna, Zarathuštra, Kristus, Mohamed.\n\nPočátky víry Bahá’í jsou spojeny s rokem 1844, kdy mladý kupec z perského města Šírázu začal lidstvo připravovat na příchod Božího projevu, kterého měla údajně očekávala všechna světová náboženství a jehož zjevení mělo být přislíbeno ve všech svatých textech minulosti. Tento mladý Peršan se symbolicky nazval titulem Báb, značícím bránu, kterou pomyslně vstoupí ten, jehož příchod ohlašoval. Tím položil základy zbrusu nového náboženství bábismu. Za svoje učení byl Báb nejprve vězněn a pak brutálně popraven perskými úřady v roce 1850 v městě Tabrízu.\n\nTímto přislíbeným měl být Mírzá Husajn 'Alí (dle vlastní interpretace) zvaný Bahá'u'lláh, který je také zakladatelem víry Bahá’í. V roce 1863 v iráckém Bagdádu, kde pobýval ve vyhnanství, veřejně oznámil, že jeho příchod představuje naplnění proroctví všech předchozích náboženství a že jeho poslání jako celosvětového Božího projevu spočívá především v tom, že lidstvo přivede na další úroveň jeho postupného vývoje, kterým bude jednota všech ras, národů a etnik na zemi. Nutno však poznamenat, že nebyl přijat všemi bábisty.\n\nBahá'u'lláh, který byl za své učení pronásledován po celou dobu svého téměř čtyřicetiletého působení, zemřel v roce 1892 ve vyhnanství. Jeho Svatyně v izraelské usedlosti Bahdží je cílem pouti všech Bahá'istů světa a místem, kam se obracejí při vykonávání svých denních modliteb.\n\nPo jeho odchodu Bahá'u'lláhův nejstarší syn, 'Abdu'l–Bahá (1844–1921), jmenovaný svým otcem hlavou společenství Bahá’í, rozšířil učení Bahá’í a myšlenky do západního světa během svých cest po Evropě a Severní Americe. 'Abdu'l-Bahá mimo jiné proslul svou dobročinností, kterou prokazoval strádajícím a potřebným, a představuje pro věřící vzor ctností Bahá’í.\n\nV 'Abdu'l-Baháově díle pokračoval Shoghi Effendi, jeho vnuk a pravnuk Bahá'u'lláha, který se zejména zasloužil o vybudování jedinečného systému Bahá’í správy, která spočívá v demokraticky volených a pravidelně obnovovaných institucí, které z náboženského života minulosti odstranily dvě největší překážky bránící zdravému duchovnímu vývoji jedince i společenství, tj. svévolnou interpretaci Písma a vůdčí roli jakéhokoli jednotlivce (např. profesionálních kněží, kazatelů, náboženských vykladačů práva apod.)\n\nBahá’u’lláh, vlastním jménem Mírzá Hosejn-‘Alí, se narodil v roce 1817 v perském hlavním městě Teheránu do rodiny ministra (vazíra) na šáhově dvoře. Od mládí byl přes vysoké postavení své rodiny znám svou filantropickou a charitativní činností, jakož i rozsáhlými duchovními vědomostmi a schopnostmi, aniž by se mu kdy dostalo formálního teologického vzdělání. V roce 1863 v iráckém Bagdádu, kam byl poslán do vyhnanství jako vůdčí osobnost hnutí Bábí, učinil v zahradě Rezvánu veřejné prohlášení o tom, že je oním „Přislíbeným“ minulých věků a náboženství, jehož příchod předpovídal Báb.\n\nVětšinu svého čtyřicetiletého působení Bahá’u’lláh strávil ve vyhnanství, žaláři a v domácím vězení. Z Bagdádu byl vypovězen za svoje učení světskou i duchovní mocí osmanské říše do Istanbulu a posléze do Edirne (Drinopol), kde strávil celých šest let. Odsud byl osmanským sultánem 'Abdu'l-'Azízem poslán do trestanecké kolonie v Palestině, kde měl být jeho život vlivem podmínek žaláře původního křižáckého pevnostního města ‘Akká (Akra) ukončen. Bahá’u’lláh však téměř dvouleté žalářování přestál a nakonec mu bylo umožněno dožít v domácím vězení v usedlosti Bahdží, nedaleko ‘Akká.\n\nZ vězení a vyhnanství Bahá’u’lláh posílal dopisy všem hlavám tehdejších velmocí, kde je vyzýval, aby v duchu nového náboženství přehodnotili způsob svého vládnutí a ve prospěch všeobecného blaha se navzájem dohodli na celosvětovém míru. Bahá’u’lláh přes příkoří a protivenství, které ho doslova na každém kroku stíhaly ze strany světské i církevní moci, přes rodinné tragédie a přes útok na svůj život z rukou nevlastního bratra, zjevoval své spisy, nazývané v Bahá’í terminologii s odkazem na Starý zákon Deskami. Poslední dny života Bahá’u’lláh strávil v domácím vězení na usedlosti Bahdží, nedaleko ‘Akká, kde byly po jeho smrti v roce 1892 uloženy jeho tělesné ostatky. Bahá’u’lláhova Svatyně v Bahdží dnes slouží jako poutní místo a zároveň směr uctívání při denní modlitbě pro všechny Bahá’í věřící světa.\n\nBahá’í věří, že tento svět byl stvořen vědomou a myslící Příčinou, která se v náboženské tradici zpravidla nazývá Bohem. Tato Božská podstata je pro lidskou mysl zcela nepoznatelná a naprosto nepopsatelná, takže ji můžeme nazývat nejrůznějšími jmény, přesto však na těchto jménech a přídomcích zůstává naprosto nezávislá. Jména jako Bůh, Pán, Hospodin apod. jsou pouze pomocnými nástroji vyjadřování, jejichž prostřednictvím odkazujeme k oné věčné Příčině. Jelikož tato Příčina stvořila svět vědomě a zároveň představuje inteligentní entitu, toto stvoření bylo provedeno se specifickým účelem a záměrem. Aby lidstvo mohlo tento smysl stvoření pochopit, jsou v průběhu věků sesíláni božští učitelé, které terminologie Bahá’í nazývá Božími projevy. Díky těmto dokonalým projevům Boha, které lze připodobnit k čistému zrcadlu, věrně odrážejícímu přesnou podobu, myšlenky a záměry Stvořitele, a prostřednictvím jejich učení jsou lidé schopni pochopit Boží plán a uskutečňovat jeho vůli na Zemi. Náboženskou zvěst, kterou tyto Boží projevy pravidelně přinášejí, lze tedy považovat za přímé Boží poselství vyjádřené jazykem a stylem srozumitelným pro lidstvo v dané fázi svého pozemského vývoje.\n\nBahá’í věří, že Boží projevy představují jediné pojítko mezi nepoznatelnou podstatou a lidstvem. Představují dokonalý projev či odraz pomyslného slunce Boží podstaty, z něhož lidstvo čerpá svůj duchovní život. Boží projevy lidstvu zprostředkovávají Boží vůli pomocí svého učení, které zjevují od samotného počátku stvoření. Tento proces dle Bahá’í učení bude navždy pokračovat, neboť lidstvo bude v každé době a fázi svého vývoje potřebovat duchovní vedení a inspiraci.\nZ dochovaných zdrojů jsou nám známa jména projevů, kteří jsou součástí tzv. Adamova cyklu, jenž začíná Adamem, pokračuje přes Abraháma, Mojžíše, Ježíše a Mohameda až po Bába, který cyklus završil a svým ohlášením příchodu Bahá’u’lláha zároveň zahájil nový cyklus. Vedle výše jmenované „semitské“ rodiny projevů Bahá’í rozeznávají projevy „árijské“ linie, jako Kršnu, Zoroastra (Zarathuštra) a Buddhu.\nBahá’í nečiní jediný rozdíl v podstatě těchto projevů – jediné, čím se Boží poslové dle Bahá’í učení liší, je míra zjevení, kterou v daném okamžiku historie lidstvu zprostředkovali.\n\nBahá’í věří, že jedno z hlavních poslání Božích projevů bylo ustanovení vždy vyšší formy integrace lidské společnosti. Od kmenových svazků a společenství městských států lidstvo přes úroveň národních států dospělo k novému stupni své existence, který ohlásil a svými principy zastřešil Bahá’u’lláh.\n\nTato etapa vývoje lidstva předpokládá spojení národů na celosvětové úrovni a vznik společných mezinárodních institucí (legislativních, soudních i exekutivních) při dodržení základního principu jednoty v různosti, tj. zachování svébytnosti kultur jednotlivých národů a etnických skupin.\n\nCitát z Písma Bahá'u'lláha:\nBaháí věří, že existuje tzv. postupné zjevování Písma. Základem Písma Bahá’í jsou spisy zjevené Bábem a Bahá’u’lláhem. Jsou všemi věřícími považovány za Boží slovo zjevené lidstvu pro tento věk. Na počátku samotných Baháí spisů bylo oznámeno sedmnáct tzv. Písmen živoucího, tedy přislíbených proroků, kteří přijmou zjevení.\n\nBáb zjevil svatou knihu s názvem Baján.\n\nBahá’u’lláh za více než čtyřicetiletou dobu svého působení zjevil kolem stovky spisů, mezi nimiž hraje ústřední roli kniha zvaná Kitáb-i-Aqdas (Nejsvětější kniha), v níž jsou formulovány základy práva a teologie Bahá’í. Druhou nejdůležitější knihou víry Bahá’í je Kitáb-i-Íqán, v níž Bahá’u’lláh objasňuje význam a roli Božích projevů, kteří byli seslání před ním.\nNeodmyslitelnou roli hrají také spisy Bahá’u’lláhova nejstaršího syna ‘Adbu’l-Baháa, které mají mimo jiné roli interpretační a didaktickou. Nejsou však součástí Písma Bahá’í ve smyslu zjeveného Božího slova.\n\nPísmo Bahá’í bylo zjeveno v arabském a perském jazyce, v současné době je přeloženo do všech hlavních světových jazyků a mnoha jazyků národních a etnických, včetně češtiny.\nBahá’u’lláhovo specifické ustanovení v Kitáb-i-Aqdas zapovídající komukoli interpretovat explicitní význam jeho Písma bylo hlavním důvodem, proč společenství Bahá’í zůstává i po více než 150 letech své existence jednotné.\n\nBahá’í věří, že člověk má dvojí přirozenost – hmotnou a duchovní. Jeho duchovní stránka představuje jeho skutečnou podstatu, hmotná přirozenost jeho bytí představuje nástroj k dosahování duchovního pokroku v tomto materiálním světě. Účelem lidského života je vytvořit harmonii mezi těmito stránkami bytí, čehož leze docílit zaváděním Božího učení do našeho denního života. Stejně jako naše tělo potřebuje správnou a zdravou potravu, i naše duchovní přirozenost musí být pravidelně vyživována duchovní potravou. K tomu slouží různé duchovní prostředky, které Bahá’u’lláh ve Svém Písmu stanovil a z nichž nejdůležitější jsou modlitba a půst.\n\nBahá’í rozeznávají dva druhy modliteb – běžnou a denní.\n\nBěžné modlitby Bahá’í pronášejí při nejrůznějších příležitostech, individuálně i ve společnosti spoluvěřících, za různým účelem (duchovní posila, odpuštění, Boží chvála, uzdravení z nemoci, pomoc v protivenství apod.).\n\nDenní modlitba, která je trojího druhu (krátká, střední a dlouhá), má však na rozdíl od běžné modlitby svůj pevný řád – specifický způsob, frekvenci i přesný čas provádění. Je považována za analogii každodenní audience u Stvořitele, při níž se věřící nalézá v přímé Boží přítomnosti. Proto je nutné se chovat dle určitých stanovených pravidel, jako bychom se například chovali na pomyslné audienci u hlavy státu.\n\nKrátká denní modlitba se pronáší jednou denně (jednou za 24 hodin) od poledne do 2 hodin po západu Slunce.\n\nStřední modlitba se pronáší třikrát denně – ráno, v poledne a večer.\n\nDlouhá denní modlitba se provádí jednou za 24 hodin od poledne jednoho dne do poledne dne následujícího.\n\nVěřící si mohou vybrat kteroukoli z těchto modliteb dle svého uvážení, podmínek a možností.\n\nPřed vykonáním modlitby si věřící omyje tvář a ruce a zaujme modlitební postoj tváří k jihovýchodu (tzv. směr uctívání), kde se ve Svaté zemi nachází Bahá’u’lláhova svatyně.\n\nBahá’í se postí jednou ročně během postního měsíce ‘Alá‘ Bahá’í kalendáře (od 2. do 21. března). Bahá’í se po toto období zdržují jídla a pití od Slunce východu do Slunce západu každého z těchto jednotlivých 19 dní. Cílem a záměrem půstu je fyzická očista naší hmotné schránky, která symbolizuje podstatnější očistu duchovní, ale v neposlední řadě také představuje praktickou zkoušku ochoty věřících obětovat Bohu něco z mnoha světských příchylností, byť jen během velmi krátkého období.\n\nBahá’í se zdržují požívání alkoholu či jiných omamných látek v jakékoli podobě. Výjimkou jsou případy, kdy odborný lékař výslovně předepíše danou látku jako nezbytný lék nebo jeho součást k léčbě daného onemocnění.\n\nBahá’í víra, stejně jako předchozí náboženství, má svůj vlastní kalendář sestávající z 19 měsíců o 19 dnech. Zbývající dny jsou nazývány Ajjám-i-Há (Dny Boží podstaty) a jsou zpravidla zasvěceny oslavám a charitativní činnosti. Měsíce Bahá’í kalendáře jsou nazvány dle různých jmen a přídomků Boha. Nový rok Bahá’í oslavují 21. březen (1. jarní den) a v průběhu roku světí 9 Svátků svázaných s různými událostmi Bahá’í historie, během nichž se zdržují práce.\n\nNa začátku každého měsíce se Bahá’í setkávají na tzv. Slavnostech 19. dne, které společně oslavují čtením modliteb a úryvků z Bahá’í Písma. Zde také probírají formou konzultace všechny praktické záležitosti související s chodem místního společenství.\n\nPřestože se Bahá’í snaží důsledně žít podle Bahá’u’lláhem zjevených zásad a principů, zároveň chtějí být nedílnou součástí společnosti, v níž žijí. Bahá’u’lláh odsuzuje veškeré formy fanatického a extrémního praktikování víry, za něž považuje např. asketismus, mnišské řády a jiné formy vydělování se ze společnosti.\n\nBahá’í cítí povinnost přispívat svým dílem ke společenskému životu své země a svou službu spatřují nejen v příležitosti obohatit myšlenkovou kulturu občanské společnosti o Bahá’í názory, ale i v praktických projektech služby, které se ve většině případů odehrávají v rozvojových zemích třetího světa (vzdělávání dětí i dospělých, zdravotnictví, zemědělství apod.).\n\nProstřednictvím aktivit v rámci mezinárodního společenství se Bahá’í zasazují o vnímání světa jako společného domova všech ras, kultur a národů v duchu Bahá’u’lláhova známého citátu: „Země je jediným domovem a lidstvo jeho obyvateli.“\n\nMezinárodní společenství Bahá’í je nevládní organizace registrovaná u OSN od roku 1948, jež reprezentuje více než 5 milionů stoupenců Bahá’í víry na celém světě.\n\nBahá’í se kolektivně účastní širokého spektra aktivit mezinárodního společenství – především v oblasti mírového úsilí, lidských práv, postavení žen, vzdělávání, zdravotnictví, životního prostředí a potravinových programů.\n\nV rámci Organizaci spojených národů je mezinárodnímu společenství Bahá’í přiznán zvláštní konzultativní statut u Ekonomické a sociální radě Spojených národů (United Nations Ecomomic and Social Council ECOSOC) od roku 1970 a u dětského fondu OSN (UNICEF) od roku 1976. Bahá’í mezinárodní společenství též úzce spolupracuje se Světovou zdravotnickou organizací (World Health Organization WHO), Úřadem vysokého komisaře OSN pro lidská práva, účastní se programů životního prostředí (United Nations Environment Programme – UNEP) a rozvoje (United Nations Development Programme – UNDP).\n\nSpráva společenství Bahá’í na místní, národní a celosvětové úrovni se uskutečňuje prostřednictvím demokratických a pravidelně volených institucí, jejichž základní principy fungování stanovil Bahá’u’lláh, podrobněji rozpracoval ‘Abdu’l-Bahá a do současné podoby rozvinul a dovedl Shoghi Effendi.\n\nNa místní a národní úrovni jsou každoročně voleni z řad všech věřících zástupci do tzv. duchovních rad, které spravují administrativní záležitosti daného společenství. Na mezinárodní úrovni stejným způsobem probíhá volba každých pět let – ze všech Bahá’í věřících světa je volen Světový dům spravedlnosti se sídlem v Haifě, Izraeli.\n\nBahá’u’lláh zavedením tohoto jedinečného systému náboženské správy s konečnou platností zrušil instituci profesionálních duchovních, takže v Bahá’í víře byl případný vliv jednotlivce na chod společenství prakticky usměrněn v rámci demokratické volby a svobodného rozhodování o záležitostech společenství formou konzultace, zároveň se však také znemožnilo komukoli požívat jakékoli individuální autority jak při řízení společenství, tak např. při výkladu Písma.\n\nInstituce Bahá’í se starají a dbají pouze o praktické a administrativní záležitosti místních a národních společenství (svatby, pohřby, oslavy Svátků, representace ve vnějších vztazích apod.), tj. nemají právo zasahovat do duchovního života nikoho z věřících, pokud ovšem jeho případné chování nepoškozuje dobré jméno víry na veřejnosti.\n\nSvětové centrum Bahá’í je administrativní centrum Bahá’í.\n\nV 2018 je víra Bahá’í rozšířena do 247 zemí a teritorií světa, společenství existují ve více než 13 000 lokalitách. Mezi více než 5 miliónů Bahá´í věřících je zastoupeno téměř 2 100 různých národů a etnických skupin.\n\n"}
{"id": "31829", "url": "https://cs.wikipedia.org/wiki?curid=31829", "title": "Vetus Latina", "text": "Vetus Latina\n\nVetus latina (lat. \"Versio vetus latina\" - starý latinský překlad) je nejstarší překlad Bible do latiny. Jeho text je možné zrekonstruovat buď z rukopisů z doby, kdy byla Vetus latina nebo její části v užívání (nebo alespoň z jejich fragmentů či palimpsestů), nebo z citací některých církevních otců, zvlášť afrických. V případě biblických knih, které nebyly nahrazeny (alespoň zpočátku) verzí Vulgáty, se text nachází i v pozdějších středověkých kodexech. Vetus latina byla v užívání od cca 2. století do 5. století, v některých případech až do 8. století, neboť ne všechny knihy byly nahrazeny Vulgátou.\n\nVetus latina byla vytvořena z řečtiny, tj. z originálních verzí (v případě Nového zákona), nebo ze Septuaginty (v případě Starého zákona). Novozákonní text je tzv. západního typu, použitá verze Septuaginty je původně Lukianova.\n\nVetus latina však není jednolitým překladem, ani není dílem jediného překladatele. Překlad různých knih vznikal nezávisle a v průběhu doby se měnil. Tento postupný vývoj je možné sledovat jak v použité slovní zásobě, tak v tom, že jednotlivé verze jsou revizemi latinského textu na základě různých předloh. V zásadě lze říct, že původní Lúkianova předloha byla zaměněna za velké unciální kodexy.\n\nV závislosti na změně slovní zásoby se rozlišuje několik typů Vetus latiny. Základní verze vznikla pravděpodobně v latinsky hovořící Africe (tzv. Afra), později byla pozměněna především v Itálii (tzv. Itala) a tato italská verze se dostala zpět do Afriky. Přesto změny ve slovní zásobě ukazují spíš na změnu v průběhu doby než na změnu závisející na geografii. Celkem se rozlišují následující verze překladu:\nPo této verzi se objevila Vulgáta, nebo alespoň její základní část, a ta autoritou papeže Damasa I. Vetus latinu vytlačila. Konečné vítězství Vulgáty nad Vetus latinou se datuje do doby karolinské reformy.\n\nZ hlediska textové kritiky je Vetus latina velmi důležitá jako jeden z nejstarších svědků řeckých předloh (LXX) v prvních staletích po Kristu.\n"}
{"id": "31830", "url": "https://cs.wikipedia.org/wiki?curid=31830", "title": "Kino Beseda (Brno)", "text": "Kino Beseda (Brno)\n\nNež lze přistoupit k samotným počátkům veřejných projekcí v městské části Brno-Slatina, je nutno říci něco o organizaci místních odborů. V tehdejším brněnském obvodu X založilo 16. srpna 1903 několik občanů samostatnou tělocvičnou (resp. tělovýchovnou) jednotu Sokol. V jejím rámci bylo počátkem první republiky ustaveno tzv. \"Stavební družstvo ke zřízení Sokolovny\", které mělo za úkol získávání peněz právě pro Sokol. Jednou z jeho aktivit určených k tomuto účelu bylo mimo jiné provozování kina. To bylo realizováno v listopadu roku 1919 podáním žádosti Místnímu výboru, aby bylo možno v sále obecního hostince provozovat kinopředstavení. Místní výbor tuto žádost schválil. Dva roky poté na návrh starosty Josefa Křehlíka zakoupilo Družstvo filmový promítací přístroj a uzavřelo s Místním výborem (jakožto majitelem Radnice) smlouvu o provozování kina. Do roku 1925 se hrálo zpravidla každé dva dny a to 1 až 3 představení, přičemž náklad tvořila částka za vypůjčení a dopravu filmového materiálu, odměna promítači (p. Mrna) po 20 Kč a 60 Kč za přípravu sálu (p. Heim). Na společné schůzi výboru jednoty a Družstva pro postavení sokolovny ve Slatině 2. března 1925 bylo konstatováno, že kinematograf, zřízený v sále obecního hostince, nepřinesl očekávaný finanční efekt a vypůjčené peníze vložené do podniku pokladnu \"Družstva\" nesmírně tížily. Bylo proto rozhodnuto provoz kina zastavit, stroje prodat a na podnět starosty vybídnout členstvo k upisování bezúročných půjček. Tato schůze ukončila rozmrzelost zúčastněných funkcionářů a také nedůvěru mnohých občanů.\n\nŠpatná hospodářská situace sice v polovině 20. let šance na vybudování kina doslova zmařila (pravděpodobně kvůli nízkému zájmu ze strany diváků), ale už v prosinci 1928 jednota opět naznačuje jisté naděje. Byla podána žádost o povolení kinové koncese a k tomu účelu se zamýšlela postavit zvláštní místnost na cvičišti jako část příští sokolovny. Téma KINO nesla i další schůze jednoty a Družstva, která ovšem nevedla k žádným konkrétním závěrům. Během roku 1929 se na toto téma vedly dlouhé debaty a nakonec bylo odhlasováno, aby na letním cvičišti byla postavena samostatná budova kina, jejíž náklad neměl podle propočtu přesáhnout 180 000 Kč. K tomuto vážnému kroku byla jednota podnícena tím, že jí byla Zemským úřadem v Brně přislíbena přednost při udělení kinové koncese před místním Školským podporovacím spolkem, který se o ni též ucházel, za podmínky, že na provoz kina vybuduje potřebnou budovu. Pro kino byl zvolen název BESEDA. Náklad na stavbu měl být uhrazen převážně členstvem a příznivci jednoty, dary, bezúročnými nebo na nízký úrok poskytnutými půjčkami, zárukami s povinností platit úrok a sbírkami v obci. Slatina byla rozdělena na 5 obvodů a každému přidělen jeden sběratel. Od února do konce roku bylo sebráno od členů 4617 Kč a od příznivců 1446 Kč. Stavba byla zadána staviteli Janu Hrůzovi z Líšně, ostatní řemeslnické práce nejlevnějším nabídkám.\n\nDalší problémy a špatný finanční stav kina na sebe nenechaly dlouho čekat, a tak v letech 1932-3 vedlo nepochopení, skryté i zjevné nepřátelství, hlavně však všeobecný úpadek blahobytu v důsledku celosvětové krize k malé návštěvnosti filmových představení. Velké dluhy a neochota členů plnit slíbené závazky situaci hospodaření jen zhoršovaly. Zlepšení této situace nebo nějakou její pronikavější změnu nepřinesly ani společné schůze výboru jednoty Družstva ani jejich společná valná hromada. Mnozí již ani nedoufali, že se finance ještě dají zachránit. Kino stále upadalo, takže se pomýšlelo na jeho úplné zavření.\n\nRok 1934 přinesl částečné zlepšení hospodářské situace, a tak i vlivem pravidelných lidových představení se sníženým vstupným kino poněkud lépe prosperovalo. V roce 1935 dosáhla finanční tíže jednoty svého vrcholu, takže někteří členové pochybovali o možnosti udržet sokolský majetek. Kinoodbor chtěje polepšit finanční stav jednoty, žádal valnou hromadu o zakoupení zvukové aparatury. Valná hromada z obavy před dalším zatížením žádost zamítá. Kinoodbor tedy na svůj vrub zaručil potřebný obnos, a tak umožnil zahájení zvukových představení, což se dobře osvědčilo.\n\nNástupem protektorátu přicházelo mnoho nejrůznějších nařízení a komplikací. V kině se konaly vzdělávací besídky dorostu, jelikož školní vyučování bylo přerušeno kvůli nedostatku topiv. Bylo nařízeno přísné zatemnění a stanoven limit na 60 filmů německých a 40 filmů jiných. Počátek tohoto období je ale spojen také s mnohými renovacemi budovy kina. Osvědčila se zde nová moderní kamna za 5000 Kč, v červenci 1940 byla provedena kanalizace a oprava zvukové aparatury v celkové ceně 13 000 Kč. V té době si kino finančně vedlo docela dobře, protože divácká návštěva kvetla. V prosinci 1940 se zvedlo vstupné ze 2 na 5 Kč. Krize přišla až počátkem roku 1941. V kině, hospodách a tělocvičnách se nesmí topit, činnost Sokola je zastavena a nářadí zapečetěno. Poslední zápis (duben) z Pamětní knihy Sokola zní: „Kino jede - naši pracují, Němci berou peníze.“\n\nPo válce se činnost kina plně obnovila. Roku 1946 byl zakoupen promítací přístroj 8mm (6000 Kč) a začalo promítání pohádek pro děti a krátkých filmů pro dospělé. V sále kina byl 20. února uspořádán kulturní večer s recitacemi, referátem o prezidentu Benešovi a promítání filmu. V rámci Svazu české mládeže měl již v březnu 1947 filmový kroužek 3 promítání. Z dalších 5 představení přinesl do pokladny 470 Kč. Do června roku 1948 tak ve 14 programech promítl celkem 77 filmů a přinesl přes 3400 Kč. Kromě toho bylo na 30 besídkách a 14 schůzkách promítnuto na 60 filmů.\n\nPrůběh následujících let je zaznamenán v podobě záznamů o akcích, kde byly promítány tzv. kulturně-politické filmy, zprávy z výročních setkání, údaje o finančních ziscích a počtu zúčastněných osob. To dokumentuje například Pamětní kniha Obvodní rady X města Brna z let 1951-74.\n\nPo převratu v listopadu 1989 bylo zestátněné kino přiděleno obci, poté jej vlastnila firma Moravia. Dva filmy se promítaly pravidelně čtvrtek až neděle vždy po jedné repríze. Programová skladba se nelišila od ostatních běžných brněnských kin, nejednalo se tedy o žádná artová představení. Přibližně od roku 2000 přestalo kino promítat, začalo pomalu chátrat, a tak se radnice rozhodla k prodeji nepotřebných kinokřesel a to za cenu 80 Kč / kus. Až když byla 10. června 2003 podepsána smlouva o pronájmu části pozemku č. p. 1777/0, tedy budovy Besedy, novému nájemci, panu Vítu Šťastnému, začalo kino měnit svoji podobu. Od roku 2004 tak neslo bývalé kino Beseda podtitul \"Cinema Cafe & Music Pub\", bylo nově zrekonstruované a vítalo své návštěvníky letní předzahrádkou. Nějakou dobu zde probíhaly v pozměněné formě filmové projekce, a kino fungovalo jako kinokavárna a jako místo pro příležitostné hudební akce a koncerty. Poté byla činnost ukončena.\n"}
{"id": "31832", "url": "https://cs.wikipedia.org/wiki?curid=31832", "title": "Pešita", "text": "Pešita\n\nPešita či Pešitta, východosyrskou výslovností Pešito (ܡܦܩܬܐ ܦܫܝܛܬܐ, \"mapaktá pešíttá\" („snadná, jednoduchá“)), je jeden ze starých syrských překladů Bible, pocházející z přibližně 9. století. Je dodnes používán jako standardní a oficiální překlad v syrsky hovořících (východních) církvích. Zvláštní název byl tomuto překladu dán kvůli jeho charakteru a pro odlišení od syrské hexaply a dalších syrských překladů.\n\nPřeklad Starého zákona vznikl pravděpodobně během 1. a 2. století po Kr. Nejedná se o překlad jednotný, pravděpodobně se na něm nezávisle podílelo více překladatelů, z nich někteří byli křesťané, jiní židé. Překlad vychází z hebrejštiny, někdy prosvítá znalost řecké Septuaginty. Ve 3. století již byla většina hotová – znalost Pešity se promítá do (pozdějšího) starosyrského překladu evangelií.\n\nStarý zákon nemá žádnou návaznost na aramejské targúmy, naopak v případě targúmu ke knize Přísloví vychází targúm právě z Pešity.\n\nKromě kanonických knih obsahovala Pešita i větší množství apokryfů (všechny s výjimkou knihy Sírachovcovy přeloženy z řečtiny): 2. kniha Báruchova, 4. kniha Ezdrášova, 3. a 4. kniha Makabejská a také 6. část Flaviovy \"Židovské války\". Některé žaltáře obsahují i další žalmy.\n\nPešita má svůj specifický a samostatný systém dělení knih na kapitoly, dosvědčený již od 8. století.\n\nNový zákon Pešity neobsahuje několik knih, považovaných obvykle za kanonické; jsou to: 2. a 3. list Janův, 2. list Petrův, List Judův a Zjevení Janovo. Tyto knihy nejsou součástí kánonu syrských církví, které používají Pešitu. Chybí též následující pasáže: Mt 27,35b; Lk 22,17-18; J 7,53-8,11 (tj. perikopa o prostitutce, chybějící vůbec v byzantském typu textu Nového zákona), Sk 8,37; 15,34 a 28,29. Specifikem Pešity je i zvláštní pořadí listů: Katolické listy (tedy ty z nich, které Pešita obsahuje) se nacházejí před listy sv. Pavla.\n\nZ jazykového hlediska se v případě Nového zákona nejedná o zvláštní, nový překlad, ale o revizi starosyrského překladu, která se snaží o přesnější shodu s řeckým originálem. Tato revize proběhla přibližně v 5. století a nestřetla se s žádným vážnějším odporem. Dělení textu na kapitoly pochází přibližně z 6. století.\n\n"}
{"id": "31833", "url": "https://cs.wikipedia.org/wiki?curid=31833", "title": "Pomocný technický prapor", "text": "Pomocný technický prapor\n\nPomocné technické prapory (PTP, slovensky \"pomocné technické prápory\") či Vojenské tábory nucených prací (VTNP) byly útvary Československé lidové armády, které v letech 1950–1954 fungovaly pro internaci a převýchovu tzv. politicky nespolehlivých osob, podléhajících tehdejšímu brannému zákonu (armáda pro ně vymyslela tzv. politickou klasifikaci „E“). Důležitým důvodem jejich vzniku bylo i zajištění levné pracovní síly pro vybraná hospodářská odvětví. Byly také nástrojem perzekuce a pracovní exploatace nepohodlných osob. Fungování PTP nemělo oporu v československých zákonech a mezinárodním právu. \n\nPomocnými technickými prapory prošlo, podle různých odhadů, mezi 40 000 a 60 000 občanů. Pracovali v dolech (na Ostravsku, Kladensku i na Slovensku), ve stavebnictví (například pražské sídliště Petřiny), na vojenských stavbách (výstavba letišť, kasáren, obytných domů i dalších objektů, např. Ústřední vojenské nemocnice v Praze-Střešovicích, nebo tehdy vojenského hotelu Internacionál v Praze-Dejvicích), ve vojenských lesích, kamenolomech i v zemědělství. Například v roce 1953 pracovaly vojenské pracovní jednotky na 370 různých pracovištích.\n\nVýrazy \"„pétépáci“\" a \"„černí baroni“\" (byli označeni černými výložkami) byly i po roce 1953 běžně používány pro vojáky technických praporů (TP) a vojenských pracovních jednotek (VPJ), později dokonce i pro ženisty.\n\nPředchůdci pomocných technických praporů byly čtyři odloučené silniční prapory, které armáda zřídila k 1. říjnu 1948, aby v nich pracovali branci považovaní za politicky nespolehlivé. Tyto útvary, sloužící ke stavebním a zemním pracím, však stále měly bojový status. Na konci roku 1949 sloužilo v těchto jednotkách přes 2000 mužů. Část jednotek PTP vznikla také z vojenských báňských oddílů (ty fungovaly od roku 1946 do listopadu 1951).\n\nKrátce poté, co Ludvíka Svobodu na postu ministra národní obrany vystřídal Alexej Čepička, došlo i ke změně silničních praporů na pomocné technické prapory. Stalo se tak na návrh Obranného zpravodajství (OBZ) vedeného Bedřichem Reicinem. Oficiálním dnem vzniku PTP je 1. září 1950, kdy byly čtyři dosavadní silniční prapory změněny na první čtyři lehké pomocné technické prapory. Jednalo se o 51. PTP v Mimoni, 52. PTP ve Svaté Dobrotivé, 53. PTP v Libavé a 54. PTP v Lešti.\n\nPTP se nadále dělily na lehké a těžké. Lehké PTP byly určeny zejména pro stavební práce, zatímco těžké (báňské) PTP pracovaly při těžbě v povrchových i hlubinných dolech – do nich také byli převáděni vojáci z rušených vojenských báňských oddílů. Těžké PTP vznikly rozkazem ministra Čepičky ke dni 1. října 1950 a to nejprve útvary 55. PTP Ostrava-Radvanice, 56. PTP Horní Suchá, 57. PTP Kladno-Libušín a 58. PTP Most (od dubna 1951 byly těžké jednotky označeny římskými číslicemi I-IV). K 1. prosinci 1950 bylo v PTP celkem 9900 mužů, z nichž 7780 mělo politickou klasifikaci „E“ a 1001 bylo duchovních či řeholníků.\n\nLehký pomocný technický prapor tvořily čtyři roty s celkovým počtem 800 mužů, těžké prapory měly šest rot s 1200 muži (reálný stav se často lišil). Výběr mužů do PTP probíhal na základě osobních, politických a sociálních hledisek, posuzujících brance i jejich příbuzné. Všichni vojáci, které výběrové komise označily za nespolehlivé, byli určeni k PTP (na druhé straně významnou část personálu PTP tvořili lidé hodnocení jako politicky spolehliví, ale povoláním například horníci či při odvodu zařazení do kategorií „Cj“ a „Cd“).\n\nDne 15. dubna 1951 byly vytvořeny tři nové lehké PTP – 59. PTP Most-Bílina, 60. PTP Děčín a 61. PTP Rumburk. Jelikož byl na vojenských stavbách neustálý nedostatek pracovních sil, vznikly od 15. května 1951, jako nový typ vojenských pracovních jednotek, dva technické prapory (TP). Sem byli umisťováni politicky spolehliví vojáci s klasifikací „Cj“ a „Cd“. Tyto jednotky byly určeny zejména pro tajné a utajované stavby, na které armáda nechtěla nasadit osoby považované za politicky nespolehlivé. Vojáci z technických praporů mohli cvičit se zbraní a také často sloužili ve velitelském sboru jednotek PTP. První dva technické prapory byly – 1. TP Děčín (později zámek Zelená Hora u Nepomuku) a 2. TP Most.\n\nK 1. říjnu 1951 vznikl lehký 62. PTP Děčín a kombinovaný báňský oddíl v Ostravě byl přeměněn na těžké IV. PTP a V. PTP v Orlové.\n\nDalším způsobem jak naplnit stavy PTP byla od roku 1951 tzv. Mimořádná vojenská cvičení, což byla protiprávní instituce, na základě které byly do PTP na neurčito (obvykle dvě a více let) povolávány „nespolehlivé“ osoby mezi 18-60 lety. Tímto způsobem byli do PTP povoláni i lidé propuštění z rušených táborů nucených prací (TNP). Plánované odvody cca 12 000 politicky nespolehlivých branců se však i přes pomoc ministerstva národní bezpečnosti splnit nepodařilo.\n\nK 1. prosinci 1951 vznikly nové lehké PTP – 63. PTP Komárno, 64. PTP Varnsdorf a 65. PTP Dolní Životice. Souhrnem tedy v prosinci 1951 existovalo 11 lehkých pomocných technických praporů, šest těžkých PTP a dva technické prapory (TP). V nich bylo celkem 22 083 osob (11 191 v lehkých PTP, 8746 v těžkých PTP a 2146 v TP). V roce 1952 byly vytvořeny poslední tři lehké PTP – 66. PTP Bílina, 67. PTP Zdechovice u Přelouče a 68. PTP Komárno. Dne 1. ledna téhož roku bylo také vytvořeno Velitelství vojenských pracovních jednotek (VVPJ), kterému byly všechny výše jmenované útvary podřízeny.\n\nPo politických změnách v roce 1953, vyvolaných jednak úmrtím Stalina a jeho souputníka Gottwalda v Československu, jednak tlakem mezinárodních organizací, byly PTP od posledních měsíců roku 1953 do května 1954 postupně rušeny. Pokud měl jejich personál splněno nejméně 24 měsíců základní služby, byl do konce roku 1954 propouštěn do civilu.\n\nRozsáhlá reorganizace vojenských pracovních jednotek začala 1. listopadu 1953 a vedla k propuštění odvedenců na mimořádných cvičeních a většiny vojáků, kteří byli v PTP drženi i po uplynutí dvouleté prezenční vojenské služby. Sedm lehkých (51., 53., 59., 60., 61., 64. a 66. PTP) a tři těžké pomocné technické prapory byly převedeny na technické prapory. Na konci roku 1953 tak bylo Velitelství vojenských pracovních jednotek podřízeno 27 útvarů, z nichž bylo 18 lehkých (z toho sedm PTP a 11 TP) a 9 těžkých (tři PTP a šest TP). Počet pomocných technických praporů se snížil na polovinu. Ve všech jednotkách tehdy sloužilo 35 502 mužů. K 1. lednu 1954 byly zrušeny další dva PTP.\n\nPomocné technické prapory byly jako politické a kárné jednotky zrušeny k 1. květnu 1954. Přesluhující vojáci byli propuštěni, vojáci posledního povolaného ročníku 1952, odvedení v létě 1952, byli přeřazeni do Technických praporů (TP), z nichž mnohé byly pokračováním PTP – ovšem již s jiným režimem. I po skončení prezenční služby zde byli drženi na mimořádném cvičení až do konce listopadu 1954. Politická klasifikace „E“ byla zrušena k 1. květnu 1953 (vojáci této klasifikace nesměli mít přístup ke zbraním, nemohli získat jinou hodnost než „vojín“ atd.). Kádrově závadní jedinci však byli do vojenských technických jednotek zařazováni i nadále.\n\nPunc politické nespolehlivosti ovšem pronásledoval „pétépáky“ i po jejich návratu do civilu. Je známo mnoho případů, kdy byli dlouhá léta sledováni Státní bezpečností (někteří až do pádu komunistického režimu). Jenom menšině z nich se podařilo v dalších letech života také díky náhodám prosadit a splnit si alespoň zčásti své životní plány získáním vysokoškolské kvalifikace či hospodářských funkcí. V některých případech třeba i tím, že se stali členy KSČ.\n\nKdyž v průběhu pražského jara došlo k určitému oslabení režimu, byl kromě KAN a Klubu 231 založen také Svaz PTP. K tomu došlo 25. května 1968 v Praze na Slovanském ostrově na sjezdu s účastí 3500 osob. Z jednání vzešly dvě rezoluce, ve kterých byla požadována rehabilitace příslušníků PTP, uznání nezákonnosti jejich zřízení, odškodnění, možnost seznámit se s kádrovými posudky a jmény jejich autorů, umožnění návratu k původním povoláním a umožnění dokončení studia, úpravu invalidních důchodů pro příslušníky PTP, kteří ve službě utrpěli úraz či důchodu pro pozůstalé v případě smrtelného úrazu. V politické rovině bylo žádáno zastoupení Svazu PTP v Národní frontě, Národním shromáždění, národních, krajských, okresních i místních výborech. Po nástupu normalizace byla činnost Svazu PTP ukončena a obnovena mohla být až po Sametové revoluci – ustavující sjezd proběhl 10. května 1990 v Průmyslovém paláci.\n\nPracovníci PTP byli rehabilitováni na základě zákonů č. 87/1991 Sb.<ref name=\"87/1991\"></ref> a č. 267/1992 Sb.<ref name=\"267/1992\"></ref> o mimosoudních rehabilitacích. V případě úmrtí stát pozůstalým vyplatil 100 tisíc korun. V únoru 2002 rozhodla vláda nařízením č. 102/2002 Sb. o novém odškodnění v podobě 625 Kč za každý započatý měsíc při službě delší než jeden rok (jak u PTP, tak u silničního vojska a vojenských báňských oddílů). Odškodnění se vztahovalo pouze na dosud žijící vojáky. Vdovy po členech PTP mají od roku 2006 nárok na příplatek k důchodu.\n\nObecně byly pracovní podmínky mírnější v malých odloučených útvarech lehkých PTP, než v hlubinných dolech s nepřetržitým provozem. U vojáků nasazených v PTP nebyl brán velký ohled na bezpečnost práce, hygienu a zdravotní stav mužstva. Důležité bylo naopak plnění a přesahování norem, jelikož velitelé v takovém případě dostávali příplatky. Materiální zabezpečení jednotek bylo skromné – například uniformy často pocházely ze zásob wehrmachtu. Podmínky ubytování příslušníků PTP se lišily, až na výjimky nebyli vojáci v kasárnách, ale v různých provizorních podmínkách, často v nevyhovujících objektech a to bez ohledu na ustanovení vojenských řádů. Podmínky ubytování byly relativně lepší u těžkých PTP, které byly dlouhodobě na jednom místě, na rozdíl od těch lehkých PTP, jejichž mužstvo se často stěhovalo.\n\nPřesný počet úrazů a úmrtí v útvarech PTP není znám, těžká práce v náročných podmínkách a bez velkého zájmu o bezpečnost si vybrala svou daň. Jen za rok 1952 bylo evidováno 40 smrtelných úrazů, 518 těžkých a 2790 středních a lehkých úrazů. Největší podíl na této statistice měly doly na Ostravsku.\n\nPomocné technické prapory pracovaly většinou na místech, kde bylo zapotřebí vysoké fyzické námahy a kde si civilní zaměstnanci mohli vydělat jen málo peněz. Vojáci PTP byli placeni podle tehdejších obecně platných norem, ovšem oproti civilním zaměstnancům snížených průměrně o 30 %, které si armáda rovnou ponechala. Peníze pak nebyly vypláceny přímo jim, ale vojenské správě, která si na základě pracovních výkonů a dalších podmínek strhávala mezi 70-90 % jako úhradu oblečení, stravování, ubytování atd. Zbylé peníze byly rozděleny na dvě části – jedna byla vojákům vyplacena a druhá uložena na vkladní knížku, se kterou voják po dobu služby nemohl nijak disponovat. Při měnové reformě v květnu 1953 jim byly tyto jejich vynucené úspory vyměněny v nejhorším možném kurzu 50:1. Vojáci PTP tedy byli jedinými vojáky základní služby, kteří si svou vojenskou povinnost navíc sami zaplatili.\n\nPodle směrnic Obranného zpravodajství měly od roku 1948 nespolehlivé osoby vyhledávat společně Ministerstvo vnitra, národní výbory, KSČ, Svazy české mládeže a další organizace Národní fronty, jež na odvedence vypracovávaly kádrové posudky. Protože se tato praxe neosvědčila, od roku 1949 byla změněna a každého adepta prověřovalo místní velitelství StB, které o vybraných nespolehlivých osobách informovalo 5. oddělení Obranného zpravodajství, jež se postaralo o další zařazení takové osoby. V roce 1950 se systém opět změnil a nespolehlivé osoby měly hledat prověrkové komise přímo u útvarů.\n\nV roce 1951 byli adepti na odvod kádrováni ještě před předstoupením před odvodovou komisi, která byla rozdělena na zdravotní a politickou sekci. Nově byla zavedena klasifikační škála, sloužící k rozřazování branců:\n\n\nOdvedenci s klasifikací „Cj“ a „Cd“ byli zařazováni do útvarů TP i PTP, klasifikace „E“ znamenala odvedení do PTP bez ohledu na zdravotní stav (mělo ji přibližně 25 000 osob). Pro podzimní odvod ročníku 1950 byly, dle \"Směrnice pro utvoření a činnost útvarových výběrových komisí\", jako nespolehlivé definovány osoby, které:\n\nPoslední odvody proběhly v roce 1952.\n\nNaprostou většinu jejich příslušníků tvořili v době jejich trvání (do roku 1954) „politicky nespolehliví“ branci odvodních ročníků, ale početnou skupinu představovali rovněž občané starší: byli to např. kněží, lidé dříve (i před druhou světovou válkou) osvobození od vojenské základní služby, vojáci zahraničních jednotek československé armády z doby druhé světové války, po únoru 1948 propuštění z politických důvodů z aktivní služby nebo i někdejší příslušníci německé armády, jimiž se stali jako synové ze smíšených manželství zejména na Hlučínsku, ale i v jiných oblastech ČSR, zabraných po mnichovské dohodě v roce 1938 nacistickou Říší.\n\nZřízení PTP nemělo oporu v československých zákonech. PTP byly v rozporu s platným branným zákonem č. 92/1949 Sb., který dovoloval využití vojáků v činné službě k pracovní činnosti jen za mimořádných podmínek a to pouze dočasně.<ref name=\"92/1949\"></ref> Vojáci z PTP však trávili na nucených pracích celou svou vojenskou službu a často i mnoho měsíců po jejím skončení. Statut vojenských pracovních jednotek, vydaný ministrem Čepičkou 18. srpna 1952, měl regulovat jejich činnost. Postrádal však charakter služebního předpisu a v rozporu s ústavou a branným zákonem, které hovořily pouze o obranné funkci armády, přiznával PTP účel pouze pracovní a převýchovný. Platné zákony dále dovolovaly klasifikovat vojáky pouze na základě zdravotních kritérií, nikoliv politických, která byla dokonce upřednostňována. Taktéž mimořádná vojenská cvičení byla v rozporu s právními předpisy i branným zákonem, který záložníkům dovoloval vojenská cvičení o celkové délce 16 týdnů. Tito však byli na cvičení povoláni na neurčito (obvykle se jednalo o dvě a více let). Navíc byli povoláváni nejen záložníci, ale i nevojáci.\n\nS pomocnými technickými prapory bývají spojovány knihy spisovatele a humoristy Miloslava Švandrlíka, zejména kniha \"Černí baroni\" (1968, první vydání nakladatelství Vysočina Havlíčkův Brod, druhé vydání zabaveno, další vydání ve Švýcarsku, Anglii), která se stala námětem úspěšného stejnojmenného filmu. Vycházejí však z reality Technických praporů (TP), nikoliv pomocných technických praporů (PTP), která byla odlišná.\n\n\n\n"}
{"id": "31834", "url": "https://cs.wikipedia.org/wiki?curid=31834", "title": "Evangelijní harmonie", "text": "Evangelijní harmonie\n\nDiatessaron neboli harmonie evangelií či evangelijní harmonie (latinsky \"harmonia evangelica\", německy převážně \"Evangelienharmonie\" \"evangelijní harmonie\", plurál \"diatessara\", z řeckého „skrze čtyři“) je označení kompilace evagelií do jednoho literárního díla. Diatessaron vznikl někdy před rokem 256 (jeden jeho zlomek se našel v Dura Europos), pravděpodobně již okolo roku 160 v syrštině; originálním jazykem mohla však být i řečtina. Jeho autorem byl Tatianos (neboli \"Tatianus\" či \"Tacián\"). Jediná dochovaná úplná verze je však v arménštině; ze syrského originálu se dochovaly asi jen 2/3. Aby se od 4. století Diatessaron odlišil od čtyř evangelií v starosyrském překladu, nazýval se \"evangelion da-mehalleté\" (evangelium smíšených), zatímco čtyři evangelia se nazývala \"evangelion da-mefarrešé\" (evangelium oddělených). \n\nTatianos, aby vyřešil rozpory mezi čtyřmi kanonickými evangelii, sloučil je dohromady a vytvořil tak jediné, souvislé evangelium. Nečerpal však jen z kanonických materiálů, ale používal i některé apokryfní texty, zvláště pro popis Ježíšova dětství. \n\nDiatessaron byl standardním evangelijním textem syrských církví až přibližně do 5. století. Biskup Teodoret z Kyrrhu v 5. století nalezl ve své diecézi celkem 200 užívaných rukopisů a snažil se je vytlačit zavedením čtyř kanonických evangelií, což se mu a jeho nástupcům podařilo. \n\nVe staré němčině jsou známy tři evangelijní harmonie (všechny z 9. století):\n\nTyto evangelijní harmonie jsou psány jazykem dnešnímu čtenáři naprosto nesrozumitelným. Krátké ukázky z Helianda a Otfridovy Evangelienbuch v moderní němčině jsou k dispozici v čítance GLOSIKOVÁ, Viera, JIČÍNSKÁ, Veronika. \"Anthologie der deutschen Dichtung (Bd. I)\". Praha: Univerzita Karlova - Pedagogická fakulta, 2007. (s. 16-20), ukázky a překlady do moderní němčiny (a někdy i češtiny) všech tří staroněmeckých evangelijních harmonií jsou k dispozici také v dnes již hůře dostupné knize SIEBENSCHEIN, Hugo, ZATOČIL, Leopold. \"Stručné dějiny německé literatury do roku 1250 : s ukázkami originálů a jejich překlady\". Praha: SPN, 1958. (s. 43-52, 63-70). Všechny tři skladby jsou psány v tzv. Langzeilen (\"Langzeile\" se skládá ze dvou čtyřstopých veršů, tzv. \"Kurzzeilen\", které bývají v moderních edicích psávány na jednom řádku a odděleny mezerou.) Jejich rýmem byl tzv. \"Stabreim\" - rým na přízvučných slabikách.\n\n„Evangelická harmonie.\n\nČtyři evangelia, hlavně tři první, ukazují mezi sebou nápadnou příbuznost, tak že ve mnohých zprávách často i ve slovech mezi sebou se shodují, kdežto zase ve mnohých místech od sebe se liší. Tento zjev byl již v prvých dobách křesťanských pohnutkou k pokusům, souhlas čili harmonii evangelií ukázati, což hlavně proti héretikům nutným shledáno bylo. První takový pokus učinil v 2. pol. II. století žák sv. Justina mučenníka, Tatián, který sbírku jakousi a řetěz čtyř evangelií složil, již Diatessarón (v. t.) nazval. Od tohoto díla odvislými jsou skoro všecky harmonie, které ve středověku vydány byly. Nové neřídké harmonie začaly se vydávati od století XVI., které jinou, a sice lepší, cestou se ubírají. Mezi nejnovější od katolíků vydané harmonie náleží: F. A. H. Patritii S. J.: de Evangeliis, liber II. (Freiburk, 1852, řecky a lat); J. Cl. Fillion, Synopsis evangelica (Paříž, 1882); J. B. Lohmann, S. J. Vita Domini N. e quatuor Evangeliis ipsis ss. librorum verbis concinnata (Paderborn, 1887); nejkratší nalézá se v Cornélyho S. J.: Analyses librorum sacrorum N. T. (Paříž, 1888). dk.“\n\n\n"}
{"id": "31843", "url": "https://cs.wikipedia.org/wiki?curid=31843", "title": "Syrská hexapla", "text": "Syrská hexapla\n\nSyrská hexapla je syrský překlad Órigenovy verze Septuaginty (nacházející se v jeho Hexaple). Překlad provedl v klášteře v Enatonu biskup Pavel z Tully v letech 615-617 patrně na zakázku patriarchy Atanáše. Jedná se o vynikajícího textového svědka pro text Órigenovy hexaplární Septuaginty. Pavel z Tully se navíc snažil o přizpůsobení textu hebrejštině. \n\nSoučasně v témže klášteře pracoval na revizi syrského překladu Nového zákona Tomáš Harkel, tzv. Harkelův Nový zákon\n"}
{"id": "31844", "url": "https://cs.wikipedia.org/wiki?curid=31844", "title": "Harkelův Nový zákon", "text": "Harkelův Nový zákon\n\nHarkelův Nový zákon je syrskou recenzí překladu Nového zákona. Pracoval na ní v klášteře Enaton Tomáš Harkel a dokončil ji v roce 616. Tento překlad či revize překladu je vrcholem dlouhodobého procesu, který přivedl syrský překlad Nového zákona do podoby velmi se blížící řeckému originálu. Technika překladu byla podobná jako u syrské hexaply, která vznikala současně na stejném místě.\n\nHarkelův překlad je doplněn o řadu kritických značek, jejichž smysl je však dnes neznámý. \n\nV případě Skutků apoštolů sledoval Harkel západní text Nového zákona.\n"}
{"id": "31845", "url": "https://cs.wikipedia.org/wiki?curid=31845", "title": "Optické rozpoznávání znaků", "text": "Optické rozpoznávání znaků\n\nOptické rozpoznávání znaků či OCR (z anglického \"\") je metoda, která pomocí scanneru umožňuje digitalizaci tištěných textů, s nimiž pak lze pracovat jako s normálním počítačovým textem. Počítačový program převádí obraz buď automaticky, nebo se musí naučit rozpoznávat znaky. Převedený text je téměř vždy v závislosti na kvalitě předlohy třeba podrobit důkladné korektuře, protože OCR program nemusí rozeznat všechna písmena správně. OCR – zpracování textu z tištěné do elektronické podoby je použitelné pro všechny tištěné výstupy z laserových, inkoustových, termosublimačních a jehličkových tiskáren a samozřejmě pro předlohy vytištěné knihtiskem. U nevhodných předloh, např. slabě vytištěných jehličkových výtisků nebo dohromady slitých písmen, se z časového hlediska vyplatí spíše přepis textu.\n\nPro snadné rozpoznávání znaků byly vyvinuty strojově čitelné fonty, např. OCR-A, nebo dnes používanější OCR-B.\n\n"}
{"id": "31847", "url": "https://cs.wikipedia.org/wiki?curid=31847", "title": "Scalable Vector Graphics", "text": "Scalable Vector Graphics\n\nSVG (z anglického \"Scalable Vector Graphics\" škálovatelná vektorová grafika) je značkovací jazyk a formát souboru, který popisuje dvojrozměrnou vektorovou grafiku pomocí XML. Formát SVG je základním otevřeným formátem pro vektorovou grafiku na webových stránkách. HTML5 umožňuje vložit kód SVG obrázku přímo do kódu HTML webové stránky.\n\nGrafika SVG neobsahuje obrazová data pixel po pixelu, ale seznam svých součástí – grafických objektů, pomocí kterých lze obrázek vykreslit. SVG je ideální pro jednoduchou grafiku, například grafy, binární stromy, chronologie, rodokmeny, finálové „pavouky“ apod. Mezi výhody patří\nPokročilejší implementace SVG zavádějí do grafických objektů jednoduché funkce a interaktivitu. Zejména při použití v HTML se zavedením SVG tak prohlížečům přibyla zodpovědnost sestavovat SVG a reagovat na každou změnu jejich obsahu správným překreslením. SVG není vhodný pro bitmapovou grafiku. Množství obsažených prvků má svoji praktickou hranici (třeba animace v SVG s např. milionem objektů by na běžných počítačích nebyla možná).\n\nSVG definuje tři základní typy grafických objektů:\nTyto objekty mohou být různě seskupeny, formátovány pomocí atributů nebo stylů CSS a polohovány pomocí obecných prostorových transformací.\nSVG též podporuje ořezávání objektů, alpha masking, interaktivitu, filtrování obrazu (konvoluce, displacement mapping, atd…) a animaci. Ne všechny SVG prohlížeče však umí všechny tyto vlastnosti.\n\nPro zobrazení vektorové grafiky na některých webových prohlížečích je třeba mít nainstalovaný zásuvný modul, například od firmy Adobe, který je zdarma. Prohlížeče jako Firefox (od verze 1.5 (listopad 2005)) a Opera (od verze 8.0 (duben 2005)) umí bez dodatečných modulů interpretovat SVG grafiku. Microsoft Internet Explorer částečně podporuje SVG formát od verze 9 a plně od verze 10. (Soubory SVG ukazuje jako obrázky rovněž tato encyklopedie, nezávisle na tom, jakou verzi prohlížeče máte.)\n\nPříklad obrázku v SVG. Jazyk SVG je aplikací XML, kód je napsán jako normální textový soubor a může být snadno editován.\n\n\n"}
{"id": "31856", "url": "https://cs.wikipedia.org/wiki?curid=31856", "title": "Nepotismus", "text": "Nepotismus\n\nNepotismus (z lat. \"nepos\" = \"synovec\") označuje systém obsazování funkcí, v němž jsou preferováni příbuzní (ev. obecněji přátelé či další – např. obchodně – spřízněné osoby) proti ostatním, nezřídka lépe kvalifikovaným kandidátům. Nepotismus je jednou z více podob protekce. K nepotismu může docházet na státní úrovni (obsazování politických funkcí), ale i v organizacích, institucích a firmách. Vyskytuje se i na univerzitách.\n\nVýraz nepotismus se původně začal užívat v souvislosti s papeži 15. a 16. století, kteří využívali své pravomoci k získávání významných politických funkcí pro své příbuzné (synovce – odtud název, ale i nemanželské syny a jiné spřízněné osoby). Nejznámějším případem nepotismu je jmenování dvou synovců papežem Kalixtem III. kardinály, z nichž jeden se také stal papežem pod jménem Alexandr VI. Ten pak jmenoval kardinálem bratra své milenky, který posléze nastoupil na papežský stolec jako Pavel III. a také jmenoval několik svých příbuzných kardinály – fakticky tak byla utvořena církevní quasidynastie. Teprve v 17. století se postupně podařilo papežský úřad z tohoto směru do jisté míry vymanit. Bulou \"Romanum decet Pontificem\" papeže Inocence XII. z r. 1692 bylo jmenování příbuzných do vysokých církevních funkcí zakázáno.\n\nNepotismus je doložen už ve starověku a v určité míře se vyskytuje v každé společnosti, protože má i jistou logiku. Z biologického hlediska jde vlastně jen o aplikaci Hamiltonova zákona – většina vyšších živočichů nějakým způsobem instinktivně pečuje o potomky i příbuzné s cílem zajistit, aby jejich genetická informace přežila a byla dále replikována.\nNepotismus je z tohoto úhlu pohledu snahou zajistit svým potomkům a příbuzným co nejlepší život. Sociologicky ho lze odůvodnit tak, že pokud je třeba obsadit nějakou významnou funkci, ze dvou kandidátů s přibližně stejnou kvalifikací raději zvolím toho, kterého důvěrně znám. Nepotismus je nicméně ohrožením demokracie, protože v důsledcích nutně vede k oligarchii.\n\nV současnosti se termínu používá v širším slova smyslu v souvislosti s politikou při jmenování určité osoby do vyšší funkce, jehož příčinou je pouze politické postavení některého z jejích příbuzných.\n\nNepotismus je charakteristickým rysem mafie a mafiánských a podobných zločineckých organizací.\n\n"}
{"id": "31857", "url": "https://cs.wikipedia.org/wiki?curid=31857", "title": "Choteč (okres Jičín)", "text": "Choteč (okres Jičín)\n\nChoteč je obec v Královéhradeckém kraji, asi 12 km východně od Jičína a 5 km západně od Lázní Bělohrad, Rozkládá se v Jičínské pahorkatině, v mělkém úvalu Chotečského potoka, v nadmořské výšce okolo 310 m. Žije zde obyvatel. Katastrální území zaujímá 608 ha. PSČ je 507 81. Obcí prochází silnice II/501.\n\nPrvní písemná zmínka o vsi se datuje přibližně k roku 1356 (\"Chotecz\"). Z historických památek v Chotči stojí za zhlédnutí na hřbitově postavený kostel sv. Mikuláše a naproti v zahradě stojící novorenesanční objekt bývalé fary. Ten v sobě skrývá jádro někdejší chotečské tvrze, která zde stála v 16. století. Ve sklepě se zachovala profilovaná ostění, zbytek portálu a deska s datem 1562. Rovněž přilehlé hospodářské stavení pochází ze 16. století. Tvrz dal v roce 1562 postavit Mikuláš Kule z Chotče. Rovněž založil nový kostel sv. Mikuláše, kde je i pohřben. Majitelé se často střídali, až roku 1644 získal Choteč pavlánský klášter v Nové Pace. Pavláni tvrz v polovině 18. století přestavěli na barokní zámeček, který po zrušení řádu v roce 1789 sloužil jako fara. Koncem 19. století byl zbořen a nahrazen dnešní budovou. V Chotči se dochovalo také několik lidových roubených domů s vyřezávanými lomenicemi. V obci je umístěna pamětní deska místního rodáka, hudebního skladatele a varhaníka, Jana Křtitele Kuchaře.\n\n\n"}
{"id": "31859", "url": "https://cs.wikipedia.org/wiki?curid=31859", "title": "Světové dědictví", "text": "Světové dědictví\n\nJako světové dědictví se označují nejrůznější kulturní a přírodní památky po celém světě, které byly pro svou unikátnost vybrány organizací UNESCO a přijaty na tzv. „seznam světového dědictví“. Na tomto seznamu se nacházejí nejrůznější budovy, hory, jezera, národní parky i celá města. Podle \"Úmluvy o ochraně světového kulturního a přírodního dědictví\" z roku 1972 jsou smluvní státy, na jejichž území se dané památky nachází, zavázány jejich ochranou.\n\nV červenci 2019 bylo na seznamu světového dědictví 1 121 položek. Z toho 869 položek kulturního dědictví, 213 přírodního a 39 smíšeného ve 167 státech světa. Česko má na tomto seznamu celkem 14 památek. Dalších 6 položek má Česko v kategorii nehmotného kulturního dědictví.\n\nMyšlenka spojit péči o ochranu přírodních a kulturních památek lidstva, tedy jakéhosi „světového dědictví“, vznikla ve Spojených státech. Toto spojení vyjadřuje skutečnost, že se člověk a příroda vzájemně ovlivňují a je tedy nezbytná jak ochrana přírody, tak ochrana nejdůležitějších výtvorů lidské činnosti ve vzájemné jednotě. Konference konaná v Bílém domě ve Washingtonu v roce 1965 vyzvala k založení „Nadace světového dědictví“, která by podporovala mezinárodní spolupráci směřující k zachování mimořádně významných přírodních oblastí a historických památek pro současné i budoucí pokolení.\n\nPodobný návrh vypracoval roku 1968 také Mezinárodní svaz ochrany přírody (IUCN) jako doporučení pro své členy. Oba návrhy byly předloženy k diskusi na konferenci OSN o životním prostředí konané ve Stockholmu v roce 1972. 16. listopadu téhož roku byla pak na generální konferenci UNESCO schválena \"Úmluva o ochraně světového kulturního a přírodního dědictví\" () poměrem hlasů 75 pro, 1 proti, 17 se zdrželo hlasování. V platnost vstoupila dne 17. prosince 1975.\n\nČSFR přistoupila k Úmluvě k 15. listopadu 1990 a závaznou se pro ni stala dnem 15. února 1991. Na základě sukcese je platná pro ČR. Text Úmluvy byl publikován ve Sbírce zákonů č. 159/1991 Sb.\n\nHlavním posláním Úmluvy je povinnost smluvního státu zabezpečit označení, ochranu, zachování a předávání kulturního a přírodního dědictví budoucím generacím. Stát to zajistí při maximálním využití svých vlastních zdrojů, případně s mezinárodní pomocí a spoluprací.\n\nPodle Úmluvy se u jednotlivých památek rozlišuje mezi \"kulturním\" a \"přírodním\" dědictvím.\n\nZa kulturní dědictví jsou považovány:\n\nZa přírodní dědictví jsou považovány:\n\nPamátky zařazené na Seznam světového dědictví musí splňovat alespoň jedno z deseti kritérií, která byla stanovena organizací UNESCO. Kritéria se označují malými římskými číslicemi. Až do konce roku 2004 byly rozděleny do dvou skupin – na kulturní (i-vi) a přírodní (i-iv). Avšak od roku 2005 bylo číslování spojeno a vzniklo tak označení i-x (přičemž i-vi značí kulturní dědictví, vii-x přírodní dědictví). Není výjimkou, že některé památky splňují i několik kritérií současně.\n\n(i) – je mistrovským dílem tvůrčího talentu člověka\nnebo\n(ii) – představuje významný mezník v hodnotách člověka (v určité době nebo kulturním období) ve vývoji v architektuře, technice, umění či urbanismu\nnebo\n(iii) – je jedinečným důkazem o existující nebo už vymizelé civilizaci nebo kulturní tradici\nnebo\n(iv) – je skvělou ukázkou stavby, architektonického nebo technologického souboru, dokumentující jednu nebo více významných etap v historii lidstva\nnebo\n(v) – je skvělou ukázkou určitého způsobu osidlování nebo způsobu využití půdy či moře, typického pro nějakou kulturu, zejména tam, kde hrozí poškození vnějšími či vnitřními vlivy, jejichž dopad by byl nevratný\nnebo\n\n(vii) – obsahuje unikátní přírodní fenomén či oblasti výjimečné přírodní krásy a estetického významu\nnebo\n(viii) – je skvělou ukázkou dokumentující významné fáze přírodního vývoje Země, včetně dokladů o lidské evoluci, ukázkou významných právě probíhajících geologických procesů, případně je významným geomorfologickým či fyziografickým útvarem\nnebo\n(ix) – je skvělou ukázkou probíhajících ekologických a biologických procesů v rámci evoluce a vývoje pozemních, sladkovodních, pobřežních či mořských ekosystémů a společenstev rostlin a živočichů\nnebo\n(x) – obsahuje nejdůležitější a nejvýznamnější přírodní biotopy klíčové pro zachování místní biologické rozmanitosti, včetně takových biotopů, kde se nachází ohrožené druhy rostlin a živočichů výjimečné světové hodnoty z hlediska vědy a ochrany přírody\n\nSmluvní státy se zavázaly, že budou usilovat:\n\nV rámci UNESCO byl ustaven Mezivládní výbor pro ochranu kulturního a přírodního dědictví výjimečné světové hodnoty, nazývaný „Výbor pro světové dědictví“. Tento výbor založil, aktualizuje a publikuje „Seznam světového dědictví“.\n\nKaždý smluvní stát má právo předložit Výboru pro světové dědictví soupis vlastnictví tvořícího součást kulturního a přírodního dědictví, který se nachází na jeho území. Výbor stanovil přesná kritéria, která musí být splněna, aby byl návrh zařazen na Seznam. Kritéria lze nalézt na internetových stránkách UNESCO.\n\nVedle tohoto Seznamu je veden „Seznam světového dědictví v ohrožení“, seznam vlastnictví uvedeného v „Seznamu světového dědictví“, na jehož zachování jsou potřebné větší operace. Do tohoto seznamu může být zahrnuto pouze takové vlastnictví, které tvoří součást kulturního a přírodního dědictví a hrozí mu závažné a zvláštní nebezpečí, jako je hrozba zmizení vyvolaná zrychleným chátráním, rozsáhlými veřejnými či soukromými projekty rychlého urbanistického či turistického rozvoje; ničení vyvolané změnami v používání či vlastnictví půdy, velké změny, jejichž příčina je neznáma; opuštění z jakéhokoliv důvodu; vypuknutí či hrozba ozbrojeného konfliktu; kalamity a pohromy hrozivé požáry, zemětřesení a sesuvy půdy; sopečné erupce; změny hladiny vody, záplavy a přílivové vlny.\n\nDále byl vytvořen Fond na ochranu světového kulturního a přírodního dědictví výjimečně světové hodnoty, nazývaný „Fond světového dědictví“.\nZdroje Fondu tvoří:\n\nPomoc poskytovaná Výborem pro světové dědictví může zahrnovat následující formy:\npůjčky s nízkým úrokem nebo bezúročné půjčky splatné na dlouhodobém základě;\nve výjimečných případech a ze zvláštních důvodů poskytnutí nenávratných příspěvků.\n\nJednotlivá zasedání Výboru pro světové dědictví se konají několikrát do roka. Na těchto zasedáních se projednává správa stávajících památek ze seznamu světového dědictví a přijímají se nominační dokumenty z jednotlivých států. Vrcholem těchto zasedání bývá to, během kterého se vyhlašují nové památky, které se budou připisovat na seznam. Konají se v různých státech, poměrně často pak v Paříži, kde má Výbor pro světové dědictví své sídlo. Následující tabulka zachycuje místo a data konání jednotlivých zasedání.\n\nV roce 2019 je na Seznamu světového dědictví 1121 položek. Z toho 869 položek kulturního dědictví, 213 přírodního a 39 smíšeného ve 167 státech světa. Nejvíce památek světového dědictví se nachází v Itálii a Čínské lidové republice (55), Španělsku (48) a Německu (46). Česko má těchto památek 14. Následující srovnávací graf zachycuje státy, které mají deset a více památek světového dědictví:\n\nPro přehlednost je seznam památek světového dědictví rozdělen následovně:\n\na do:\n\n"}
{"id": "31863", "url": "https://cs.wikipedia.org/wiki?curid=31863", "title": "XPath", "text": "XPath\n\nXPath (\"XML Path Language\") je počítačový jazyk, pomocí kterého lze adresovat části XML dokumentu. Pomocí tohoto jazyka lze z XML dokumentu vybírat jednotlivé elementy a pracovat s jejich hodnotami a atributy. XPath se používá v mnoha aplikacích XML, mezi nejvýznamnější patří využití v XSLT. Jazyk XPath je standardem vydaným organizací W3C.\n\nZákladní součástí jazyka je \"path expression\", „výraz popisující cestu“. Taková cesta se zapisuje jako posloupnost přechodů mezi jednotlivými sadami uzlů, oddělených lomítky. Každý přechod je určen pomocí tří složek (některé ovšem nemusí být uvedeny, pokud mají implicitní hodnotu):\n\nNejjednodušší zápis používá pouze položky test a má tvar např. codice_1, přičemž označuje množinu elementů codice_2, které jsou uvnitř elementů codice_3, které jsou uvnitř elementu codice_4, který je kořenovým elementem dokumentu. Takový zápis je podobný zápisu cesty k souboru v souborovém systému, případně URL. U složitějších dotazů se místo implicitní osy codice_5 (potomek) může zapsat jiná osa, oddělená čtyřtečkou, případně predikáty, uvedené jako seznam podmínek v hranatých závorkách. Příkladem takového složitějšího dotazu je codice_6, který vybere všechny (libovolně pojmenované) elementy, které jsou prvním elementem následujícím po elementu codice_3, který je uvnitř kořenového elementu codice_4.\n\nSpecifikace osy popisuje směr pohybu po stromové reprezentaci XML dokumentu. Je definováno celkem 13 os, mezi nimi například codice_5 (dítě, implicitní), codice_10 (potomek), codice_11 (rodič), codice_12 (předek), codice_13 (atribut) apod. Pro některé často používané osy existuje zkratka zápisu, takže např. místo codice_14 lze psát codice_15.\n\nKromě výrazů popisujících cestu jsou v XPath definovány také běžnější číselné, logické ad. výrazy, které se používají nejčastěji v rámci predikátů. Příkladem je výraz popisující cestu codice_16, který najde všechny elementy codice_17, jejichž atribut codice_18 má hodnotu nejméně poloviny hodnoty atributu codice_19. V podobných výrazech lze používat operátory a funkce ze standardní knihovny.\n\nPříklady několika málo XPath výrazů:\n\n"}
{"id": "31864", "url": "https://cs.wikipedia.org/wiki?curid=31864", "title": "Synchronized Multimedia Integration Language", "text": "Synchronized Multimedia Integration Language\n\nSynchronized Multimedia Integration Language (zkratka SMIL [smajl], volně česky přeloženo jako Jazyk pro integraci a synchronizaci multimediálního obsahu) je jazyk ze skupiny XML, který navrhlo World Wide Web Consortium (W3C), s jehož pomocí se dají vytvářet a publikovat online i offline multimediální prezentace.\n\n"}
{"id": "31865", "url": "https://cs.wikipedia.org/wiki?curid=31865", "title": "Mathematical Markup Language", "text": "Mathematical Markup Language\n\nMathematical Markup Language (MathML, česky \"matematický značkovací jazyk\") je součástí dokumentů konsorcia W3C (World Wide Web Consortium) jako podmnožina jazyka XML pro zápis matematických a příbuzných vzorců.\n\nSpecifikace verze 1.01 byla uveřejněna v červenci 1999 a v únoru 2001 se objevila verze 2.0. V listopadu 2003 bylo zveřejněno druhé vydání MathML verze 2.0 a byla označena jako konečná verze matematické pracovní skupiny konsorcia W3C.\n\nMathML nepopisuje pouze grafickou \"prezentaci\", ale může také uchovávat informaci o \"smyslu\" výrazu. Pro uchování povědomí o jednotlivých částech zapsaných vzorců je vhodnější koncept OpenMath, který je navržen pro uchování sémantických informací ve výrazech a může se používat jako doplněk MathML.\n\nDobře známý vzorec pro řešení kvadratické rovnice:\n\nse může zapsat při použití syntaxe TeXu jako\na za použití MathML jako\nAčkoliv je MathML v porovnání se syntaxí TeXu objemnější, XML struktura dovoluje široké použití například v zobrazovacích zařízeních jako jsou webové prohlížeče nebo ulehčuje přímou interpretaci v matematických programech. Rozsahem generovaného kódu není MathML určena k přímé tvorbě a editaci člověkem.\n\nZ hlavních webových prohlížečů, které přímo podporují formát MathML jsou to současné verze Firefoxu, jejho klonů a Safari (včetně mobilního) . Nepodpora v Chromu a nových Operách (přestože Opera verze 12.5 a starší MathML podporovaly) je zapříčeněna tím, že MathML není implementován ve vykreslovacím jádru Blink. Prohlížeče běžící na jádru WebKit, například Safari, by měly MathML plně podporovat. Další prohlížeče podporují MathML pomocí externích pluginů.\n\nMathML je také podporováno hlavními kancelářskými programy jako jsou Microsoft Word, OpenOffice.org nebo KOffice a matematickými programy jako je Mathematica.\n\n"}
{"id": "31873", "url": "https://cs.wikipedia.org/wiki?curid=31873", "title": "Joe Haldeman", "text": "Joe Haldeman\n\nJoseph William Haldeman (* 9. června 1943, Oklahoma City) je americký spisovatel science fiction píšící pod jménem Joe Haldeman. Jeho nejznámějším dílem je román \"Věčná válka\", ve kterém zúročil své zkušenosti získané za války ve Vietnamu.\n\nJeho rodina velmi cestovala a žila v Portoriku, New Orleans, Washingtonu D.C. a Anchorage na Aljašce. V roce 1965 se oženil s Mary Gay Potterovou. Bakalářský titul ve fyzice a astronomii získal na univerzitě v Marylandu roku 1967. V témže roce byl odveden do armády a jako bojový inženýr sloužil v letech 1967–1969 ve Vietnamu. Byl těžce raněn, obdržel Purpurové srdce. Tato zkušenost byla vzorem pro jeho první nefantastický román \"War Year\". Během svého života vystřídal mnoho povolání, mimo jiné například počítačový programátor, knihovník, hudebník i dělník. Publikovat začal v roce 1969 povídkou \"Out of Phaze\" pro časopis Galaxy. Dnes je profesorem na MIT, kde vyučuje spisovatelství. Se svou manželkou Gay žije v Gainesville na Floridě a v Oxfordu v Massachusetts.\n\nJoe Haldeman psal také špionážní a válečné romány pod jménem \"Robert Graham\". Napsal rovněž dva díly cyklu Star Trek pro Bantam Books a se svým bratrem Jackem C. Haldemanem II napsal knihu \"More than the Sum of his Parts\" a dobrodružnou knihu \"There is no Darkness\".\n\n\n"}
{"id": "31877", "url": "https://cs.wikipedia.org/wiki?curid=31877", "title": "Kyselina stearová", "text": "Kyselina stearová\n\nKyselina stearová je jedna z mnoha organických (konkrétně karboxylových) kyselin. Její vzorec je CHCOOH. Její soli a estery se nazývají stearany nebo stearáty. Patří mezi vyšší mastné kyseliny, její estery s glycerolem jsou složkami tuků.\n\nKyselina stearová je obsažena v přirozených tucích. Její hustota je 941 kg/m a molární hmotnost je 284,486 g/mol. Za normální teploty je pevnou látkou, taje při 70,1 °C, vře při 358 °C.\n\nJejí soli se nazývají stearany, používají se k výrobě mýdel a pracích prostředků. Kyselina stearová tvoří směs s kyselinou palmitovou. Tato směs se nazývá stearin, je to látka podobná vosku a používá se k výrobě mýdla a svíček. Stearan draselný (draselná sůl/mýdlo stearinu) je používán jako účinný emulgátor při výrobě syntetického, zejména butadienstyrenového kaučuku (SBR, emulzní SBR, ESBR), zpravidla ve směsi s mýdly pryskyřičné kyseliny abietové (kalafunátů).\n"}
{"id": "31879", "url": "https://cs.wikipedia.org/wiki?curid=31879", "title": "Souhvězdí Šípu", "text": "Souhvězdí Šípu\n\nŠíp ( \"Sagitta\") je souhvězdí severní oblohy. Je třetím nejmenším souhvězdím na obloze.\n\nSouhvězdí Šípu se nachází na severní obloze mezi souhvězdími Lištičky, Herkula, Orla a Delfína. Ptolemaios zahrnul Šíp do svého seznamu 48 souhvězdí, z nichž se v moderní astronomii řada používá dodnes.\n\nI když v souhvězdí nezáří žádné obzvláště jasné hvězdy, mnohé národy, jako byli například Peršané, Židé nebo antičtí Řekové a starověcí Římané, v něm spatřovali šíp. Existuje řada příběhů a legend, které se pokoušejí objasnit význam šípu. Dvě nejvýznamnější a nejznámější berou v potaz i sousední souhvězdí – Herkula a Orla.\n\nPodle první pověsti potrestal řecký vládce bohů Zeus opovážlivého titána Prométhea za to, že se vkradl na Olymp, ukradl oheň a daroval ho lidem, tím, že jej přikoval k jedné z hor pohoří Kavkazu. Každý den k němu přilétal orel a rval mu z těla játra. Prométheus byl nesmrtelný, a proto mu játra v noci vždy znovu dorostla. Jeho věčné utrpení ukončil až Herkules (v podání starověkých Řeků Héraklés), který na cestě za splněním jednoho z dvanácti úkolů, jež mu uložil král Eurystheus, orla usmrtil svým šípem a Prométhea osvobodil.\n\nDruhá legenda se vztahuje k příběhu o tom, jak Héraklés pomocí strašlivého rámusu odehnal stymfálské ptáky s mosaznými zobáky, pařáty a křídly, kteří do té doby žili v bažinách okolo Arkádie, pustošili zemi a zabíjeli místní lidi. Za symboly stymfálských ptáků je na obloze pokládáno jak souhvězdí Orla, tak také souhvězdí Labutě a Lyry, které je někdy označované jako Sup.\n\nŠíp byl často považován také za Amorův šíp nebo za šíp vystřelený Střelcem na Štíra, případně za nástroj, jímž Apollón vyhubil Kyklopy, jak tvrdil Eratosthenes. Podle další verze se jedná o šíp, jejž po Orlovi vrhl Kentaur. Ten je totiž na obloze obrácený směrem k Orlovi a nalézá se také v přijatelném úhlu vzhledem k Šípu, zatímco Střelec se nachází těsně pod Šípem a dívá se na opačnou stranu, tj. ke Kentaurovi.\n\nPřijmeme-li tuto poslední interpretaci, totiž že Šíp vystřelil Kentaur, v mlhavých obrysech vystoupí legenda o kentaurovi Cheirónovi, kterého Héraklés poranil. Kentaur se následně vzdal své nesmrtelnosti, aby se zbavil nesnesitelné bolesti a raději zaujal místo určené Prométheovi v okovech přikovaných kdesi na Kavkazu. Héraklés, respektive sám Cheirón, poté zabil Orla, aby netrpěl tak jako před ním Prométheus. Tento příběh se mohl stát základem legendy o erymanthském kanci, kterého měl Héraklés při plnění svých dvanácti úkolů zabít.\n\nŽádná hvězda v souhvězdí Šípu není jasnější 3. magnitudy, ale do 6. magnitudy obsahuje 20 hvězd.\nNejjasnější hvězda souhvězdí Šípu, γ Sagittae, je 275 světelných let vzdálený oranžově zařící červený obr. Hvězda je na konci svého vývoje a dosáhla 55násobku průměru našeho Slunce.\n\nŽlutě zářící Sham (α Sagittae) je od Země vzdálená 473 světelných let. Má průměr 20krát větší než naše Slunce. Název hvězdy \"Sham\" je arabského původu a znamená „Šíp“.\n\nε Sagittae je hvězdný systém, sestávají ze tří hvězd. V triedru se zobrazuje jako dvojhvězda. Ve skutečnosti\nse slabší složka nachází pouze ve stejném směru, ale v jiné vzdálenosti od Země a fyzikálně tedy nepatří k hvězdnému systému.\n\nζ Sagittae je dvojhvězda,jejíž obě složky obíhají kolem společného těžiště. K jejímu pozorovaní stačí malý dalekohled.\n\n15 Sagittae je dvojhvězda ve vzdálenosti 60 světelných let. Obě složky dvojhvězdy patří ke spektrální třídě G1 a A2. Hvězdy leží v úhlové vzdálenosti 213 vteřin a jsou pozorovatelné již malým dalekohledem.\n\nV souhvězdí Šípu se nachází kulová hvězdokupa M71, která je od Země vzdálená 13 000 světelných let. Objevil ji švýcarský astronom Jean-Philippe Loys de Chéseaux.\n\n\n"}
{"id": "31880", "url": "https://cs.wikipedia.org/wiki?curid=31880", "title": "Cristiano Ronaldo", "text": "Cristiano Ronaldo\n\nCristiano Ronaldo dos Santos Aveiro (výslovnost , * 5. února 1985 Funchal, Madeira) je portugalský fotbalista a reprezentant, mistr Evropy z roku 2016. Od roku 2018 nastupuje za italský klub Juventus FC, kam přestoupil po devíti letech v Realu Madrid. Jedná se o komplexního hráče považovaného za jednoho z nejlepších fotbalistů světa.\n\nBěhem kariéry získal ocenění Zlatý míč (2008, 2016) i Zlatý míč FIFA (2013, 2014). Za rok 2009 vyhrál cenu Ference Puskáse o nejhezčí gól roku. 5. března 2014 v přátelském zápase proti Kamerunu zaznamenal 2 góly (výhra 5:1), čímž se stal se 49 brankami nejlepším střelcem portugalské reprezentace (překonal Pauletu). Společně s Francouzem Michelem Platinim drží rekord v počtu devíti nastřílených branek na mistrovství Evropy.\n\nSvoji profesionální kariéru zahájil ve Sportingu Lisabon, kde předtím hrál za juniorské týmy. Ze Sportingu v roce 2003 přestoupil za 12,24 miliónů liber do Manchesteru United.\n\nV létě 2009 přestoupil za 80 milionů liber (94 milionů eur) do Realu Madrid, což ho do roku 2013 činilo nejdražším hráčem světa. V létě 2013 ho předčil bývalý spoluhráč Gareth Bale, který přestoupil do Madridu za 100 milionů eur.\n\nStal se držitelem Zlaté kopačky za sezóny 2007/08, kdy v Manchesteru United nastřílel za sezónu 31 ligových branek, a 2010/1, kdy se 40 góly zajistil Realu Madrid 2. místo v La Lize. Získal i cenu Zlatý míč za rok 2008 a 2016 a v letech 2013 a 2014 Zlatý míč FIFA.\n\nDne 24. března 2012 v zápase proti San Sebastianu překonal v dresu Realu Madrid klubový rekord v rychlosti s jakou dosáhl 100 ligových branek. Stačilo mu na to pouhých 92 ligových utkání. Dosavadní rekordman Ferenc Puskás na to potřeboval 105 zápasů.\n\nV prvním zápase Realu v semifinále Ligy mistrů 2012/13 24. dubna 2013 proti Borussii Dortmund vstřelil jeden gól (vyrovnával na průběžných 1:1, byl to jeho jubilejní padesátý gól v Lize mistrů a dvanáctý v tomto ročníku LM), ale Real nakonec odjížděl domů s porážkou 1:4 a nepříjemnou pozicí pro odvetu. Výhra 2:0 v odvetě 30. dubna na postup nestačila, Ronaldo se musel se svými spoluhráči rozloučit s vidinou zisku poháru pro vítěze Ligy mistrů. Ronaldo v tomto zápase gól nevstřelil.\n\n23. října 2013 vstřelil dva góly v utkání základní skupiny Ligy mistrů 2013/14 italskému Juventusu, zařídil tak výhru Realu 2:1. Druhý gól vstřelil z pokutového kopu. S Realem postoupil z prvního místa v základní skupině B do vyřazovacích bojů Ligy mistrů 2013/14. V posledním utkání skupiny 10. prosince 2013 vstřelil gól proti dánskému týmu FC Kodaň a přispěl tak k vítězství 2:0. Zároveň to byla jeho devátá branka v základní skupině, čímž vytvořil nový rekord LM. 22. prosince 2013 jednou skóroval v ligovém utkání s Valencií, což byla jeho 18. trefa v ligovém ročníku 2013/14. V tabulce střelců jej však o gól přeskočil Diega Costu z Atlética Madrid. Na konci ročníku se Ronaldo stal s 31 vstřelenými góly nejlepším kanonýrem Primera División. Ligový titul v sezóně sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. K vítězství přispěl jednou brankou a se 17 góly (rekord soutěže) se stal také nejlepším střelcem tohoto ročníku Ligy mistrů a obhájil tak své prvenství z předchozího ročníku (celkem se stal králem střelců LM třikrát, ještě v sezoně 2007/08). Ronaldo se stal zároveň prvním hráčem v historii, který skóroval ve finále za dva různé vítězné týmy LM.\n\nNový ročník Primera División 2014/15 začal fantasticky, když vstřelil ve 3. a 4. kole dohromady 7 gólů (celkově měl za 4 kola vstřeleno 9 branek), také se zapsal do listiny 10 nejlepších střelců Primera División. V prosinci roku 2014 překonal rekord Alfreda di Stéfana a Telma Zarry, když vstřelil za celé své působení v La Lize rekordních 23 hattricků. 5. dubna 2015 vstřelil poprvé v kariéře 5 gólů v ligovém zápase, bylo to proti týmu Granada CF při výhře 9:1.\n\nV portugalské reprezentaci debutoval v 20. srpna 2003 v přátelském zápase proti Kazachstánu (výhra 1:0).\n\n19. listopadu 2013 vstřelil hattrick v odvetném barážovém utkání proti domácímu Švédsku a zařídil tak výhru 3:2 a postup Portugalska na Mistrovství světa ve fotbale 2014 v Brazílii. Dotáhl se tak v počtu reprezentačních branek (47) na krajana Pauletu. Jeho zdatným protivníkem byl v dresu Švédska Zlatan Ibrahimović, který skóroval dvakrát. Média totiž střetnutí těchto dvou evropských týmů popisovala jako souboj mezi Ronaldem a Ibrahimovićem. O čtyři dny dříve vstřelil Ronaldo v prvním utkání baráže jediný a tudíž vítězný gól.\n\nNa mistrovství Evropy ve fotbale 2004 vstřelil jediný gól Portugalska v prvním utkání proti Řecku (1:2). Dal i první gól svého týmu v semifinálovém utkání proti Nizozemsku, které nakonec Portugalsko vyhrálo 2:1. Ve finále však jeho tým opět prohrál s Řeckem (0:1).\n\nPortugalsko se na olympijských hrách neukázalo v nejlepším světle. I přes lehce vypadající skupinu (Irák, Maroko, Kostarika) se Portugalsku nepovedlo postoupit. Ronaldo se nejvíce vytáhl v utkání s Marokem, kdy vstřelil první branku zápasu. Cristiano se představil ještě v utkání s Irákem, kde se ale gólově neprosadil.\n\nCristiano, už jako jeden z tahounů mužstva, se dokázal prosadit i na tomto šampionátu. Stalo se tak v utkání proti Íránu. Byl to sice jeho jediný gól, ale to ho nemuselo mrzet, protože dovedl Portugalsko až do semifinále, kde podlehli Francii i s legendárním Zidanem 0:1. V utkání o bronz hraném na stadionu Mercedes-Benz Arena nastoupili Portugalci proti Němcům. Cristiano se v tomto zápase trápil a s ním i celý portugalský tým. V zápase nakonec Portugalci podlehli Němcům 1:3.\n\nSe třemi vstřelenými brankami byl v šestici nejlepších střelců EURA 2012 (mimo něj ještě Mario Gómez, Mario Balotelli, Mario Mandžukić, Alan Dzagojev, Fernando Torres).\n\nTrenér portugalského národního týmu Fernando Santos jej zařadil do závěrečné 23členné nominace na EURO 2016 ve Francii. Ve finále šampionátu proti domácí Francii utrpěl v prvním poločase zranění nohy po střetu s Payetem a Portugalci se museli po zbytek zápasu obejít bez své největší hvězdy. Přesto dokázali po vítězném gólu Édera v prodloužení získat svůj premiérový titul na Mistrovství Evropy. Na EURU 2016 vstřelil 3 góly, celkem jich má z evropských šampionátu na kontě 9, čímž vyrovnal rekord Francouze Michela Platiniho.\n\nMistrovství světa 2018\n\nTrenér portugalského národního týmu Fernando Santos jej zařadil do závěrečné 23členné nominace na Mistrovství světa ve fotbale 2018 v Rusku. V prvním zápase se Španělskem výrazně pomohl k remíze 3-3 hattrickem a konečně dal více než gól na jednom mistrovství světa,v podstatě dal tolik gólů,co za minulé tři mistrovství dohromady.\n\nCristiano žije od roku 2009 v hlavním městě Španělska v Madridu. V Madridu si pronajímá vily, v nichž žije se svou rodinou. V roce 2008 se stal otcem a na svůj Twitter napsal toto: „S velkou radostí oznamuji, že jsem se stal nedávno otcem syna.“ Podle portugalského listu Correiro da manha je matkou dítěte žena ze Severní Ameriky, jež chlapce porodila začátkem června. „Dohodl jsem se s matkou dítěte, která chce zůstat v anonymitě, že syn bude svěřen pouze do mé péče,“ dodala hvězda Realu Madrid. Ronaldo tedy doma vychovává syna, kterého pojmenoval po sobě – Cristiano Ronaldo junior.\n\nRonaldova bývalá přítelkyně byla ruská top modelka Irina Shayk, se kterou se seznámil prostřednictvím kampaně Armani Exchange. Ronaldo s ní tvořil pár od května roku 2010 až do ledna roku 2015.\n\n"}
{"id": "31883", "url": "https://cs.wikipedia.org/wiki?curid=31883", "title": "Sham", "text": "Sham\n\nSham je jméno hvězdy \"Alfa Sagittae\" v souhvězdí Šípu. Sham patří ke spektrální třídě G<nowiki>1</nowiki>II a má hvězdnou velikost +4,4. Sham je vzdálen od Země 620 světelných let.\n\n"}
{"id": "31886", "url": "https://cs.wikipedia.org/wiki?curid=31886", "title": "Messier 71", "text": "Messier 71\n\nMessier 71 (také M71 nebo NGC 6838) je málo zhuštěná kulová hvězdokupa v souhvězdí Šípu. Objevil ji v roce 1745 Jean-Philippe Loys de Chéseaux. Od Země je vzdálena 13 000 světelných let.\n\nZařazení M71 mezi kulové hvězdokupy bylo dlouho sporné, protože postrádá příznačné středové zhuštění a byla proto považována za hustou otevřenou hvězdokupu. Také její stáří a metalicita členů hvězdokupy ukazují na příbuznost s otevřenými hvězdokupami v rovině Galaxie. Nová pozorování ji řadí mezi mladé kulové hvězdokupy.\n\nVyhledání hvězdokupy je značně jednoduché, protože se nachází uprostřed malého ale výrazného souhvězdí Šípu, přibližně 2° východně od hvězdy δ Sagittae, prostředního člena souhvězdí. V triedru 8x30 nebo 10x50 je i na průzračné čisté obloze sotva viditelná. K jejímu rozložení na jednotlivé hvězdy je zapotřebí dalekohled o průměru 150 až 200 mm a vyšší zvětšení, při průměru dalekohledu 300 mm je její rozložení snadné.\n\n4° severo-severovýchodně od hvězdokupy se nachází jasná a rozsáhlá mlhovina Činka a 7° západně leží asterismus Collinder 399.\n\nHvězdokupu je možné pozorovat z obou zemských polokoulí, protože má pouze mírnou severní deklinaci. Přesto je na severní polokouli lépe pozorovatelná a během letních nocí tam vychází vysoko na oblohu, zatímco na jižní polokouli v oblastech více vzdálených od rovníku zůstává poněkud níže nad severním obzorem. Přesto je pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil Jean-Philippe Loys de Chéseaux v roce 1745 a v roce 1780 ji Charles Messier přidal do svého katalogu. Na hvězdy ji jako první rozložil William Herschel a popsal ji jako kupu nepravidelného tvaru tvořenou velmi slabými hvězdami.\n\nMessier 71 se nachází ve vzdálenosti 13 000 světelných let od Země a její skutečný rozměr je 27 světelných let, což je na kulovou hvězdokupu velmi malá hodnota. Součástí hvězdokupy je nepravidelná proměnná hvězda \"Z Sagittae\", přinejmenším šest obrů typu M a celková jasnost hvězdokupy je 13 200 svítivostí Slunce.\n\nMessier 71 byla dlouho (do roku 1970) považována za velmi hustou otevřenou hvězdokupu. Její vysoká radiální rychlost (-80 km/s, ale novější odhady uvádí -23 km/s)\na její nejjasnější hvězdy, které jsou červené, pomohly rozhodnout ve prospěch její příslušnosti mezi kulové hvězdokupy. Naopak nepřítomnost krátkoperiodických proměnných hvězd, jako jsou hvězdy typu RR Lyrae (což značí její menší stáří, kolem 9 až 10 miliard let), a její umístění v rovině disku Mléčné dráhy jsou vlastnosti, které by ji řadily mezi otevřené hvězdokupy. Nejnovější zdroje se shodují na jejím zařazení mezi kulové hvězdokupy, ale velmi málo zhuštěné, podobně jako Messier 68 v souhvězdí Hydry.\n\n\n"}
{"id": "31888", "url": "https://cs.wikipedia.org/wiki?curid=31888", "title": "Max Brod", "text": "Max Brod\n\nMax Brod (27. května 1884, Praha – 20. prosince 1968, Tel Aviv) byl pražský židovský německy píšící spisovatel, překladatel a skladatel, člen Pražského kruhu. Zasloužil se o publikování literární pozůstalosti Franze Kafky a významnou měrou přispěl k jeho celosvětové proslulosti. Má rovněž zásluhy o šíření české kultury (zejm. díla Leoše Janáčka a Jaroslava Haška) v zahraničí.\n\nMax Brod byl synem Adolfa Broda, ředitele banky Union v Praze, a jeho ženy Františky, rozené Rosenfeldové. V dětství ho postihlo vážné onemocnění páteře. Měl také ještě mladšího bratra Ottu Broda (1888–1944), který zemřel v Osvětimi. \n\nStudoval na uznávaném Německém státním reálném gymnáziu v Praze. Poté vystudoval práva na Německé univerzitě v Praze a získal doktorát. Velmi záhy se začal zajímat o literaturu a jeho první literární práce se objevily již v první dekádě 20. století. Poté pokračoval v psaní prózy i literárních studií až do konce svého života. Zásadním způsobem se zasloužil o publikaci děl svého v té době již zesnulého přítele Franze Kafky. K vydání připravil také Kafkovy deníky a korespondenci. \n\nPo absolvování vysoké školy v roce 1907 byl Brod zaměstnán jako úředník (koncipista) u Pražského poštovního ředitelství. Na tomto zaměstnání jej, podobně jako jeho přítele, Franze Kafku, zaujala především relativně kratší pracovní doba, jež mu umožnila věnovat se i literární tvorbě. Na Pražském poštovním ředitelství pracoval do roku 1924, kdy se stal kulturním referentem československé vlády. V letech 1929 až 1939 byl hudebním a divadelním kritikem pražských německých novin Prager Tagblatt.\n\nPřed první světovou válkou začal silně pociťovat své židovské kořeny a živě se zajímal o sionistické hnutí Theodora Herzla. Po ustavení samostatného Československa byl jmenován viceprezidentem Židovské národní rady.\n\nDne 2. února 1913 se v Praze oženil s o rok starší Elsou Taussigovou (*24.8.1883), dcerou Eduarda Taussiga a Hermíny roz. Wahleové.\n\nV roce 1939 emigrovali s manželkou Elsou do tehdejší Palestiny, kde v Tel Avivu pracoval jako divadelní dramaturg a kritik. Do Prahy se vrátil krátce v červnu 1964, aby zahájil kafkovskou výstavu. V Tel Avivu – v té době již ve státu Izrael – v roce 1968 zemřel. \n\n\nNa rozdíl od Kafky byl Brod od počátku úspěšným autorem. Jeho první román a v pořadí již čtvrtá kniha, \"Schloss Nornepygge\" (česky \"Zámek Nornepygge\"), vydaný v roce 1908, kdy bylo Brodovi dvacet čtyři let, byl veřejností nadšeně přijat. V Berlíně, centru tehdejší německé kultury, byla kniha vysoce oceněna jako významný příklad expresionismu. Za jeho nejvýznamnější knihu je považován román \"Wachposten\" (česky \"Hlídka\"), jehož spoluautor je pravděpodobně samotný Franz Kafka, který v té době pracoval na své knize \"Proces\". I další díla zaznamenala velký ohlas a Brod se záhy v německých jazykových oblastech proslavil.\n\nS Franzem Kafkou se Brod setkal poprvé v říjnu 1902, když ve studentském spolku přednášel o Arthuru Schopenhauerovi. Brod a Kafka, v té době rovněž student Německé univerzity v Praze, se spřátelili a scházeli se často, téměř denně. Na návštěvě u Maxe Broda se Kafka také setkal s jeho příbuznou a svou pozdější snoubenkou Felice Bauerovou. Max Brod patřil k nejbližším osobám Kafkova života. Byl mu oporou, povzbuzoval jej v literární tvorbě a snažil se mírnit jeho duševní krize. Pomáhal mu publikovat jeho texty. Kafka a Brod zůstali blízkými přáteli až do Kafkovy smrti v roce 1924. Než Kafka zemřel, ustavil ve své závěti, že jeho dosud nepublikovaná díla mají být zničena. Vykonavatelem poslední vůle určil Broda. Ten se však rozhodl Kafkovu pozůstalost vydat. Od roku 1925 začal Brod publikovat Kafkova díla z pozůstalosti, mj. romány \"Amerika\" (česky \"Amerika\"), \"Das Schloss\" (česky \"Zámek\") či \"Der Prozess\" (česky \"Proces\"). V následujících třech desetiletích vydal šest svazků Kafkovy tvorby a jeho biografii. \n\nKromě Kafky stál Brod i za Franzem Werfelem a Karlem Krausem, ale jen do té doby, dokud se oba neodklonili od judaismu ke křesťanství. Pro českou kulturu je Brod významný tím, že se přičinil o divadelní uvedení Jaroslava Haškova \"Dobrého vojáka Švejka\" v Berlíně a prosazoval Janáčkovy opery v zahraničí. Rovněž přeložil do němčiny libreta Janáčkových oper.\n\nOd svých šesti let hrál Max Brod na klavír. Hudebně jej ovlivnil jeho přítel, houslista Adolf Schreiber (1883–1920), kterého též doprovázel na klavír. Brod byl rovněž hudebním skladatelem a je autorem 38 hudebních děl či cyklů. Jsou to především písně a cykly písní na texty Heinricha Heineho, Johanna Wolfganga von Goethe nebo Franze Kafky, ale také skladby pro klavír.\n\nZ rozsáhlého díla Maxe Broda jsou zde vybrána jen nejdůležitější díla. \n\n\n\n\n\n\n\n\n\n"}
{"id": "31891", "url": "https://cs.wikipedia.org/wiki?curid=31891", "title": "Alexandr Fjodorovič Kerenskij", "text": "Alexandr Fjodorovič Kerenskij\n\nAlexandr Fjodorovič Kerenskij ( [\"aľjexandr f’jodaravič’ k’jeŕjenskij\"] ( Simbirsk, dnešní Uljanovsk – 11. června 1970 New York) byl ruský socialistický politik, právník, druhý předseda ruské prozatímní vlády v roce 1917.\n\nKerenskij se narodil do rodiny ředitele gymnázia. Shodou okolností ze Simbirsku pocházel i Vladimír Iljič Lenin, kterého Kerenského otec krátce učil a rodiny se znaly.\n\nV letech 1899 až 1904 studoval historii, filologii a právo na univerzitě v Petrohradě. Toto studium mělo velký význam i pro formování politických postojů mladého Kerenského. Na právnické fakultě se vyučovala právní teorie a právní systém Francie. Kerenskij zde převzal ideu státu jako garanta demokracie proti uzurpátorům, jeho názory byly antiabsolutistické, silně zastával konsenzualismus v politice.\n\nPo dokončení studií a zavedení právnické praxe se brzy stal veřejně činnou a známou osobností. V roce 1905 podepsal petici 217 veřejných činitelů Petrohradu ministrovi vnitra na protest proti uvěznění deputace petrohradských intelektuálů, která navštívila předsedu vlády a ministra vnitra v předvečer Krvavé neděle 9. ledna 1905 a snažila se je odvrátit od chystané represe proti demonstrantům. Tímto činem na sebe upozornil carskou policii. Ta ho 23. prosince 1905 pro domnělou spolupráci s teroristickou skupinou Borise Savinkova zatkla, ale nic nedokázala. Přesto nadále zůstával pod dohledem.\n\nPoliticky se ztotožnil s esery (do strany vstoupil roku 1905), ale měl blízko i k radikálnějším, ne však marxistickým trudovikům. Ve své profesní kariéře se specializoval na politické procesy a obhajobu proticarských revolucionářů. Velký ohlas měla i jeho zpráva o masakru stávkujících horníků ve zlatých dolech na řece Leně.\n\nV roce 1912 vstoupil do zednářské lóže, přestoupil ke Skupině práce (trudovikům), byl zvolen poslancem za město Volsk a brzy patřil k jejich nejvýznamnějším představitelům. V dumě se soustředil na oblast spravedlnosti, patřil k předním socialistickým odpůrcům carského režimu. Politické poměry považoval za natolik bezperspektivní, že jediné východisko nacházel v politickém převratu a následném uchopení moci demokratickými silami. Během první světové války se proto jeho snahy zaměřily na spojení demokratických sil a posilování legálních demokratických tiskovin.\n\nKdyž vypukla únorová revoluce roku 1917, patřil Kerenskij k jejím vůdcům.\nPo rozpuštění Státní dumy carem 25. února a pádu vlády 27. února 1917, byl sestaven dvanáctičlenný \"Prozatímní výbor Státní dumy\", jehož se stal Kerenskij členem. V březnu na radu generálů (a proti vůli své ženy a rodiny) abdikoval car. Kerenskij byl v té době i místopředsedou Petrohradského sovětu dělnických zástupců, který v té době byl svým vlivem vlastně paralelním vládním orgánem. Později se stal i ministrem spravedlnosti v tzv. prozatímní vládě knížete Lvova. V dubnu 1917 se stal ministrem války a válečného námořnictva.\n\n7. července 1917 odstoupila vláda Georgije Lvova a novou sestavil Kerenskij. Nejméně dva další členové byli také zednáři, což budilo podezření u tradicionalistů a politické pravice. Tehdy Kerenskij na návrh T. G. Masaryka povolil po Zborovské bitvě (2. července 1917) další rozšiřování Československých legií na Rusi. Vrchním velitelem ruské armády jmenoval Kerenskij energického generála Lavrentije Kornilova, který chtěl v srpnu 1917 obnovit pořádek v hlavním městě armádou. Byl patrně přesvědčen, že ho k tomu Kerenskij pověřil, ten to ovšem popíral, pochopil to jako pravicový puč a Kornilova dal zatknout. Jako reakce vzniklo v Petrohradě pětičlenné direktorium pro zažehnání krize, jehož byl Kerenskij členem. Ačkoli v Dumě převládal názor, že o ústavním uspořádání Ruska má rozhodnout až řádně zvolený parlament, 3. září vyhlásil Kerenskij Rusko jako demokratickou republiku a stal se předsedou nové prozatímní vlády.\n\nV té době již došlo k obecnému rozkladu. Kerenskij uvažoval o ukončení války, zároveň se ale obával, že by ukončení potravinové pomoci ze západu dále vyhrotilo zásobovací situaci, a ovšem i ztráty území při mírovém jednání. Objížděl divize na frontě, ale i když byl vynikající řečník, jeho působení nemělo dlouhé trvání. Vojáci byli unavení, odmítali poslušnost a ruská armáda měla odhadem asi 2 miliony zběhů. Na vládu útočili nejen bolševici (ovládající Petrohradský sovět, který již nové vládě odmítl vyslovit svou podporu), ale i pravicové síly, jenže Kerenskij byl přesvědčen, že na levici nemá nepřátele, a v poslední chvíli nechal rozdat zbraně mezi dělníky.\nJelikož žádná z prozatímních vlád nebyla schopná vyřešit hlavní problém – ukončení války – získávali bolševici čím dál větší podporu především mezi vojáky a dělníky. Tato podpora ovšem nestačila k získání většiny hlasů v chystaných volbách do Ústavodárného shromáždění. Proto došlo 7. listopadu 1917 \"(podle Gregoriánského kalendáře)\" k novému převratu.\nKerenskému se podařilo uprchnout do Pskova, kde se snažil shromáždit loajální jednotky pro opětovné ovládnutí Petrohradu. Podařilo se jim sice znovudobýt Carské Selo, ale následujícího dne byly poraženy u Pulkova. Poté Kerenskij odešel do Anglie a následně do Francie.\n\nKerenskij žil v Paříži do roku 1940 a aktivně působil mezi ruskými emigranty. Po německém útoku na Francii odešel do Spojených států amerických. Žil v New Yorku až do své smrti. Zároveň působil na Hooverově Institutu Stanfordovy univerzity v Kalifornii; psal a přednášel o ruské politice a historii. U konce života byl téměř slepý a své práce již jen diktoval. Jeho sekretářkou v NY byla Leokadija Maciunas, matka George Maciunase z hnutí Fluxus.\n\n\n\n\n"}
{"id": "31893", "url": "https://cs.wikipedia.org/wiki?curid=31893", "title": "Lymská borelióza", "text": "Lymská borelióza\n\nLymská borelióza (též lymeská borelióza) je infekční onemocnění způsobené přinejmenším třemi druhy gramnegativní bakterie rodu \"Borrelia\". \"Borrelia burgdorferi\" je hlavním původcem nemoci v Severní Americe, zatímco druhy \"Borrelia afzelii\" a \"Borrelia garinii\" jsou původcem většiny případů lymské borelióze v Evropě. Pojmenována je podle městečka Old Lyme ve státě Connecticut ve Spojených státech, kde bylo v roce 1975 poprvé popsáno několik případů této nemoci.\nAčkoli si Allen Steere již v roce 1978 uvědomoval, že lymskou boreliózu přenášejí klíšťata, až do roku 1981 nebyl znám její původce, bakterii \"B. burgdorferi\", kterou identifikoval Willy Burgdorfer. Roku 1987 přišel Ribero se spolupracovníky s domněnkou, že se přenos ze střev klíštěte uskutečňuje přes jeho sliny. Tuto teorii ovšem čeští vědci z Biologického centra AV ČR vyvrátili.\n\nBakterie \"Borrelia\" je na člověka přenesena kousnutím infikovaným klíštětem, náležícím do několika druhů rodu \"Ixodes\", velmi vzácně létajícím hmyzem (komárovití, ovád velký). Mezi počáteční příznaky patří zvýšená teplota či horečka, bolest hlavy, únava, deprese, bolest svalů či kloubů a charakteristická prstencovitá vyrážka erythema migrans (EM) v podobě červených skvrn s bledým středem. V případě neléčení nemoci zahrnují další symptomy klouby, srdce a centrální nervovou soustavu. Ve většině případů odezní infekce a její příznaky po léčbě antibiotiky, zejména pokud je nemoc podchycena v raném stádiu. Opožděná nebo nedostatečná léčba může vést k propuknutí mnohem vážnějších symptomů, které mohou omezovat funkčnost a být obtížně léčitelné.\n\nBorelióza je typické onemocnění přenosné ze zvířete na člověka, tzv. antropozoonóza. V přírodě napadá hlavně hlodavce, ale i vysokou zvěř a některé ptáky. V přenosu se uplatňují především klíšťata. Prvním příznakem onemocnění je tzv. \"Erythema migrans\", červená skvrna či skvrny s blednoucím středem nejen v okolí kousnutí, ale i po celém těle. Objevují se nepříliš specifické příznaky jako je horečka, bolesti svalů, únava. Tyto příznaky, připomínající chřipku, se však nemusejí objevovat ve všech případech. Pokud onemocnění zůstává neléčeno, tak postihuje nervovou soustavu, srdce či klouby. Některým z těchto komplikací bývá připisován autoimunitní původ, spuštěný imunitní reakcí namířenou proti infekci.\n\nPříznaky lymské boreliózy jsou velice proměnlivé, a stejně tak i její inkubační doba, která se pohybuje od 2 do 32 dní, nebo i několik měsíců. Běžným příznakem je šířící se červená skvrna, která se objeví v místě přisátí klíštěte či tzv. \"Erythema migrans\", červené skvrny s blednoucím středem nejen v okolí kousnutí, ale i po celém těle; absence této skvrny/skvrn však nic neznamená, důležité jsou i jiné příznaky. Dalším častým příznakem může být silná bolest hlavy, horečka, bolesti ve svalech, třesavka, únava, bolest kloubů (hlavně v kolenou, ale i jinde), celková vyčerpanost. V pozdějším stádiu onemocnění (po několika týdnech) se mohou vyskytnout další projevy postižení nervového a kardiovaskulárního systému.\n\nV počátečních stádiích bývá účinná léčba penicilinem, při neúspěšnosti léčby či alergii na penicilin je alternativní volbou například doxycyklin ze skupiny tetracyklinů. Dostačující délka léčby je kolem 14 dní. Účinná vakcína pro použití v humánní medicíně je předmětem intenzivního zkoumání několika farmaceutických firem a univerzitních týmů. V USA byla vytvořena vakcína Lymerix založená na použití rekombinantního proteinu OspA, což je metodou genového inženýrství připravený povrchový protein B. burgdorferi. V Evropě je tato vakcína však nepoužitelná, protože většina infekcí je zde způsobena druhy B. afzelii a B. garini.\n\nV případě prodělání tohoto onemocnění nesmí postižený pacient půl roku darovat krev.\n\n\n"}
{"id": "31895", "url": "https://cs.wikipedia.org/wiki?curid=31895", "title": "Pininfarina", "text": "Pininfarina\n\nPininfarina je jednou z nejznámějších italských společností se zaměřením na design a vývoj karoserií pro automobily. Společnost byla založena 22. května 1930 v Turíně, tehdy již 37letým Giambattistou „Pinin“ Farinou (1893–1966). Z malé dílny je dnes holding obsahující pět společností, s obrovským zázemím pro 2500 zaměstnanců a výrobní kapacitou 40 000 vozidel.\n\nV prvních letech existence, až do vypuknutí druhé světové války, společnost sloužila pro stavbu unikátních modelů, maximálně malých sérií, na bázi podvozků Alfy Romeo, Hispano Suiza, Lancia a FIAT. Již v roce 1931 představil Farina model Alfa Romeo Cabriolet 2+2. Byla to pro něj největší možná pocta a reklama zároveň, že firma, která vyhrávala jeden závod za druhým a která nestačila uspokojovat objednávky, svolila, aby podvozek ozdobila karoserie začínajícího autora. Farina už v této době začíná experimentovat s aerodynamickými karoseriemi, které podtrhovaly moderní techniku podvozků a motorů Alfy Romeo. Prvním vozem, který Pinninfarinu vnesl do světového povědomí, byl vůz Cisitalia 202 představený v roce 1947.\n\nNová éra spolupráce firem Alfa Romeo a Carozzeria Pinin Farina, přišla až se zakázkou na návrh modelu Spider na bázi mimořádně úspěšné Giulietty. Začátkem padesátých let se ve finále sešly dva prototypy od Bertoneho a Fariny. Po dlouhých jednáních zvítězil právě Farina a navíc Alfa Romeo rozhodla, že zadá studiu Pinin Farina i výrobu tohoto vozu. Alfa Romeo Spider měl být pouze malosériovým vozem a navíc výhradně exportním zbožím pro bohaté zákazníky v USA. Nakonec se z Alfy Romeo Spider stala modla, která přešla desetiletí a stala se jednou z ikon slavné automobilky.\n\nV roce 1959]převzal rodinný podnik syn Sergio, designer světového věhlasu, který pokračoval ve stopách svého otce. Na začátku padesátých let byl prostředníkem mezi svým otcem a Enzem Ferrarim, kteří se neměli příliš v lásce, a především jeho zásluhou došlo ke spolupráci s automobilkou Ferrari. Sergio byl zručný obchodník a z jeho popudu vznikla spolupráce i se zahraničními automobilkami, především s francouzským Peugeotem. Desetiletí 1960–1970 bylo ve znamení vzniku nových úspěšných modelů jako Alfa Romeo Duetto, Ferrari Dino, Fiat Dino, Fiat 124 Sport Spider, Peugeot 404 a 504.\n\nVe skutečnosti jde o složeninu dvou jmen. Pinin je Farinovo chlapecké jméno, které si Italové rádi nechávají (jako Giuseppe Nino Farina). Spojením těchto jmen vznikl název firmy ale i nové příjmení, když v roce 1961 starý pan Farina definitivně předal žezlo firmy synovi a požádal o změnu příjmení na Pininfarina.\n\nPininfarina se nevěnuje pouze automobilům, ale dělá design i v jiných oblastech.\n\nPříklady dalšího užitého designu:\n\n"}
{"id": "31901", "url": "https://cs.wikipedia.org/wiki?curid=31901", "title": "Golf", "text": "Golf\n\nGolf je venkovní sport, ve kterém samotný hráč nebo malá skupinka hraje malým golfovým míčkem do jamky a používá přitom různé hole. Pravidla golfu definují, že golfová \"„hra spočívá v hraní míčkem z odpaliště do jamky ranou nebo postupnými ranami v souladu s pravidly“\". Má se za to, že golf tak jak ho známe, pochází ze Skotska a byl hrán na Britských ostrovech po několik století. Kořeny golfu lze vystopovat už ve středověké Číně (míčová hra Čchuej-wan), kdy byl hrán výhradně šlechtou pro zábavu. Golf patří mezi olympijské sporty, poprvé byl zařazen do programu letních olympijských her 1900 v Paříži, a zůstal i na letních olympijských hrách 1904 v St. Louis. Po 112 letech se opět objevil na letních olympijských hrách 2016 v Rio de Janeiro.\n\nV roce 1971 provedl americký astronaut Alan Shepard na Měsíci golfový odpal, čímž se tento sport stal jediným, který byl zahrán mimo planetu Zemi.\n\nZatímco moderní golf vznikl v 15. století ve Skotsku, pradávný původ hry je nejasný.  Někteří historici uvádí, že sport prvotně vznikl z římské hry Paganica, při které hráči používali ohnutou tyč a strefovali se do vycpaného koženého míče. Jedna z teorií tvrdí, že se Paganica rozšířila po celé Evropě když Římané dobyli většinu kontinentu v průběhu prvního století před naším letopočtem a nakonec se vyvinula v moderní hru. Jiní citují, že předchůdcem golfu byla čínská hra čchuej-wan (\"Chui\" znamená překvapující a \"wan\" malé kuličky), hraná mezi 8. a 14. stoletím.\n\nPrvní písemná zmínka o golfu je z roku 1457, kdy Jakub II. Skotský tuto hru zakázal jako nevítané rozptýlení od učení lukostřelby. Jakub IV. Skotský v roce 1502 zákaz zrušil a sám se stal golfistou a začal hrát v Old Course v St. Andrews ve Skotsku. Toto golfové hřiště je považováno za jedno z nejstarších na světě. V roce 1764 v St. Andrews vzniklo standardní 18jamkové hřiště.\n\nNejstarší golfová pravidla se datují do roku 1744 pro Company of Gentlemen Golfers, kteří se později přejmenovali na The Honourable Company of Edinburgh Golfers, kteří hráli ve skotském městě Leith. Světově nejstarším golfovým turnajem je The Open Championship, který se poprvé hrál 17. října roku 1860 v golf clubu Prestwick ve skotském Ayrshiru.\n\nGolfové hřiště se obvykle skládá z 9 nebo 18 jamek. Výraz jamka se kromě samotné prohlubně, do které se má míček dostat, používá i pro část hřiště od daného odpaliště až k jemu příslušnému jamkovišti (\"greenu)\", na kterém je vyvrtána vlastní jamka. Většina jamek má green od odpaliště příliš daleko na to, aby se dal zasáhnout první ranou, proto je mezi greenem a odpalištěm nízko sekaný pruh zvaný \"fairway\", po kterém hráč postupuje k jamce. Mezi fairwayí a greenem je tzv. \"foregreen,\" tráva sekaná mírně výše než green. Nesekaná tráva okolo fairwaye se nazývá \"rough\" a tvoří další překážku. Z důvodu urychlení hry se většinou tráva bezprostředně vedle ferveje seká na výšku \"semirough,\" tj. o něco výše než \"fairway\", ale níž než \"rough\".\n\nNa jamkách jsou rozmístěny různé překážky, což může být například \"bunker\" (písečná překážka), ze které se hraje jinak než z trávy, nebo vodní překážka (rybníky, potoky apod.). Vodní překážky pravidla rozdělují na příčné a podélné - liší se postup poté, co míček skončí ve vodě. V překážkách platí zvláštní pravidla, která znesnadňují hru, například v bunkru se hráč před samotným odpalem nesmí dotknout holí písku ani nesmí provést cvičný švih. Pokud míč zůstane v oblasti označené jako vodní překážka, může jej hráč hrát podle podobných pravidel jako v bunkeru, nebo s připočtením trestné rány z místa mimo překážku. Pokud míček skončí za označenými hranicemi hřiště, nelze jej z daného místa hrát. Na některých hřištích se vyskytují tzv. biozóny - označené oblasti, do kterých je zakázáno vstupovat nebo z nich hrát.\n\nTráva na greenu je sekaná velice nízko, asi jen na 3 mm, takže míč se může po zemi koulet na vzdálenost několika metrů. Ráně na greenu, při které se míček nevznese do vzduchu, se říká \"putt\" (a ten se \"patuje\"). Greeny bývají různě zvlněné, což znesnadňuje správné míření. Samotná jamka má průměr 10,8 cm a měla by mít hloubku 10,16 cm. Vyztužuje se plastovou vložkou, do které lze zapíchnout dlouhou tyč s vlajkou, která umožňuje viditelnost jamky i z velké vzdálenosti. Pozice jamky na greenu není stálá a může se den ode dne, i mezi jednotlivými koly turnaje, měnit podle \"pin pozice\".\n\nV golfu existují dva hlavní typy hry. Tou známější a častěji hranou na turnajích je takzvaná \"hra na rány\". Druhým typem je takzvaná \"hra na jamky\".\n\nHráči chodí po hřišti po skupinkách zvaných \"flight\". Flight tvoří jeden až čtyři hráči, někdy doprovázeni nosiči (\"caddie\", „kedy“), kteří nosí hole a pomáhají hráči (radí kam zahrát míček, jakou hůl vzít apod.). Každý hráč hraje svým míčem (vyjma jiných variant her) od odpaliště do jamky. Po odehrání z odpaliště hraje první ten, jehož míč je nejdále od jamky. Na dalším odpališti hraje první ten, kdo dosáhl na předchozí jamce nejnižšího počtu ran.\n\nKaždý hráč funguje jako zapisovatel jinému hráči ve skupině, tedy do skórkarty zapisuje jeho výsledky na jednotlivých jamkách. Pro kontrolu si může zapisovat i vlastní výsledky. Ve hře na rány je výsledkem součet počtu ran a trestných ran. Trestná rána není skutečná rána, ale trest uložený podle pravidel. Porušení pravidel (např. dotek písku v bunkru) se obvykle trestá dvěma trestnými ranami. Jednu trestnou ránu získá hráč např. pokud míč skončí ve vodě, je ztracen či je v nehratelné pozici.\n\nKaždá jamka je označena \"parem\". Par je číslo závislé na obtížnosti každé jamky. Par je teoretický počet ran, na který by zkušený golfista měl jamku zahrát. Golfista by se na dvě rány pod par měl dostat na green a pak mít k dispozici ještě dva paty na dosažení paru. Taková situace se označuje jako dosažení \"greenu v regulaci.\" Nejnižší možný par jamky je tedy 3 - jamka s parem 2 by musela mít odpaliště na greenu. Obvyklá hodnota paru je 3 je pro jamky vzdálené do 224 metrů od odpaliště. Délka jamek par 4 je 225 do 434 metrů a pro par 5 více než 435 metrů. Např. u krátkých zalomených (takzvaný dogleg) jamek není možné hrát první ranou na green, i když vzdušnou čarou je jamka od odpaliště méně než 224 metrů. Pravidlo vzdáleností a paru tedy v těchto případech neplatí. Ojediněle se vyskytují jamky s parem 6. Par 7 má jamka v jihokorejském Gunsan Country Club, dlouhá 1003 metry, a 881 metrů dlouhá jamka v Satsuki GC v japonském městě Sano. Japonská jamka je uvedena v Guinessově knize rekordů jako nejdelší na světě.\n\nSoučet parů všech jamek daného hřiště se označuje jako par hřiště. Obvyklá hodnota paru osmnáctijamkového hřiště je 72; tzn. že průměrný par jamky je 4.\n\nPokud hráč zahraje na paru 4 čtyři rány, nazývá se dosažený výsledek par. Pokud tři, tak birdie, a pokud dvě, tak eagle. Dosažení jamky první ranou přímo z odpaliště se označuje hole-in-one.\n\nVe hře na rány tvoří skóre hráče součet ran dosažených za všechna kola. Během turnaje PGA tour, hraného na čtyři kola, tak hráči dosahují skóre kolem 290 ran. Takto udávané skóre se ale v průběhu turnaje neuvádí - bylo by obtížné porovnat, zda má průběžně lepší skóre hráč na poslední jamce se skóre 280, nebo hráč na druhé jamce s dosavadním skóre 215. Místo toho se průběžné skóre udává relativně vůči paru, tj. např. \"-6\" (šest ran pod par). Skóre v paru se označuje \"even par\", zkráceně \"E\", hodnotou \"0\" nebo slovem „\"par“\".\n\nPři hře na jamky se průběžné skóre udává jako počet jamek, o které hráč či skupina vede (\"2 up\"), resp. prohrává (\"3 down\"). Vyrovnané skóre se nazývá a\"ll square\", zkráceně \"A/S.\" Konečné skóre u zápasů. které skončily dříve než po 18. jamce, obsahuje i počet jamek které nebyly odehrány - např. skóre \"3&2\" značí vítězství o tři jamky se dvěma neodehranými, tj. po 16. jamce.\n\nU většiny hřišť bývají další zařízení, které nejsou součástí herního prostoru. Jsou to tréninkové prostory: cvičný green, bunker a tréninková louka (\"driving range\").\n\nZelené trávníky golfových hřišť mohou vyvolávat dojem, že se jedná o sport „v souladu s přírodou“. Při každodenní údržbě hřišť se však používají pesticidy, zejména herbicidy (chemikálie likvidující nežádoucí druhy rostlin), ale také insekticidy (likvidace hmyzu) a fungicidy (k eliminaci plísní).\nNěkdy vyvolává používání pesticidů obavy úřadů pro ochranu životního prostředí a zdraví hráčů a greenkeeperů, a proto jsou stanovována závazná pravidla pro minimalizaci rizik pesticidů.\n\nNezanedbatelná je také spotřeba vody pro zavlažování trávníku. Takto náročné travnaté plochy na údržbu vyžadují vlastní zdroj vody v podobě jezírka s užitkovou vodou, kterou lze získat při deštivých dnech. Zalévání pitnou vodou z vodovodního řadu je vysoce ekonomicky nákladné. Navíc se v mnoha případech jedná o vodu s chlorem a s nevhodnými vlastnostmi.\nK zavlažování se používají speciální postřikovače, které lze nastavit ve směru, výšce, délce postřiku a průtoku. Provozní tlak v zavlažovacím systému je většinou 8 bar, který zajišťují čerpadla.\n\nHráč k odehrání míčku používá hole (\"anglicky clubs\"). Golfová hůl se skládá z hlavy (\"clubhead\"), násady (\"shaft\") a držadla (\"grip\"). Hole se dělí na patry (\"putters\"), železa (\"irons\"), hybridy (\"hybrids\") a dřeva (\"woods\"). Puttery jsou hole specifické pro \"doražení\" míče do jamky. Jejich úderová plocha je téměř kolmá k zemi, takže míče se jen kutálejí. Železa mají hlavu vyrobenu z kovu. Hybridy jsou hole, které vypadá téměř jako dřevo, ale liší se váhou a výplní báně. Je to tedy něco mezi železem a dřevem. Dřeva byla původně vyráběna ze dřeva, nyní se používají kovy, na úderovou plochu ocel a na další část titan, většinou bývá dolní část hole (\"hlava\") dutá. Železa se používají obecně na kratší a přesnější rány, dřeva naopak pro dlouhé rány. Hole se liší délkou a sklonem úderové plochy (\"loft\").\n\nŽeleza se používají nejvíce v označení 1 až 9, kde nejmenší sklon a největší délku má hůl č. 1. Čím menší číslo, tím menší sklon hlavy a delší shaft. Výsledkem je delší rána. Na nejkratší rány, přihrávky na green, se používají tzv. \"wedge\", kterých je několik druhů. Nejmenší sklon má \"pitching wedge\", přičemž sklon hlavy této hole je 48° a označuje se PW, zřídka \"gap wedge\" – 52°, označení \"G\". Další hůl \"sand wedge\" má sklon 54–56°, označení SW. \"Lob wedge\" se sklonem 58–60°, označuje se buďto sklonem hlavy nebo písmenem \"L\". Jak napovídá název, pitching wedge se používá na hraní úderů chip a pitch. Gap wedge je na hraní z hlubokých jam. Sand wedge je určena pro hru z pískové překážky (bunkru) a lob wedge a trouble wedge jsou určeny pro krátké obloučky. U dvou posledních holí se udává ještě parametr \"bounce\", což je to vyboulení na spodní straně hole, které určuje, jak hluboko se hůl ponoří při úderu do země.\n\nDřeva se většinou používají na dlouhé rány. Dělí se na \"drivery\" a \"fairwayová dřeva\" (nejčastěji 3, 4, 5). Fairwayová dřeva jsou určena pro hru z fairwaye, tj. krátce střiženou část hřiště. Tráva se stříhá na cca 2 cm, takže je možné provést úder dřevem a jakoby smést míček z trávy. Driver je určen pro nejdelší rány, má velkou hlavu. S driverem se hraje se z \"týčka\" (\"tee\") - většinou dřevěného kolíčku na kterém se odpaluje (míček se položí na vrch týčka). Nyní se už ale vyrábějí i týčka z plastu, které se po úderu nerozlomí. Jejich nevýhodou však je, že pokud ho hráč po odpalu nenajde, trvá déle než se rozloží. Driver byl dříve značen jako č. 1, nyní se označuje sklonem úderové plochy většinou od 8,5° do 11°.\n\nPodle pravidel může mít hráč s sebou na hřišti nejvýše 14 holí.\n\n\n\n\n\n\n"}
{"id": "31902", "url": "https://cs.wikipedia.org/wiki?curid=31902", "title": "Souhvězdí Delfína", "text": "Souhvězdí Delfína\n\nDelfín je souhvězdí poblíž nebeského rovníku. Název pochází z latinského výrazu pro delfína. Jedná se o jedno z menších souhvězdí, podle velikosti je na 69. místě. Připomíná památku delfína, který zachránil velkého zpěváka Ariona, když ho vyhodili zrádci z lodě do moře, na které se plavil domů. Jakmile ve stáří delfín zahynul, byl umístěn na oblohu.\n\nPodle řecké legendy souhvězdí představuje delfína, který zachránil život řeckému básníkovi Arionovi z ostrova Lesbos (7. století př. n. l.), když byl hozen přes palubu. Arion byl věhlasný dvorní básník a pěvec korintského panovníka Periandera. Arión nahromadil díky své hře a zpěvu bohatství během svých cest po Sicílii a Itálii. Cesta domů z Terantu se však díky tomu vyhrotila, námořníci mu vyhrožovali smrtí a tak Arion požádal, aby mu bylo splněno poslední přání - zazpívat žalozpěv. Námořníci mu to dovolili, ale když jej poté svrhli do moře Arión neutonul — tonoucího pěvce zachránil delfín, přilákaný jeho krásným zpěvem. Delfín Ariona zanesl na svém hřbetě až k řeckému pobřeží, aby tak se mohl vrátit na Periadrův palác. Pro připomenutí této události byl delfín bohy za odměnu povznesen na oblohu.\n\nDalší příběh souhvězdí je spojen s Poseidonem, bohem moře. Zeus, Hades a Poseidon založili po porážce Titánů svá království. Poseidonovi náležely oceány. Poté, co si vybudoval palác, začal hledat ženu. Přemýšlel nad padesáti mořskými nymfami - Néreovnami. Dvořil se Amfritríté, ale ta ho odmítla a uprchla do hory Atlas. Poslové se ji snažili přesvědčit, ale vrátili se s nepořízenou. Nakonec Poseidon vyslal delfína. Amfitríté pod vemlouvavými řečmi delfína svolila a tak se, přestože to rozhodně neměla v úmyslu, vrátila zpět do moře, stala se Poseidonovou manželkou a porodila mu spoustu dětí. Poseidon delfína z vděčnosti zvěčnil na noční oblohu.\n\nPůvodní obyvatelé Austrálie mají také svůj vlastní příběh o této skupině hvězd. Považují delfína za velmi posvátného, moudrého a staršího bratra. Když člen kmene umírá, jeho duch se vtělí do delfína. Věří, že delfíni v oceánu překlenou fyzický svět a dosáhnou duchovního, pomocí něhož dokážou chránit své bratry a sestry, kteří se rozhodnou pokračovat svůj život v lidské podobě. V nejhlubší meditaci \"delfínského snění\", jim mohou odpovědět na všechny jejich otázky a kmenová rozhodnutí. Zabití delfína pokládají za rouhání, což vyvolá hněv \"Gornge\", \"popravčího\". \n\nV \"mytologii\" Johna Parandowského je delfín průvodcem Poseidonovou podmořskou říší.\n\nToto souhvězdí je známé již od starověku a váže se na něj několik legend. Raní křesťané viděli v obrazci Ježíšův kříž. Bylo jedním ze 48 souhvězdí zaznamenaném ve 2. století astronomem Ptolemaiem v jeho díle Almagest a udrželo se i mezi 88 moderními souhvězdí uznanými Mezinárodní astronomickou unií. Hranice souhvězdí určil v roce 1930 Eugène Delporte jako 14stranný mnohoúhelník.\n\nČíňané viděli ve hvězdách hlavě Delfína a Zeta Delphini souhvězdí \"Hugua\", zatímco v Epsilon, Eta,Theta, Iota a Kappa Delphini tvořilo souhvězdí \"Baigua.\" Tato dvě souhvězdí tvořila pár tykví, druh melounu pěstovaný jako potravina a používaný jak nádoba. \"Hugua\" byla tvrdá, usušená tykev sloužící pravděpodobně jako zmíněná nádoba nebo naběračka, kdežto \"Baigua\" byla popisována jako tykev přezrálá nebo shnilá, zkrátka bez užitku. \n\nAlpha a Beta Dolphini se pyšní neobvyklými jmény: Sualocin a Rotanev. Pokud si přečtete jejich názvy pozpátky, dostanete \"Nicolaus Venator\" (volně přeloženo jako Nicholas Hunter), což je latinská verze jména italského astronoma Nicollo Cacciatorego (1780 - 1841). Asistoval Giuseppe Piazzimu, ředili observatoři v Palermu na Sicílii, objeviteli první planetky vůbec (nyní trpasličí planety) - Ceres. Cacciatora se vzepřel konvencím a tajně takto tyto dvě hvězdy pojmenoval ve svém katalogu hvězd Palermo, vydaném roku 1814. Nikdo si této revolty dlouho nevšiml, byla zjištěna až později britským astronomem Thomasem Webbem, mnoho let po tom, co byly názvy zmíněných hvězd již oficiálně uznány. Nikomu jinému se své jméno hvězdě propašovat nepodařilo.\n\nSouhvězdí Delfína najdeme snadno, jeho nápadný obrazec podobný papírovému drakovi se nachází v blízkosti letního trojúhelníku poblíž Altaira, na východním okraji letní Mléčné dráhy ve směru souhvězdí Orla. Je ohraničené (po směru hodinových ručiček od severu) souhvězdími Lištička, Šíp, Orel, Vodnář, Koníček a Pegas. Lidé často souhvězdí mylně považují na Malý vůz. Ten je však mnohem větší a nápadnější, navíc se nachází v úplně jiné části oblohy. Také lze hvězdy souhvězdí Delfína zaměnit s otevřenou hvězdokupou Plejády, která je však na obloze mnohem menší. Čtyřúhelník nejjasnějších hvězd (od 3,5 do 4,5) Alfa, Beta, Gamma a Delta Delphini svým tvarem připomíná diamant. V anglicky mluvících zemích tomuto asterismu říkají též Jobova truhla, dodnes nevíme, odkud se tento název vzal . K obrazci se na hvězdu Delta napojují další hvězdy jako takový malý \"chvostík\". Celková délka hlavního obrazce od tlamy po ocas je jen 6°, přibližně stejně dlouhý je i Jižní kříž. Zabírá plochu 189 stupňů čtverečních.\n\nDíky svému umístění je možné toto souhvězdí pozorovat skoro po celý rok téměř z jakéhokoli místa na zeměkouli (vyjma podstatné části Antarktidy). Na českém území je nejlépe viditelné v letních měsících (maximum je konec července/začátek srpna kolem půlnoci, kdy vystoupí cca 55 stupňů nad jižní obzor), celkově pak, byť třeba alespoň částečně, od května do ledna.\n\nObsahuje přibližně 30 hvězd jasnějších než 6 Kvůli odloučenosti od roviny Mléčné dráhy je však poměrně chudé na emisní mlhoviny a otevřené hvězdokupy. Naproti tomu je relativně bohaté na planetární mlhoviny, kulové hvězdokupy a lze v něm pozorovat i pár galaxií, ovšem jen se silnějším dalekohledem, obyčejný triedr nestačí.\n\nVíce viz v Seznamu hvězd v souhvězdí Delfína.\n\nAčkoli je Delfín malé souhvězdí, lze v něm najít několik zajímavých objektů:\n\n\n14. srpna 2013 amatérský japonský astronom Koichi Itagaki zaregistroval neznámou hvězdu v souhvězdí o jasu 6,8 m. Spektroskopická pozorování ukázala, že máme co do činění s klasickou hvězdou v počáteční fázi výbuchu. Hvězda o dva dny později dosáhla maximálního jasu 4,4 m. Tímto se zapsala na seznam 30 nejjasnějších nov v historii moderní astronomie. Obvykle je nazývána jako Nova Delphinus 2013, V339 Del, což značí, že je 339. proměnnou hvězdou pozorovanou v souhvězdí Delfína. Oficiální název je PNV J20233073 + 2046041.\n\nArabové říkali Delfínu \"Al Ka' vd\" - kráčející velbloud.\n\n"}
{"id": "31905", "url": "https://cs.wikipedia.org/wiki?curid=31905", "title": "Vladislav II. Jagello", "text": "Vladislav II. Jagello\n\nVladislav II. Jagello ( ), původním jménem Jogaila (kolem r. 1362 – 1. června 1434) byl litevským velkoknížetem (1377–1401) a polským králem (1386–1434); syn litevského knížete Algirdase a tverské kněžny Juliany Tverské, je považován za zakladatele dynastie Jagellonců, přičemž sám je ještě zařazován jako jeden z posledních Gediminovců.\n\nJako litevský velkokníže byl Jagello panovníkem posledního pohanského státu v Evropě. Litevci byli pohany, většina staroruského obyvatelstva Litvy, která v té době zaujímala také rozsáhlá západoruská území(celé dnešní Bělorusko a většinu Ukrajiny), byla pravoslavného vyznání. To poskytovalo výhodnou záminku k expanzi řádu německých rytířů, který působil ve východním Pobaltí. Jagello chtěl pokračovat v dobyvačné východní politice svého otce Algirdase (polsky Olgierda), proto byl ochoten poskytnout řádu ústupky ohledně Žmudě, která pro řád měla zásadní význam – anexí jejího území by se spojil pruský a livonský řádový stát.\n\nPo nástupu na trůn se však Jagello musel potýkat s rozpory uvnitř vládnoucí dynastie. Bylo totiž zvykem, že vláda v Litevském velkoknížectví bývala rozdělena mezi bratry, zatímco Algirdas jmenoval svým nástupcem výhradně Jagella, nejstaršího syna ze svého druhého manželství. To nehodlal respektovat Algirdasův starší bratr a spoluvládce Kęstutis(Kjestut) a jeho syn Vytautas(Witold), ani Jagellovi nevlastní starší bratři polocký kníže Andrej a brjanský kníže Dmitrij. Andrej se vydal požádat o pomoc na velkoknížecí dvůr do Moskvy. Rusové vpadli na přelomu let 1379–1380 na Litvu a zmocnili se Starodubu a Trubčevsku. Algirdasovy smrti využil také uherský(1342–1382) a polský (1370–1382) král Ludvík I. Veliký, který roku 1377 napadl Halič a Podolí a přinutil zdejší knížata, aby mu složila lenní hold. V nejisté situaci se Jagello snažil zajistit nejprve smlouvami s řádem německých rytířů západní hranice Litvy. Roku 1379 uzavřel tajně desetileté příměří s velmistrem řádu a o rok později také s livonským představitelem řádu. Poté aktivizoval východní politiku. Na jaře 1380 vstoupil do spolku s tatarským chánem Mamajem a rjazaňským knížetem Olegem Ivanovičem proti Moskvě, zatímco jeho nevlastní bratři Andrej a Dmitrij táhli naopak proti Tatarům společně s vojskem Dmitrije Donského. Jagellovy oddíly však nestačily dorazit do bitvy na Kulikovském poli včas.\n\nRoku 1381 byl Kęstutis informován o tajné smlouvě, kterou Jagello uzavřel s řádem, a sesadil svého synovce z trůnu. Tím se dynastický konflikt rozhořel naplno. Jagellovi se však brzy podařilo ujmout se vlády znovu. Poté Vytautas požádal o pomoc křižáky, kteří využili situace a vpadli na Litvu. Roku 1382 s nimi Jagello uzavřel novou smlouvu, jíž postoupil řádu Žmuď a zavázal se přijmout křest. Její podmínky však neplnil, což vyvolalo roku 1383 další řádovou výpravu na litevské území.\n\nNěkdy v té době přijelo do sídelního litevského města Vilniusu poselstvo, které Jagellovi nabídlo polskou královskou korunu. Podmínkou byl sňatek s dědičkou trůnu Hedvikou z Anjou (Jadwigou), dcerou Ludvíka I., krále polského a uherského († 1382) a přijetí křesťanství.\nJagellovi bylo v té době nepochybně jasné, že Litva již dále christianizaci vzdorovat nemůže. Musel se však rozhodnout, zda se má svým křtem začlenit do východního ortodoxního nebo západního latinského církevního okruhu se všemi z toho plynoucími politickými důsledky. Nabízela se mu možnost přijmout křesťanství z pravoslavné Rusi a oženit se s dcerou Dmitrije Donského. To by ovšem nic nezměnilo na vztahu Litvy k řádu německých rytířů. Jako pravoslavná, to znamená heretická země by nejspíše dále poskytovala vhodnou ideologickou záminku pro expanzi. Tu by naopak odstranilo přijetí katolické víry, které nabízela polská varianta. Její další výhodou bylo spojenectví proti řádu, odstranění neshod v otázce Haliče a Volyně, případně dohoda o pokračování výbojů východním směrem. Zdálo se, že polsko-litevská unie přinese oběma stranám výhody.\n\nJednání, která se protáhla na celé dva roky, nebyla jednoduchá. Teprve 14. srpna 1385 byla v Krewě uzavřena smlouva (v latině), která Jagella zavazovala ke splnění řady podmínek. Všichni Litevci měli být pokřtěni a mnohem rozsáhlejší, ale méně konsolidovaný litevský stát připojen („\"applicare\"“) k Polské koruně. Smlouva nepředpokládala vytvoření personální unie, k tomu došlo teprve v praxi. Dále se měl Jagello postarat, aby byla Polsku navrácena ztracená území. Předpokládá se, že tím byla míněna Halič, mohlo však jít také o Východní Pomořany a Chelmsko. Roku 1386 přijal litevský velkokníže Jagello v Krakově křesťanskou víru, oženil se s Hedvikou/Jadwigou z Anjou a poté byl korunován jako Vladislav II. polským králem. Ještě předtím se mu podařilo uzavřít dohodu s bratry, kteří se nechali pokřtít společně s ním stejně jako jeho synovec Vytautas. Jagello svěřil správu Litvy svému bratru Skirgailovi (pokřtěn-nové jméno: Ivan), Vytautasovi přiřkl Černou Rus a Podlachii včetně Grodna a Brestu.\n\nUzavření krewské unie položilo základy mohutnému soustátí a posílilo postavení jak Polska, tak i Litvy, ale rozpory mezi členy dynastie neodstranilo. Koncem 80. let propukly nanovo. Vytautas, který brzy přestoupil na pravoslaví, navázal kontakty s moskevským dvorem a zasnoubil svoji dceru Sofii s následníkem trůnu Vasilijem. To znepokojilo Jagella i Skirgailla, zvláště když Vytautas, který se chtěl ujmout vlády na západní Litvě s centrem v Trakai, které vládl jeho otec Kęstutis, začal používat titulu veliký kníže. Král se pokusil mezi svými příbuznými zprostředkovat vyrovnání, ale Vytautas se znovu uchýlil k řádu německých rytířů a slíbil jim Žmuď. Křižáci poté podnikli výpravu na Litvu a pronikli téměř až k Vilnu, zatímco moskevské oddíly napadly litevské pohraniční oblasti.\n\nRozbroje ve velkém knížectví litevském se svými mezinárodně politickými souvislostmi představovaly pro Jagella velké nebezpečí. Navzdory spojení s německým řádem byl Vytautas na Litvě velmi oblíben a stal se mluvčím těch, kteří si nepřáli inkorporaci do polského státu. Proto se král rozhodl k radikálnímu řešení a roku 1392 uzavřel s Vytautasem smlouvu, jíž si zajistil jeho věrnost a pomoc v boji proti společným nepřátelům. Poté přesunul Skirgailla do Kyjeva a správu Litvy svěřil Vytautasovi, který se ujal svého úkolu mnohem energičtěji než jeho předchůdce.\n\nAni jako polský král si Jagello rozhodně nepočínal jako energický, silný panovník. Jeho hlavní snahy směřovaly k zajištění nástupnického práva Jagellonců, protože sám byl pouze spoluvládcem královny Hedviky. Roku 1399 však Hedvika z Anjou, jež byla zárukou Jagellovy vlády v Polsku, zemřela. Král se nyní rozhodl vyjít vstříc litevským vládnoucím kruhům, které usilovaly o vyjasnění termínu \"applicare\", jímž byl definován budoucí poměr Litvy a Polska v dokumentu o krewské unii a s definitivní platností vyřešit tento problém. Roku 1401 byla uzavřena vilensko-radomská unie, která zaručovala vládu na Litvě Vytautasovi jako velikému knížeti, a to až do jeho smrti. Poté měl litevský stát připadnout polské koruně. Vytautas se zavázal, že napříště neuzavře smlouvu s řádem německých rytířů bez Jagellova souhlasu. Jagello se přestal vměšovat do litevských záležitostí.\n\nMezitím zahájili křižáci dobývání Žmudě. V zemi však vypuklo roku 1401 proti dobyvatelům povstání, které podpořil a možná i inspiroval Vytautas. Na podzim se rozhořela válka mezi řádem a Litvou, v níž nebyla litevská strana navzdory polské pomoci úspěšná. Do konfliktu se vmísil římský papež Bonifác IX. a zprostředkoval roku 1404 uzavření míru, jímž byla Žmuď přiřčena řádu.\n\nJiž roku 1409 došlo ve Žmudi k dalšímu, rozsáhlému povstání proti řádu, které se Vytautas rozhodl opět podpořit. Řád doufal, že v konfliktu, který byl nevyhnutelný, zachová Polsko neutralitu, ale Jagello vstoupil do tzv. velké války po boku Litvy. Boje probíhaly na polském a pruském území a vyvrcholily 15. července 1410 katastrofální porážkou řádu u Grunwaldu. Počátkem roku 1411 byl uzavřen první toruňský mír. Řád se musel vzdát Žmudi, která se poté stala součástí litevského velkoknížectví, a Dobrzyňska, jež získalo Polsko. Kromě toho musel polské straně zaplatit vysoké kontribuce jako výkupné za zajaté členy řádu. Soudí se však, že to, co Polsko a Litva získaly na základě mírového ujednání, neodpovídalo vojenskému významu grunwaldského vítězství. Důvodem jistě bylo následné neúspěšné obléhání sídelního hradního komplexu řádu v Malborku a související oslabení polsko-litevských vojsk a také hrozící zahraniční podpora řádu.\nRoku 1413 se sešel v Horodłe sněm, reprezentativně navštívený polskou i litevskou katolickou šlechtou a všemi žijícími vnuky knížete Gediminase včetně Jagella a Vytautase. Uzavření horodełské unie vedlo k dalšímu sblížení Litvy s Polskem (na Litvě byl zaveden stejný administrativní systém jako v Polsku) i katolické šlechty obou zemí (litevská šlechta, která byla katolického vyznání, získala stejná práva a svobody jako polská). Na druhé straně se upevnila ustanovením o domácí volbě panovníka na Litvě po Vytautasově smrti, podmíněné srozuměním Poláků, a nutném souhlasu litevské strany k volbě polského krále samostatnost velkoknížectví.\n\nMezi řádem německých rytířů v Prusích a nyní litevskou Žmudí vypukly již roku 1414 nové neshody, tentokrát kvůli stanovení hranice. Oba soupeři se obrátili na církevní koncil, který právě začal zasedat v Kostnici, ale koncilní otcové nedospěli k žádnému závěru. Jagello a Vytautas proto požádali o arbitráž římského krále Zikmunda Lucemburského, který rozhodl roku 1420 ve Vratislavi ve prospěch řádu. Odsud pak pramenily sympatie Poláků k husitskému hnutí, jehož duchovní stránka jim byla jinak vzdálená. V roce 1421 nabídli čeští husité, kteří po smrti Václava IV. odmítli Zikmundovy dědické nároky, svatováclavskou korunu Jagellovi. Když polský král, vědom si složitosti situace v Čechách a zároveň omezený svými vztahy ke kurii, nabídku nepřijal, obrátili se čeští vyjednavači na Vytautase. Velkokníže neodmítl přímo, ale s vědomím Jagella poslal do Čech jeho synovce Zikmunda Korybutoviče. Přestože získal pro tuto akci souhlas papežské kurie, vzbudili Jagellonci nevoli katolických panovníků ve střední a západní Evropě.\n\nAby upevnil své postavení polského krále, oženil se Jagello roku 1402 po smrti královny Hedviky z Anjou s vnučkou posledního piastovského krále Kazimíra III. Annou Cellskou (1380/1381-1416), která rovněž předčasně zemřela. Jeho třetí manželkou byla Alžběta z Pilicy (1372-1420, sňatek 1417). Teprve ve čtvrtém manželství se Sofií Holszanskou (kolem 1405-1461, sňatek 1422) se starý král dočkal narození synů Vladislava (pozdější Vladislav III. Jagellonský), Kazimíra staršího (1426-1427), který zemřel v kojeneckém věku, a Kazimíra mladšího (pozdější Kazimír IV. Jagellonský). Kromě toho měl dvě dcery. Alžběta Bonifatia (1399) z prvního manželství zemřela brzy po porodu krátce před svojí matkou. Jadwiga (1408-1431), dcera Anny Cellské, se dožila dospělosti.\n"}
{"id": "31906", "url": "https://cs.wikipedia.org/wiki?curid=31906", "title": "Jarkovského efekt", "text": "Jarkovského efekt\n\nJarkovského efekt je změna dráhy malého přirozeného tělesa (planetky, jádra komety apod.), pohybujícího se sluneční soustavou, v důsledku zpožděného vyzařování tepelného záření z povrchu tělesa na jeho noční straně, poté, co byl na denní straně povrch zahřát Sluncem. Fotony infračerveného záření fungují stejně jako ve fotonové raketě. Pokud těleso rotuje prográdně (tj. ve stejném smyslu. jako obíhá kolem Slunce), Jarkovského efekt jeho rychlost zvyšuje (tedy velká poloosa dráhy se zvětšuje), při retrográdní rotaci jeho rychlost snižuje (velká poloosa dráhy se zmenšuje).\n\nTeoreticky se tímto efektem zabýval ruský fyzik Ivan Osipovič Jarkovskij. Pozorováním byl poprvé ověřen radiolokačním sledováním planetky (6489) Golevka. Přesná měření dráhy při přiblíženích k Zemi v letech 1991, 1995, 1999 a 2003 ukázala, že jeho poloha se proti ideální dráze bez vlivu Jarkovského efektu posunula o 12 km. Síla Jarkovského efektu, působící na tuto planetku, činila přibližně 0,25 N, což způsobovalo její zrychlení řádově 10 m/s². Tato hodnota byla v dobré shodě s teoretickou předpovědí, kterou učinil v roce 2001 tým českých astronomů z Karlovy univerzity, vedený D. Vokrouhlickým.\n\n\n"}
{"id": "31907", "url": "https://cs.wikipedia.org/wiki?curid=31907", "title": "Molekulární biologie", "text": "Molekulární biologie\n\nMolekulární biologie je vědní disciplína zabývající se studiem buněčných biologických procesů na jejich molekulární úrovni. Podstata některých biologických jevů jako například dědičnosti je odhalitelná pouze studiem jejich molekulární podstaty.\n\nMolekulární biologie se proto věnuje popisu biologických makromolekul a jejich vzájemným funkčním vztahům. Zvláštní pozornost je především věnována funkci makromolekul podílejících se na dědičnosti organizmů, tedy DNA, RNA a proteinům, jejich vzájemné interakci a regulaci jejich funkce (Ve zkratce zjednodušeně: „DNA → RNA → protein“.) Ačkoliv tato oblast molekulární biologie bývá někdy vymezena samostatným termínem molekulární genetika, bývá někdy termín molekulární biologie chápán v užším smyslu, který se s pojmem molekulární genetika kryje. Molekulární biologie integruje ve svém přístupu hlediska biologická, chemická, fyzikální i genetická.\n\nMolekulárně biologické znalosti jsou široce využívané v medicíně a jsou nezbytné pro genetické inženýrství, jakož i pro jakoukoliv jinou práci s genetickou informací, např. v kriminalistice.\n\nNázev molekulární biologie poprvé použili nezávisle na sobě v třicátých letech dvacátého století Warren Weaver a William Thomas Astbury. V roce 1958 Francis Crick formuloval tzv. centrální dogma molekulární biologie.\n\n\n\nCizojazyčné\n"}
{"id": "31913", "url": "https://cs.wikipedia.org/wiki?curid=31913", "title": "Biologická makromolekula", "text": "Biologická makromolekula\n\nBiologická makromolekula čili biomakromolekula nebo biopolymer je obecně látka vzniklá v organizmu kondenzací z více stejných či různých nízkomolekulárních látek. Jejich molekulová hmotnost se pohybuje v řádech tisíců až milionů. \nZ chemického hlediska jde o proteiny, nukleové kyseliny a polysacharidy.\n"}
{"id": "31914", "url": "https://cs.wikipedia.org/wiki?curid=31914", "title": "Nukleová kyselina", "text": "Nukleová kyselina\n\nNukleová kyselina je biochemická makromolekulární látka tvořená polynukleotidovým řetězcem, který ve své struktuře uchovává genetickou informaci. Nukleové kyseliny tím určují program činnosti buňky a nepřímo i celého organizmu.\n\nNukleové kyseliny se z tohoto důvodu nalézají ve všech živých buňkách a virech. Nejběžnějšími nukleovými kyselinami jsou kyselina deoxyribonukleová (DNA) a kyselina ribonukleová (RNA). Polynukleotidový řetězec je z chemického hlediska polymerem nukleotidů. V DNA i v RNA jsou vždy čtyři druhy nukleotidů. Jejich různým pořadím v řetězci lze dosáhnout obrovského počtu kombinací. Právě sekvence (různý sled) jednotlivých druhů nukleotidů – který se nazývá tzv. primární strukturou – v sobě uchovává genetickou informaci.\n\n\nDNA a RNA se tedy v primární struktuře liší tím, že RNA využívá na stejné funkce místo thyminu uracil. Takovou funkci mohou mít ale i další molekuly. DNA vytváří stabilní dvoušroubovici, ve které jsou jednotlivá vlákna antiparalelní, jdou tedy proti sobě (na jednom konci molekuly se setkává zároveň 3´konec jednoho řetězce a 5´konec druhého a na druhém konci molekuly naopak).\n\nRNA vytváří jednotlivé řetězce, které jsou komplementární s templátovou DNA. Zatímco funkcí DNA je genetickou informaci uchovat, RNA je funkční molekula sloužící k tomu, že danou informaci „dává do pohybu“. Genetická informace se prostřednictvím RNA realizuje v bílkovinu v procesu zvaném proteosyntéza. RNA je také mnohem méně stabilní, než DNA, která musí v buňkách vydržet po celý život.\n\nProces přenosu genetické informace z jádra k ribozomům (kde dochází k využité této informace při syntéze bílkovin), se dá rozdělit do několika fází:\n\n"}
{"id": "31915", "url": "https://cs.wikipedia.org/wiki?curid=31915", "title": "Hildina skupina", "text": "Hildina skupina\n\nHildina skupina je souhrnné označení pro několik stovek planetek (411 objektů s definitivním označením a 546 pouze s provizorním označením v srpnu 2005) obíhajících Slunce ve vzdálenosti odpovídající komensurabilitě 2:3 s Jupiterem. Jejich střední vzdálenost od Slunce (velká poloosa dráhy) je přibližně rovna 3,7 až 4,2 AU, sklon dráhy k ekliptice nepřesahuje 20° a excentricita hodnotu 0,07. Vedle Trojánů je to jediný případ, kdy komensurabilita s Jupiterem vede k vytvoření stabilní skupiny planetek místo Kirkwoodových mezer, v nichž jsou dráhy objektů nestabilní. \n\nTyto planetky se označují pouze jako \"skupina\", nikoli jako \"rodina\", v souvislosti s tím, že zjevně nevznikly rozpadem jednoho mateřského tělesa. Na základě spektrálního průzkumu se jedná o velmi heterogenní skupinu planetek s různorodým mineralogickým složením. Skupina se vytvořila dynamicky, působením rezonančních gravitačních sil Jupiteru.\n\nDlouhodobé rozdělení planetek této skupiny v prostoru Sluneční soustavy vytváří přibližně tvar rovnostranného trojúhelníku, korotujícího s Jupiterem. Vrcholy trojúhelníka leží na dráze Jupiteru a to v bodech předcházejících tuto planetu o 60°, resp. následujících ji o 60° (v libračních centrech L a L soustavy Slunce-Jupiter, tedy v bodech, kde se nacházejí Trojáni); třetí bod leží právě na opačné straně dráhy Jupiteru vzhledem k této planetě, přesně za Sluncem (librační centrum L). Toto prostorové uspořádání souvisí s tím, že afely oběžných drah členů této skupiny leží ve vzdálenosti Jupiteru a během tří po sobě následujících oběhů kolem Slunce každá z planetek Hildiny skupiny prolétne afelem postupně v blízkosti každého těchto libračních center.\n\nSkupina je pojmenována po první objevené planetce z této skupiny (153) Hilda. Planetku objevil v roce 1875 rakouský astronom Johann Palisa a pojmenoval ji po dceři jiného rakouského astronoma Theodora von Oppolzera.\n"}
{"id": "31916", "url": "https://cs.wikipedia.org/wiki?curid=31916", "title": "Vítkov (rozcestník)", "text": "Vítkov (rozcestník)\n\nVítkov může označovat několik míst:\n"}
{"id": "31917", "url": "https://cs.wikipedia.org/wiki?curid=31917", "title": "Imunogenetika", "text": "Imunogenetika\n\nImunogenetika je poměrně mladý vědní obor, vzniklý průnikem imunologie a genetiky. Zabývá se studiem genetické podmíněnosti složek imunitního systému a genetickou regulaci imunitních reakcí.\n\n"}
{"id": "31920", "url": "https://cs.wikipedia.org/wiki?curid=31920", "title": "Infotainment", "text": "Infotainment\n\nInfotainment (blending z anglických výrazů information\" a \"entertainment – informace a zábava) je druh zpravodajství, které podřizuje výběr témat a jejich zpracování účelu vyvolat emoce a pobavit. Bývá vnímáno jako nedostatečně seriózní zpravodajství (broadsheet vs. tabloid) nebo protiklad investigativní žurnalistiky (analýza vs. povrchnost).\n\nInfotainment vznikl v USA v 70. letech 20. století ve spojení s nástupem kabelových televizí, později si ho osvojila i ostatní média. Cílem bylo využít vlastností zábavních pořadů s velkou sledovaností ve zpravodajství, kde je původní tvorba zpráv finančně náročná. Slovo (ve verzi s R, tedy infortainment) vzniklo mezi 5. a 7. dubnem 1974 na sněmu radiových stanic Intercollegiate Broadcasting System (IBS). Ke konci 70. let se začala více používat verze bez R, která do současnosti převládla.\n\n\nO tom, zdali infotainment ještě patří do žurnalismu, panuje neshoda – někteří mají za to, že nikoliv a že žurnalismus je omezen pouze na přinášení vážných a relevantních témat, kdy dodržení standardu žurnalismu je na zpravodajci; jiní se kloní k tomu, že do žurnalismu by se dalo zařadit jejich komentování, tzv. „soft news“ a též infotainment.\n\nSamotné zprávy lze dělit na:\n\n\n\n\n"}
{"id": "31921", "url": "https://cs.wikipedia.org/wiki?curid=31921", "title": "Pacient", "text": "Pacient\n\nPacient je osoba, která je nemocná nebo zraněná a je lékařsky ošetřovaná nebo toto lékařské ošetření potřebuje. Slovo pochází z latinského \"pati\", což znamená něco podstoupit nebo trpět.\n\nPrávní předpisy používají slova pacient jako legislativní zkratky i pro ostatní uživatele zdravotnických činností, například zdravé příjemce porodní asistence nebo posudkové činnosti.\n\n\n"}
{"id": "31924", "url": "https://cs.wikipedia.org/wiki?curid=31924", "title": "Detektivní román", "text": "Detektivní román\n\nDetektivní román a detektivní povídka, lidově detektivka, je jedním z nejoblíbenějších žánrů zábavné literatury. Název pochází z latinského slova \"detegere\" = odkrývat, odhalovat. Zápletka detektivních příběhů je založena na zločinu (nejčastěji vraždě), po jehož pachateli, detailech způsobu provedení nebo motivu pátrá detektiv. Příbuzným typem kriminální literatury jsou pitavaly a paměti slavných detektivů, které však popisují zločiny skutečné. Detektivka má rovněž blízko k thrilleru nebo špionážnímu románu, často dochází k jejich kombinaci. Historická detektivka, jejíž děj se odehrává ve vzdálenější minulosti, bývá považována též za subžánr historického románu.\n\nOd počátku byla detektivka pojímána jako složitá hádanka, intelektuální hra a výzva čtenářovým logickým a deduktivním schopnostem. Rozuzlení musí být pravděpodobné, racionálně zdůvodněné a vycházející z indicíí, ale zároveň překvapivé. Autor musí postupovat logicky, aby čtenář mohl sledovat postup dedukce ze stop – za tím účelem vznikala i striktní žánrová pravidla (např. desatero pátera Knoxe, pravidlo tří stop). Vykonstruovanost zápletek však od počátku 20. století postupně ustupovala a pravidla se rozvolňovala. Důrazem na psychologii postav se některé pozdější detektivky výrazně přibližují psychologickému románu (G. Simenon), jiné se zase barvitým zachycením prostředí přibližují románu sociálnímu (např. u představitelů tzv. drsné školy).\n\nKlíčovou postavou detektivky je detektiv, řešitel záhady. Zpočátku navazuje na romantickou tradici mstitelů bezpráví, často je obdařen mimořádními pozorovacími a kombinačními schopnostmi, později též znalostmi lidské psychiky. Někdy bývá výstředníkem až podivínem, jindy má působit jako okolím podceňovaný outsider. Je obvyklé, že v řadě děl jednoho autora vystupuje postava téhož detektiva. Od 20. století je obvyklejší typ obyčejného detektiva, ať již detektiva profesionálního (policista, soukromý detektiv), nebo soukromé osoby, jíž zločin zasáhl do života. Moderní detektivky často popisují rutinní vyšetřování celých policejních týmů. \n\nDeduktivní příběhy s kriminálními náměty nacházíme už v biblických apokryfech, Ezopových bajkách či orientálních pohádkách. Své předchůdce má detektivka v tzv. pikareskním (šibalském) a loupežnickém románu 18. století, nebo také (podobně jako thriller) v tzv. gotickém románu – jde také o typ prózy s tajemstvím. Jako samostatný žánr se detektivní román konstituoval ve 2. polovině 19. století. Rozšíření tohoto typu literatury pak souvisí s vytvářením moderní velkoměstské civilizace s jejím podsvětím a policejním aparátem.\n\nZa první detektivní prózu v historii bývá považována povídka Edgara Allana Poea \"Vraždy v ulici Morgue\" z roku 1841. V Poeově stylu logické hádanky pokračuje pak A.C. Doyle a další (G. K. Chesterton, R.A. Freeman, S.S.Van Dine), později D.Sayersová, A. Christie, N. Marshová, P.D. Jamesová aj. Na rozhraní detektivky a thrilleru jsou díla E. Wallace. Ve 20. letech 20. století se v USA zrodil nový typ detektivky, tzv. drsná škola, jejímž protagonistou je osamělý bojovník za spravedlnost typu westernového hrdiny (díla D. Hammetta, R. Chandlera, R. Stouta, P. Cheyneyho, M. Spillana, částečně též E.S. Gardnera). Později se stává hlavní postavou detektivky i policejní profesionál (např. díla G. Simenona nebo Eda McBaina) nebo celý policejní tým (M. Sjówallová--P. Wahló).\n\nDetektivky také bývají častým námětem pro další audiovizuální zpracování jejich námětu v rozhlase, filmu a televizi. Tam jsou oblíbené detektivky zaměřené na moderní vyšetřovací metody, například na psychologické profilování.\n\n\nV české literatuře jsou za zakladatele detektivního žánru považováni Emil Vachek a Eduard Fiker, kteří začínají publikovat v období první republiky. Další významnější autoři se objevují až od 60. let 20. století: Josef Škvorecký (některé detektivky napsal společně s Janem Zábranou), Václav Erben, Jiří Marek, Hana Prošková, Pavel Hejcman, později např. Jan Cimický či Jaroslav Velinský, Jan Lipšanský.\n\nMezi naděje českého detektivního románu patří Michaela Klevisová (\"Kroky vraha\", \"Zlodějka příběhů\", \"Dům na samotě\"), Michal Sýkora (\"Případ pro exorcistu\", \"Modré stíny\"), Nela Rywiková (\"Dům číslo 6\"), Jiří Březina \"(Na kopci\"), nebo Martin Goffa (\"Muž s unavenýma očima\", \"Vánoční zpověď\", \"Bez těla\").\n\n\n"}
{"id": "31925", "url": "https://cs.wikipedia.org/wiki?curid=31925", "title": "Hrad s plášťovou zdí", "text": "Hrad s plášťovou zdí\n\nHrad s plášťovou zdí (\"Mantelmauerburg\") je hrad, který nemá žádnou velkou hlavní věž (např. bergfrit nebo donjon). Základ obrany hradu tvořila mohutná a vysoká obvodová hradba (plášťová zeď) s ochozem, který umožňoval plynulý pohyb obránců. Za touto hradbou byly všechny ostatní objekty hradu. Součástí obvodové hradby mohla být branská věž.\n\nV Čechách se hrady tohoto typu se stavěly od druhé poloviny 13. století (Lanšperk) do 14. století (Opárno). Hrady s plášťovou zdí byly charakteristické pro Dolní Rakousy, Moravu a Slezsko, odkud se rozšířily zejména do východních Čech a na Slovensko.\n\n\n\nNa Slovensku se hrady s plášťovou zdí stavěly jako úsporný typ hradu od konce 13. století.\n"}
{"id": "31926", "url": "https://cs.wikipedia.org/wiki?curid=31926", "title": "Friedrich Born", "text": "Friedrich Born\n\nFriedrich Born (10. června 1903, Langenthal – 14. ledna 1963) byl švýcarský obchodník a diplomat, pověřený zastupováním ekonomických zájmů Švýcarska.\n\nPo základní škole se vyučil mechanikem a poté obchodníkem. Pracoval v Lausanne, Antverpách a později v jedné curyšské dovozní společnosti. Tou byl v roce 1936 pověřen vedením pobočky pro dovoz obilí v Budapešti. Tam také pracoval pro Švýcarskou centrálu pro podporu obchodu. Plynně hovořil m.j. německy, francouzsky a maďarsky.\n\nV květnu 1944 se stal delegátem Mezinárodního výboru Červeného kříže v Budapešti. Tam podporoval židovské obyvatelstvo výstavbou nemocnic, dětských a sirotčích domovů, lidových kuchyní, které byly pod ochranou Červeného kříže. Dále ale i vystavováním ochranných listin Červeného kříže. Po založení budapeštského ghetta do něj přeložil svou kancelář.\n\nV jím vedeném budapešťském zastoupení Červeného kříže zaměstnával především židovské maďarské občany, a prosadil v této okupované zemi, že nemuseli nosit židovské hvězdy. Spolupracoval s příznivci ve vlivných maďarských rodinách a diplomatických kruzích. S jejich pomocí umožňoval výjezd pronásledovaných především do zemí Jižní Ameriky. Podařilo se mu i zabránit odjezdu posledního konvoje.\n\nSvou činností zachránil kolem 11 000 až 15 000 maďarských Židů před deportací.\n\nV lednu 1945, po vstupu Rudé armády, musel na rozkaz sovětské vojenské správy Budapešť opustit. Tím také v září skončila jeho mise pro Červený kříž. Po návratu do Zollikonu (u Curychu) založil vlastní obchodní firmu.\n\nZemřel 14. ledna 1963, aniž by kdy svým dětem vykládal o své činnosti pro pronásledované židovské občany Maďarska.\n\nDne 5. června 1987 mu byl komisí památníku Jad Vašem posmrtně udělen čestný titul „Spravedlivý mezi národy“.\n\n"}
{"id": "31929", "url": "https://cs.wikipedia.org/wiki?curid=31929", "title": "Kayseri", "text": "Kayseri\n\nKayseri, antická \"Kaisareia Mazaka\" či \"Ceasarea\", je město v Kappadokii ve středním Turecku. Má asi 700 tisíc obyvatel a leží v nadmořské výšce 1054 m na úpatí vyhaslé sopky Erciyes Dağı. Je hlavním městem stejnojmenné provincie. Město je významným průmyslovým střediskem, je známé výrobou uzenin, nábytku a proslulých koberců.\n\nNa místě dnešního Kayseri byla už v chetitské době (2. tisíciletí př. n. l.) osada \"Mazaka\", která kolem roku 150 př. n. l. dostala jméno \"Eusebeia\" a za císaře Tiberia v roce 17 byla na jeho počest přejmenována na \"Kaisareia\", latinsky \"Caesarea\". Stala se hlavním městem provincie \"Cappadocia\", po rozdělení za císaře Valenta \"Cappadocia prima\". Věřícím v Kappadokii je také adresován První list Petrův, takže lze předpokládat, že se zde brzy rozšířilo křesťanství. Od počátku 3. století se město stalo střediskem křesťanské vzdělanosti a rozkvět města vyvrcholil ve 4. století, kdy zde působili slavní kappadočtí Otcové Basileios Veliký a jeho bratr Řehoř z Nyssy. Špitály, starobince i kuchyně pro chudé, jež zde Basilios postavil a zavedl, byly v antice proslavené.\n\nOkolo roku 1080 dobyli město turkmenští Danišmendové, 1096 západní křižáci, brzy nato se stalo sídelním městem Seldžuků a zažilo opět období rozkvětu. Pak se stalo součástí Osmanské říše a kromě let 1401 až 1467, kdy mu vládl Tamerlán (Timur Lenk), patří k Turecku dodnes. Kolem roku 1900 se začíná budovat nové sídliště na severu města. Ve městě jsou zachovány zbytky mohutných hradeb, hrad, četné mešity a medresy. Většina historických budov, jako je Hunád-Hatunský komplex nebo Kilicarsalská mešita, byla vybudována za vlády Seldžuků. V 19. století byl vystavěn velký bazar přímo u zájezdního hostince - karavanseraje, který ovšem pochází ze 16. století.\n\nKayseri je jedním z nejdůležitějších středisek tureckého průmyslu a obchodu. Vyrábí se zde hlavně nábytek, kovové zboží, uzeniny a koberce. Město je také dopravní křižovatka, má mezinárodní letiště \"Kayseri Erkilet Havaalani\", jež odbaví ročně přes 500 tisíc cestujících, a je zde řada velkých bank. V Kayseri působí dva fotbalové kluby nejvyšší ligy, Kayserispor a Kayseri Erciyesspor. Atatürkův stadion pojme přes 35 tisíc diváků. Od roku 2006 se ve městě buduje tramvajová doprava.\n\nRodák z Kayseri je bývalý prezident Turecka Abdullah Gül (*1950) a pochází odtud řada velkých podnikatelů, například mecenáš Sakip Sabanci.\n\n"}
{"id": "31932", "url": "https://cs.wikipedia.org/wiki?curid=31932", "title": "Patrick Zandl", "text": "Patrick Zandl\n\nPatrick Zandl (* 26. srpen 1974 Mnichov, Německo) je český internetový podnikatel, novinář, zakladatel zpravodajského serveru Mobil.cz a spisovatel. V diskusích používá přezdívku Tangero.\n\nZa studií religionistiky se při cestách do zahraničí seznámil s technologií GSM, která v první polovině devadesátých let začínala nastupovat i v ČR. Na svých stránkách o náboženských tématech začal psát také o telekomunikačních technologiích a na konci roku 1996 spolu s Filipem Streiblem a Petrem Mitošinkou založil zpravodajský server Mobil.cz. Server byl spuštěn 1. ledna 1997. Téhož roku Zandl opustil firmu Medea (pozdější M.I.A.), kde pracoval jako analytik informačních zdrojů, a ujal se plně postu šéfredaktora Mobil.cz. V lednu 2001 prodal Mobil.cz i s přidruženými servery Technet (technické zpravodajství, převážně o počítačích) a BonusWeb (zaměřený na počítačové hry) či Pandora (e-mailové konference) vydavatelství MaFra, které jej později začlenilo do svého portálu iDNES. Zandl firmu opustil v lednu 2003.\n\nNa konci listopadu 1998 stál spolu s Ondřejem Neffem a Ivem Lukačovičem u zrodu protestní akce \"Internet proti monopolu\" (známé též jako \"Bojkot\") proti zdražení vytáčeného přístupu k Internetu následně ze strany tehdejšího SPT Telecomu. Díky velké mediální odezvě a demonstraci dvou tisíc lidí před sídlem společnosti přistoupil monopolní operátor na jednání, jehož výsledkem byl tarif \"Internet 99\" a později i jeho modernizace \"Internet 2000\".\n\nParalelně se věnoval bezdrátovým sítím (WiFi a jiné) a telekomunikacím vůbec – provozuje oborový weblog Marigold, založil také dvě další internetové firmy: Cinetik, zabývající se půjčováním DVD po Internetu, a Pipeline (poskytuje transport SMS zpráv mezi Internetem a sítěmi mobilních telefonů). Stojí také za internetovým portálem Chronomag.cz.\n\nV průběhu roku 2006 začal pracovat na projektu internetové televize Stream.cz.\n\nOkolo roku 2005 na Internetu na pokračování zveřejňoval svou sci-fi povídku \"Flotila Země\"; která později vyšla v knižní podobě (nejprve jako příloha časopisu \"Pevnost\"). Podobně později sepsal knihu \"Koncernová pětiletka\", která byla roku 2011 z demonstračních důvodů vydána pouze v elektronické verzi. Od září 2007 na serveru Bloguje.cz na pokračování psal \"Příběh strýčka Martina\", který se momentálně upravuje do podoby tištěné a elektronicky distribuované. V roce 2012 mu vyšla kniha \"Apple: cesta k mobilům\".\n\nOd listopadu 2008 do června 2012 pracoval jako šéfredaktor internetového časopisu Lupa.cz.\n\nJe potřetí ženatý, s bývalými manželkami má celkem 3 dcery a se současnou manželkou syna a dceru.\n\nNa jaře roku 2018 se stal členem České pirátské strany a v komunálních volbách roku 2018 byl za Piráty zvolen zastupitelem města Brandýs nad Labem – Stará Boleslav.\n\n\n"}
{"id": "31936", "url": "https://cs.wikipedia.org/wiki?curid=31936", "title": "Státní veterinární správa České republiky", "text": "Státní veterinární správa České republiky\n\nStátní veterinární správa je organizací zřízenou na základě zákona č. 166/1999 Sb., o veterinární péči a o změně souvisejících zákonů (veterinární zákon), ve znění pozdějších předpisů, jako správní úřad v resortu Ministerstva zemědělství a nejvyšší orgán veterinární správy s celorepublikovou působností. V čele Státní veterinární správy stojí ústřední ředitel, kterým je od roku 2016 MVDr. Zbyněk Semerád.\nZe zákona vykonává na území České republiky zejména dozor nad zdravím zvířat, nad tím, aby nebyla týrána, nad zdravotní nezávadností potravin živočišného původu, chrání státní území před možným zavlečením nebezpečných nákaz nebo jejich nositelů a dozoruje dovoz živých zvířat a živočišných produktů ze zahraničí. Státní veterinární správu tvoří Ústřední veterinární správa se sídlem v Praze, krajské veterinární správy, které vykonávají svou působnost ve věcech veterinární péče na území shodném s územím krajů podle ústavního zákona o vytvoření vyšších územních samosprávných celků, a Městská veterinární správa v Praze, která vykonává působnost krajské veterinární správy na území hlavního města Prahy. \n\n"}
{"id": "31937", "url": "https://cs.wikipedia.org/wiki?curid=31937", "title": "Felice Bauerová", "text": "Felice Bauerová\n\nFelice Bauerová, nepřechýleně Felice Bauer (18. listopadu 1887 v Neustadtu ve Slezsku – 15. října 1960 v Rye u New Yorku) byla přítelkyně a snoubenka Franze Kafky.\n\nFelice Bauerová byla dcerou pojišťovacího agenta ze Slezska, ale když jí bylo dvanáct let, přestěhovala se rodina do Berlína. Pracovala jako prokuristka u firmy Firma Carl Lindström v Berlíně. Byla vzdálenou příbuznou Maxe Broda, Kafkova přítele a právě u Brodových se v srpnu 1912 Felice a Kafka spolu prvně setkali. Během večera si vyměnili adresy a rozhodli se podniknout společnou cestu do Palestiny. Tak začala jejich korespondence i pětiletý poměr. Milostný poměr Felice Bauerové a Kafky trval od roku 1912 do roku 1917 a byl velmi rozporuplný a proměnlivý. Komplikace do něj vnášela i Felicina přítelkyně Grete Blochová, do níž byl Kafka rovněž krátký čas zamilován. V době jejich vztahu si spolu vyměnili řadu dopisů (Kafka jich Felici poslal na pět set), podnikli spolu několik cest a byli dvakrát zasnoubeni (v roce 1914 a 1917). Když se Felice dozvěděla o Kafkově současném blízkém vztahu s Gretou, žádala vysvětlení. Po vyčítavé hádce, jíž byla přítomna i Felicina sestra Erna a s Grete, zrušil Kafka své první zásnuby, nicméně jí psal dál. Druhé zásnuby zrušil, obávaje se, že svatba a manželský život by jej odváděly od literární tvorby. Poté, co u Kafky v roce 1917 propukla tuberkulóza, definitivně Felici opustil.\n\nV roce 1919 se Felice provdala za berlínského bankovního prokuristu Moritze Marasse, s nímž měla dvě děti, syna Heinze (1920) a dceru Ursulu (1921 až 1966). V roce 1931 se odstěhovali nejdříve do Švýcarska, poté v roce 1936 do Spojených států amerických, kde Marasse následujícího roku zemřel. Felice byla později finančním nedostatkem a nemocí donucena Kafkovy dopisy prodat nakladateli Schockenovi. Žila ve Spojených státech amerických až do své smrti v roce 1960. \n\nDopisy, které Kafka Felici poslal, byly později knižně vydány pod názvem \"Dopisy Felici\".\n"}
{"id": "31938", "url": "https://cs.wikipedia.org/wiki?curid=31938", "title": "Grete Blochová", "text": "Grete Blochová\n\nGrete Blochová (21. březen 1892 v Berlíně – květen 1944) byla přítelkyně Felice Bauerové a matka jediného dítěte Franze Kafky.\nGrete Blochová byla podobně jako její přítelkyně Felice Bauerová berlínská úřednice. S Franzem Kafkou se seznámila přes jejich společnou přítelkyni Felice v říjnu 1913 v Praze a Kafka se do ní na první pohled zamiloval. Po tomto setkání si rok dopisovali. V řadě dopisů líčil Kafka svůj nesnadný vztah s Felice. Když se Felice o jejich korespondenci dozvěděla, na krátký čas se s Kafkou rozešla.\n\nPo dalším setkání v roce 1914 Grete záhy jejich \"vztah\" skončil. Grete šířila fámy, že s Kafkou čekala dítě. Narodil se jí syn, kterému bylo dáno jméno Martin a jenž byl dán na výchovu do pěstounské rodiny, kde zemřel v roce 1921. Grete otcovství připsala Kafkovi až v roce 1940 v dopise hudebníku Wolfgangu Schockenovi. To je také jediné \"svědectví\" o Kafkově synovi. Jenomže Kafkovy dopisy svědčí, že jejich vztah nebyl vůbec takového ražení, aby z toho vzešla taková intímni blízkost... Ostatně, pro \"důvěrný vztah\" vůbec, měl Kafka vlastní pojem - peklo. Tyhle fámy o synovi jsou zřejmě pokusem o zaujetí pozornosti, která by znamenala přísun peněz.\n\nV roce 1936 se Grete odstěhovala do Itálie, kde si ve Florencii otevřela penzion. Poté, co byla Itálie obsazena německými vojsky, byla Grete s ostatními Židy zatčena a později neznámo přesně kdy zavražděna. Její smrt odhalil až britský Červený kříž v roce 1945.\n"}
{"id": "31947", "url": "https://cs.wikipedia.org/wiki?curid=31947", "title": "Kyselina šťavelová", "text": "Kyselina šťavelová\n\nKyselina šťavelová je karboxylová (organická) kyselina. Jedná se o nejjednodušší dikarboxylovou kyselinu, její systematický název je kyselina ethandiová. Lidový název je „jetelová sůl“. Je obsažena prakticky ve veškerém ovoci a zelenině a způsobuje jejich kyselost. Najdeme ji například v jahodách, ve větším množství je obsažená ve šťavelu, šťovíku a rebarboře. Soli kyseliny šťavelové se nazývají šťavelany nebo oxaláty. Odtud je také možno vysvětlit název intermediátu Krebsova cyklu, oxalacetátu.\n\nKyselina šťavelová je pevná, bezbarvá, ve vodě rozpustná, krystalická látka. Je jedovatá a má leptavé účinky. Kyselina šťavelová disociuje ve dvou stupních. V porovnání s monokarboxylovými kyselinami je v prvním stupni kyselina šťavelová kyselejší. Naopak do druhého stupně disociuje neochotně.\n\nZ tabulky je také vidět, že kyselina šťavelová je z dikarboxylových kyselin nejsilnější. Způsobuje to záporný indukční efekt druhé karboxylové skupiny.\n\nKyselina šťavelová se používá v analytické chemii při titracích jako primární standard, tedy látka, podle níž se určuje přesná koncentrace titračních činidel. Umožňují to její vlastnosti: je to chemicky stálá látka, nereaktivní, neabsorbuje vzdušnou vlhkost, nerozkládá se účinkem světla. Používá se ve včelařství jako akaricid proti roztoči kleštíku včelímu. Dále se používá k bělení dřeva a odstraňování skvrn od rzi z kamene, dřeva, textilu ap.\n\nRozkladem kyseliny šťavelové se připravuje oxid uhelnatý, vedle něj vzniká i oxid uhličitý:\n\n(COOH) → CO + CO + HO\n\nMísto kyseliny šťavelové lze pro přípravu oxidu uhelnatého použít kyselinu mravenčí nebo mravenčan barnatý.\n\nV koordinačních sloučeninách (komplexech) se vyskytuje jako dvouvazný kyslíkatý ligand CO s předponou \"oxalato-\".\n\nKyselina šťavelová je zdraví škodlivá. Orální LD pro potkany je 475 mg/kg (samci), resp. 375 mg/kg (samice). Hlavním toxickým účinkem je tvorba krystalů šťavelanu vápenatého v ledvinách, které následně selhávají. Vyvázáním vápníku však také může nastat hypokalcémie. Může dojít k neurotoxickým účinkům a/nebo k zástavě srdce. Kyselina šťavelová dráždí kůži, oči a dýchací cesty. Expoziční limit OEL v EU je 1 mg/m (TWA).\n\nČlověk denně vyloučí močí několik miligramů kyseliny šťavelové.\n\nKyselina šťavelová se za horka rozkládá na kyselinu mravenčí a oxid uhelnatý. S některými sloučeninami stříbra reaguje za vzniku výbušného šťavelanu stříbrného.\n"}
{"id": "31950", "url": "https://cs.wikipedia.org/wiki?curid=31950", "title": "Mikulčice", "text": "Mikulčice\n\nMikulčice (německy \"Mikultschitz\") jsou obec v okrese Hodonín v Jihomoravském kraji, 7 km jihozápadně od Hodonína při hranici se Slovenskem, v nadmořské výšce 164 m. Obec má rozlohu 1 530 ha, 623 domů a žije zde obyvatel. PSČ je 696 19.\n\nTři kilometry jihovýchodně od nynější vsi se při řece Moravě nacházelo v 6.–10. století slovanské blatné hradisko, jedno z hlavních center Velké Moravy. Areál hradiště s pozůstatky 12 kostelů a knížecího paláce je chráněn jako národní kulturní památka slovanské hradiště v Mikulčicích; od roku 1963 je zde zřízen Památník Velké Moravy.\n\nNejstarší písemná zmínka o vsi pochází z roku 1131 (\"Miculcici\"). Moderní obec Mikulčice existuje od 1. ledna 1951, kdy došlo ke sloučení původních obcí Mikulčic a Těšic. Také katastru Mikulčic se k 25. červenci 1997 dotkla úprava státní hranice se Slovenskem.\n\nOd roku 2019 jsou Mikulčice se sousední slovenskou vesnicí Kopčany propojeny lávkou přes řeku Moravu. Ta je určená pro pěší a cyklisty.\n\nPři sčítání lid 2011 bylo v Mikulčicích zjištěno 1881 obyvatel. Z toho 704 deklarovalo národnost českou (37,42 %), 518 národnost moravskou (27,53 %) a 30 lidí slovenskou národnost (1,6 %).\n\n\n\nZastupitelstvo má 15 členů a městská rada 5 členů. V letech 2006 až 2014 byl starostou obce Josef Helešic. Při ustavujícím zasedání zastupitelstva 4. listopadu 2014 byl starostou zvolen Jan Vlašic (KDU-ČSL).\n\n\n\n"}
{"id": "31952", "url": "https://cs.wikipedia.org/wiki?curid=31952", "title": "Brno-Žebětín", "text": "Brno-Žebětín\n\nBrno-Žebětín je městská část na západním okraji statutárního města Brna. Je tvořena městskou čtvrtí Žebětín (německy \"\"), původně samostatnou obcí, která byla k Brnu připojena v roce 1971. Její katastrální území má rozlohu 13,60 km². Samosprávná městská část vznikla 24. listopadu 1990. Žije zde přibližně 3600 obyvatel.\n\nPro účely senátních voleb je území městské části Brno-Žebětín zařazeno do volebního obvodu číslo 55.\n\nNejstarší zmínka o vsi Žebětín pochází z roku 1235 (\"Sebetin\"). Název pochází pravděpodobně od ženského osobního jména \"Žabata\" – Žabatin dvůr, Žabatín, Žebětín. Žebětín byl od středověku do roku 1848 rozdělen na 3 díly pod různými vrchnostmi, které se poté spojily v jednu obec. K Brnu byl Žebětín připojen 26. listopadu 1971. Poté až do roku 1976 tvořil Žebětín s celým svým katastrem samostatnou městskou část s vlastním místním národním výborem, která se nejprve nazývala Brno XVI-Žebětín, ale k 1. květnu 1972 byla přejmenována na Brno-Žebětín. Od 15. července 1976 do 23. listopadu 1990 pak byl celý žebětínský katastr součástí městského obvodu Brno II. Roku 1979 došlo z důvodu přesahu nově budovaného kohoutovického sídliště na katastr Žebětína, ke změně katastrální hranice mezi Kohoutovicemi a Žebětínem. Žebětín přišel o východní okraj svého katastru, zahrnujícího mimo jiné hájenku, a naopak získal od Kohoutovic parcelu s dnešním číslem 2957. Od 24. listopadu 1990 je Žebětín samostatnou městskou částí Brno-Žebětín. Ke dni 19. února 2015 vstoupila v platnost nová katastrální a správní hranice mezi Žebětínem a Bystrcí v lokalitě Kamechy.\n\nNa katastru Žebětína se rozkládá řada lesů, ve kterých se nachází následující maloplošná chráněná území:\n\nDalším maloplošným chráněným územím na katastru Žebětína je přírodní památka Žebětínský rybník. V lese na východě katastru Žebetína se nachází památný strom dub „Troják“.\n\nV okrajových částech území městské části Brno-Žebětín lze nalézt velké množství starých hraničních kamenů. Nacházejí se v těchto lokalitách:\n\nV roce 2013 byla dostavěna nová škola ZŠ Brno Otevřená, kterou řídí ředitelka Dagmar Šenbergerová.\n\nSpojení s městem Brnem zajišťuje Dopravní podnik města Brna pomocí autobusové linky 52 z Mendlova náměstí, přes Žebětín až do Bystrce a zase zpátky. Okružní jízdu přes sídliště Kamechy zajišťuje linka 54. Katastrem Žebětína prochází část trasy nedostavěné „Hitlerovy“ exteritoriální dálnice Vídeň - Vratislav, na jejímž tělese zde byla v 80. letech vybudována zčásti čtyřproudová silnice do Bystrce.\n\nNejvýznamnějším sportovním klubem je fotbalový klub SK Žebětín. Kromě dvou dospělých týmů má také několik mládežnických družstev. Dalším významným představitelem žebětínského sportu je Žebětínský Pétanque Club (ŽEPEC). Ten každoročně pořádá turnaj O žebákovu kouli. Od roku 2009 také zahájil činnost juniorského týmu.\n\nZeleně a stříbrně dělený štít, v horním zeleném poli stříbrná radlice a zlatý hrozen, v dolním stříbrném poli červené srdce, z něhož vyrůstají na třech stoncích tři červenožluté květiny se dvěma listy.\n\nList tvoří dva vodorovné pruhy – zelený-stříbrný – v poměru 1 : 1, v zeleném pruhu stříbrná radlice a zlatý hrozen. Poměr šířky k délce je 2 : 3.\n\n\n"}
{"id": "31955", "url": "https://cs.wikipedia.org/wiki?curid=31955", "title": "Akronym", "text": "Akronym\n\nAkronym či akronymum (slovo pochází z řečtiny – ἄκρος \"akros\" „krajní“ a ὄνομα \"onoma\" „jméno“) je druh zkratky, která nebývá – na rozdíl od běžných zkratek – hláskována, a lze ji tedy přečíst jako jedno slovo, potažmo i skloňovat. Stejně jako ostatní zkratky vzniká zpravidla spojením počátečních písmen několika slov.\n\nAkronymy jsou převážně zkrácené názvy institucí, firem, organizačních složek apod. (UNESCO, NATO, IKEA, BESIP, Čedok, ROPID, Drutěva, Semafor, gestapo, Stasi), politických stran (ANO, STAN, TOP 09), systémů nebo událostí (PID) případně věcí (laser, modem, MOSFET, radar) nebo vědeckých termínů (AIDS, SARS), ale mohou to být též zkratky vytvořené z počátečních písmen slov (většinou) anglických frází (ASAP, IMHO, LOL atp.) – tento druh akronymů se hojně rozšířil na Internetu, hlavně na chatech, v messengerech apod.\n\nNěkdy nejsou akronymy tvořeny striktně pouze z prvních písmen všech zkracovaných slov: v zájmu lepší výslovnosti mohou být přidávána i další písmena, nebo naopak některá (zvláště od předložek a spojek) vypouštěna; případně je upravována i diakritika. Příkladem může být např. URNA (Útvar rychlého nasazení).\n\nV češtině je výslovnost akronymů (i těch původem cizojazyčných) zpravidla česká (NATO – [nato] a nikoliv [neitou]), vzhledem k ustáleným zvyklostem čtení tím ovšem může docházet ke znepřesnění (YMCA – [imka], a nikoliv [imca], ASCII – [aski], a nikoliv [asci´i]). V některých případech je však výslovnost přebírána z původního jazyka (IFOR – [aifor], a nikoliv [i:for], laser – [lejzr], a nikoliv [laser]) nebo je nejednotná (AIDS – [ajc] i [ejc]).\n\nExistují případy, kdy je možné dané slovo považovat jak za zkratku, tak za akronym a podle toho je také číst. Zde již záleží na osobních preferencích čtenáře, resp. na kontextu (ČVUT – [čé-vé-ú-té], ale i [čvut]). A naopak existují případy, kdy je dané slovo sice možné číst jako akronym, ale byla dána přednost jeho hláskování jako zkratce (HIV – [há-í-vé] a nikoliv [hif]).\n\nOblíbené a účinné jsou takové akronymy, které zároveň mají význam slova, které buď přímo, nebo nepřímo souvisí s plným významem zkratky, a tak buď posiluje, nebo ironizuje jeho význam. Například zkratka RADIUS naznačuje dosah služby na dálku, zkratka útvaru URNA tento asociovaný význam posiluje dojem ostrosti a nebezpečnosti. Mezinárodní rok dítěte (1979) v Československu na rozdíl od MDD (1. června) nebo MDŽ (8. března) nebyl označován zkratkou kvůli jejímu nežádoucímu významu a stylové příznakovosti.\n\nNení neobvyklé, že plný název je záměrně přizpůsoben tomu, aby tvořil vhodnou zkratku. V některých případech zase původní základní slovo začalo být později chápáno či vykládáno jako zkratka, tento jev se někdy označuje anglickým termínem \"backronym\". Například název podniku Tesla, pojmenovaného původně podle Nikoly Tesly, začal být v době socialismu vykládán jako zkratka \"technika slaboproudá\" či mnohem ironičtěji jako \"technicky slabé\".\nMinistr vnitra Ivan Langer označení projektu e-governmentu \"Czech POINT\" vyložil jako \"Český podací ověřovací informační národní terminál\". Název se čte [čekpoint], stejně jako angl. \"check-point\" – ohlašovna.\n\nSpeciálním případem může být:\n\n\n"}
{"id": "31957", "url": "https://cs.wikipedia.org/wiki?curid=31957", "title": "Ruud van Nistelrooy", "text": "Ruud van Nistelrooy\n\nRuud van Nistelrooy (celým jménem Rutgerus Johannes Martinus van Nistelrooij, * 1. července 1976, Oss, Severní Brabantsko, Nizozemsko) je bývalý nizozemský fotbalový útočník, jehož poslední klub byl španělský Málaga CF. V letech 1999 a 2000 získal ocenění nizozemský fotbalista roku. Pelé ho roku 2004 zařadil mezi 125 nejlepších žijících fotbalistů. Ligové tituly získal v Nizozemsku s PSV Eindhoven (2x), v Anglii s Manchesterem United (1x) a ve Španělsku s Realem Madrid (2x).\nRuud byl výjimečný útočník především při zakončování gólových šancí. Na svoji výšku 188 cm byl neobyčejně hbitý a šikovný, což bylo přičítáno jeho předchozímu gymnastickému tréninku.\n\nPo skončení aktivní hráčské kariéry se stal trenérem.\n\nVan Nistelrooy začal kariéru jako záložník v nizozemském druholigovém klubu FC Den Bosch, ale v roce 1997 se v klubu SC Heerenveen přeměnil na středního útočníka. Jeho trenér mu radil, aby se učil jak střílet góly od Dennise Bergkampa, který hrál za Ajax Amsterdam. Van Nistelrooy dojížděl několik kilometrů, jen aby viděl svého krajana naživo v akci. V roce 1998, v den jeho 22. narozenin ho získal za částku 4,2 milionů liber, která byla v té době rekordní přestupní částkou mezi dvěma nizozemskými kluby, PSV Eindhoven.\n\nVan Nistelrooy v první sezóně vstřelil v desu PSV ve 34 zápasech 31 gólů, stal se nejlepším střelcem Eredivisie a byl zvolen nizozemským fotbalistou roku. V další sezóně nastřílel dalších 29 gólů a opět obsadil první místo v tabulce střelců Eredivisie, což neuniklo pozorovatelům z velkých klubů.\n\nManchester United se pokoušel van Nistelrooye koupit již v roce 2000, ale ten si před mistrovstvím Evropy ošklivě poranil koleno. Nakonec ho Manchester United získal v dubnu 2001 za 19 milionů liber, rok po zlém poškození křížových vazů v koleně.\nBěhem své první sezóny v Manchester United vsítil v 32 zápasech 23 gólů a dokázal skórovat v osmi zápasech Premier League po sobě, což byl nový rekord. Dal také 10 gólů v Lize mistrů a byl zvolen nejlepším hráčem roku podle hráčské asociace.\n\nV sezóně 2002/03 dal 25 gólů v lize a dalších 14 gólů přidal v Lize mistrů. V této sezóně se stal hlavní silou Manchesteru, který po roce získal od Arsenalu zpět mistrovský titul.\n\nDalší sezónu začal Ruud skvěle, když v prvních dvou zápasech dal 2 góly. Pak neproměnil penaltu v poslední minutě důležitého zápasu proti Arsenalu. Také dal za svůj klub jubilejní stý a stoprvní gól v únorovém zápase, ve kterém United porazili Everton v Goodison Parku 4:3.\n\nPo sezóně byl van Nistelrooy vybrán do nizozemské reprezentace na Euro 2004 v Portugalsku. Dokázal dát gól v každém zapase ve skupině, což se povedlo už jen Milanu Barošovi.\n\nNistelrooy kvůli zranění zmeškal velkou část sezóny 2004/05, ale i tak dokázal v Lize mistrů skórovat 10krát a stal se tak druhým nejlepším střelcem historie této soutěže hned po Španělovi Raúlu Gonzálezovi.\n\nBěhem léta 2005 se objevovaly spekulace o Nistelrooyově přestupu. Zajímal se o něj hlavně Real Madrid jako výměnu za Michaela Owena. Tyto spekulace popřel jak Manchester United, tak i hráč sám, když řekl, že by chtěl hrát za současný klub tak dlouho, jak jen bude moci.\n\nSezóna 2005/2006 nebyla pro Ruuda právě vydařená. Téměř celou jarní část ligy proseděl na lavičce a na mistrovství světa ve fotbale Nizozemsku také moc nepomohl. Proto se v létě rozhodl po letech z Manchesteru odejít a jako své další působiště si vybral Real Madrid.\n\nDne 23. ledna 2010 podepsal Ruud van Nistelrooy smlouvu s německým celkem Hamburger SV do léta 2011. První gól vstřelil 13. února 2010 do sítě Stuttgartu.\n\nV květnu 2011 podepsal smlouvu s Málagou, kde ho přijali jako hráče, který měl klub udržet v Primera División. Po sezóně v létě 2012 ukončil kariéru.\n\nV A-týmu Nizozemska odehrál v letech 1998–2011 celkem 70 zápasů a nastřílel 35 gólů, což dělá průměr 0,5 gólu na zápas.\n\n\nV červnu 2013 byl společně s Joonasem Kolkkou, André Ooijerem a Boudewijnem Zendenem ustanoven ke stáži v mládežnické akademii klubu PSV Eindhoven.\n\nPo skončení Mistrovství světa ve fotbale 2014 v Brazílii, kde Nizozemsko obsadilo bronzovou příčku, od „kormidla“ odešel Louis van Gaal do Manchesteru United a novým koučem \"Oranje\" se stal Guus Hiddink. Van Nistelrooy se stal jeho asistentem.\n\n"}
{"id": "31969", "url": "https://cs.wikipedia.org/wiki?curid=31969", "title": "GLUT", "text": "GLUT\n\nGLUT (\"OpenGL Utility Toolkit\") tvoří doplněk ke grafické knihovně OpenGL. Základem této nadstavbové knihovny je podpora pro práci s okny (včetně zpracování událostí), vyskakovacími menu a písmem. Tyto činnosti totiž nejsou v knihovně OpenGL přímo podporovány – důvodem je snaha o co největší zachování platformové nezávislosti. Funkce pro práci s okny či menu, které jsou systémově závislé, se dříve, tj. v době, kdy knihovna GLUT neexistovala, musely naprogramovat pro každý operační systém (resp. jeho grafickou nadstavbu) zvlášť, což od vývojáře aplikace vyžadovalo podrobnou znalost funkcí daného operačního systému, grafické nadstavby a správce oken.\n\nPro tvorbu GLUTu je použit programovací jazyk C. V současné době je knihovna GLUT používána především na operačním systému Linux, BSD Unixech, IRIXu, OS/2 a na platformách Microsoft Windows. Vzhledem k dostupnosti zdrojových kódů je možné provést překlad na většině systémů typu Unix, kde jsou k dispozici knihovny X Window a OpenGL. Kromě jazyka C/C++ existuje i rozhraní pro použití ve Fortranu, Object Pascalu (což je programovací jazyk, který tvoří základ RAD prostředí Delphi a Kylix) a také Pythonu. Vzhledem k tomu, že celé programové rozhraní knihovny GLUT sestává z volání funkcí vracejících pouze základní (primitivní) datové typy, je možné poměrně jednoduše vytvořit napojení pro další programovací jazyky, které mají možnost pracovat s dynamickými knihovnami.\n\nOpenGL – Grafická knihovna OpenGL\n\n"}
{"id": "31970", "url": "https://cs.wikipedia.org/wiki?curid=31970", "title": "XPilot", "text": "XPilot\n\nXPilot je akční počítačová hra určená pro jednoho i více hráčů. Hráč se ve hře pohybuje po dvourozměrném vesmíru v jednoduché raketce se třemi motory a podle nastavení hry může plnit více úkolů: od prostého prozkoumávání prostoru a předmětů v něm umístěných přes boj proti robotům či závod (co nejrychlejší průlet určenými body) až k týmové hře více hráčů či boji všech proti všem. Tato hra je určená pro unixové systémy včetně Linuxu, existuje však také verze pro operační systémy Microsoft Windows.\n\nPůvodní XPilot používá pro vykreslování vektorovou grafiku, tj. všechny předměty ve hře se zobrazují pomocí úseček. Existuje i moderní odnož XPilota zvaná XPilot-NG, která, kromě dalších vylepšení (mapa s libovolnými tvary, vylepšené ovládání myší atd.), pro vykreslování používá knihovnu SDL s bitmapovou grafikou. Původní vektorová verze však má svůj osobitý půvab a také menší nároky na hardware – na její zprovoznění stačí v podstatě jakýkoliv počítač s X Window Systemem, který dokáže zobrazit alespoň šestnáct barev.\n\nVývoj této hry začal roku 1991 na universitě v Tromsu v Norsku. Původními autory jsou Bjørn Stabell a Ken Ronny Schouten, v pozdějším vývoji se k nim přidali i další vývojáři, celá hra je totiž koncipována na principu Open Source. Autoři se při návrhu této hry inspirovali už existujícími hrami, především se jednalo o vektorově orientovanou hru Asteroids, určenou původně pro hrací automaty, a hru pro osmibitové počítače Thrust. I tato hra byla později převedena na hrací automat. Základní princip interakce hráče s prostředím je ve všech třech hrách stejný: hráč ovládá jednoduše vykreslenou raketu, která má pouze tři motory. Hlavní motor pohání raketu vpřed a dva postranní motory slouží k natáčení rakety do stran. Vše se odehrává v dvourozměrném vesmíru (na rozdíl od novellácké NetWar určené pro sítě typu Novell Netware), ale i tak je zvládnutí ovládání rakety složité a nejvíce se zde pozná rozdíl mezi začátečníkem a ostříleným hráčem.\n\nHra XPilot je na ovládání poměrně složitá, z celé klávesnice zůstává nevyužito pouze několik tlačítek. Ze začátku je dobré zvolit hru bez protihráčů a robotů a samotné ovládání si vyzkoušet. Základní klávesy jsou:\n\n"}
{"id": "31973", "url": "https://cs.wikipedia.org/wiki?curid=31973", "title": "Abstraktní datový typ", "text": "Abstraktní datový typ\n\nAbstraktní datový typ (ADT) je v informatice výraz pro typy dat, které jsou nezávislé na vlastní implementaci. Hlavním cílem je zjednodušit a zpřehlednit program, který provádí operace s daným datovým typem. ADT umožňuje vytvářet i složitější datové typy, např. operace s ADT typu zásobník, fronta a asociativní pole. Všechny ADT lze realizovat pomocí základních algoritmických operací (přiřazení, sčítání, násobení, podmíněný skok,…).\n\nDatový typ je rozsah hodnot, které může proměnná tohoto datového typu přijmout, a množina operací (funkce, metody nebo procedury), které jsou pro tento datový typ specifikovány. \"+\" je například definován pro numerické typy, a v některých programovacích jazycích pro typ string (řetězec). \"-\" je naproti tomu zpravidla definován jen pro numerické typy dat. Množina operací je uvedena v interface.\nAbstraktní datový typ může mít odlišnou specifikaci. Ta se skládá z příznaků a sémantiky. Když vyřkneme matematickou definici, jedná se většinou o vztah mezi označením, zdroji a axiomy. Z toho plyne první způsob specifikace ADT - Matematicko-axiomatický. Další možností specifikace je Matematicko-algebraická, která se odlišuje pouze sémantikou. Po obsahové stránce budou operace popsány matematicky pomocí matic, vektorů, posloupností atd. Existují i jiné formy specifikace - přes deklaraci rozhraní v programovacím jazyku.\n\nKrátká definice: Abstraktní datový typ je implementačně nezávislá specifikace struktury dat s operacemi povolenými na této struktuře.\n\nADT byl představen v roce 1974 Barbarou Liskov a Stephenem Zilles. V roce 1977 jej John Guttag prostřednictvím asociace ACM srozumitelně vysvětlil široké veřejnosti.\n\nZákladní ADT jsou například:\n\nPři programování je ADT reprezentováno rozhraním, které skrývá vlastní implementaci. Klientského programátora, který ADT používá, zajímá jak objekt používat (jeho rozhraní), ale ne už vlastní implementace.\n\nRobustnost ADT spočívá v tom, že implementace je skrytá a programátorovi jsou nabídnuty pouze ovládací prvky. Vlastní implementaci ale lze změnit.\n\nJe rozdíl mezi abstraktním datovým typem a datovou strukturou použitou pro jeho implementaci. Například seznam jako ADT může být implementován jako pole, nebo jako spojový seznam. Seznam je ADT s definovanými operacemi (jako vložit_prvek, smazat_prvek atd.), ale spojový seznam je datová struktura, která používá ukazatele a může být použita k vytvoření seznamu jako ADT.\n\nProtože některé abstraktní datové typy jsou velmi užitečné a běžně používané, některé programovací jazyky používají tyto ADT jako primitivní datové typy, které jsou přidány do jejich knihoven. Například v Perlu je možné pole považovat za implementaci seznamu, standardní knihovny C++ a Javy zase nabízejí implementaci seznamu, zásobníku, fronty a řetězců.\n\nAbstraktní datová struktura je způsob, jak efektivně uložit data tak, aby práce s nimi byla relativně snadná. Je to abstraktní skladiště pro data definovaná v rámci množiny operací a pro výpočetní složitosti při vykonávání těchto operací, bez ohledu na implementaci v konkrétní datové struktuře.\n\nVýběr abstraktní datové struktury je rozhodující pro design účinných algoritmů a pro odhad jejich složitosti, zatímco výběr konkrétních datových struktur je důležitý pro účinnou implementaci těchto algoritmů.\n\nTento pojem je velmi blízký pojmu abstraktní datový typ, který se používá v teorii programovacích jazyků. Názvy mnoha abstraktních datových struktur (a abstraktních datových typů) odpovídají názvům konkrétních datových struktur.\n\nNejdůležitější vlastnosti abstraktního typu dat jsou:\n\nPokud je ADT programován objektově, jsou většinou tyto vlastnosti splněny.\n\nNa abstraktním datovém typu rozlišujeme tři druhy operací: konstruktor, selektor a modifikátor. Operace, která ze zadaných parametrů vytváří novou hodnotu abstraktního datového typu, se nazývá konstruktor. Úkolem konstruktoru je sestavení platné vnitřní reprezentace hodnoty na základě dodaných parametrů. Operace označovaná jako selektor slouží k získání hodnot, které tvoří složky nebo vlastnosti konkrétní hodnoty abstraktního datového typu, a konečně operace typu modifikátor provádí změnu hodnoty datového typu.\n\n"}
{"id": "31976", "url": "https://cs.wikipedia.org/wiki?curid=31976", "title": "Samuel Fritz", "text": "Samuel Fritz\n\nPáter Samuel Fritz (9. dubna 1654 Trutnov – 20. března 1725 redukce Jéberos, Peru) byl český cestovatel, kartograf a jeden z nejúspěšnějších misionářů Tovaryšstva Ježíšova v Jižní Americe. Vykonal obrovské civilizátorské dílo, založil 41 indiánských redukcí. Jeho práce je o to cennější, že se při ní zřekl násilí a jeho dílo je výsledkem neochvějné víry, mnohaleté tvrdé práce a diplomatického umu.\n\nJe autorem první podrobné mapy Amazonky (od pramene až po ústí), na níž pracoval převážně mezi lety 1689–1691 (vyhotovena 1691, tiskem 1707). Ve svých poznámkách napsal o příčinách, které ho k tomuto dílu vedly: „\"K lepšímu poznání a všeobecnému poučení o velké Amazonce či řece Maraňonu jsem udělal tuto mapu s nemalou námahou a potem, protože jsem proplul větší část jejího toku až tam, pokud je splavná. I když se dodnes objevilo už tolik map, tak chci připomenout, aniž bych se někoho dotýkal, že žádná není dost přesná, protože se nepřihlíželo na měření stupňů na veletoku nebo se vůbec neprovádělo nebo, že je vyčetli ze spisů autorů, kteří je zcela spletli\".“\n\nO kvalitě Fritzovy mapy svědčí i fakt, že když roku 1743 Charles Marie de La Condamine, který též mapu zachránil před zničením, člen francouzské zeměměřičské komise, podnikl cestu po Amazonce, opíral se právě o Fritzovu mapu. Uvádí, že mapa daleko předčí své předchůdkyně, až na dolní tok, kde musel Fritz překonávat značné problémy nejprve s nemocí a následně s Portugalci, a tak nemohl provádět přesná měření. Kvality mapy ocenil i Alexander von Humboldt.\n\nSamuel Fritz byl jedním z prvních Evropanů, kteří cestovali napříč celým kontinentem – od oceánu Atlantského po Tichý. V 90. letech 20. století byla po Fritzovi pojmenována ulice na Červeném Kopci v Trutnově.\n\nSamuel Fritz se narodil v Trutnově 9. dubna 1654, o jeho dětství ani rodičích nejsou známy bližší údaje. Stejně tak je tajemstvím jeho národnost, někteří ho pokládají za Čecha, jiní za Němce.\n\nMezi lety 1664–1670 studoval na gymnáziu v Jičíně a Hradci Králové. Ve svých osmnácti letech odešel do Prahy, aby zde studoval na filosofické fakultě university Karlo-Ferdinandovy.\nRoku 1673 zažádal o magisterské studium a 27. října 1673 se stal členem Tovaryšstva Ježíšova. Mezi roky 1675–1677, už jako magister filosofie, vyučoval na semináři Tovaryšstva Ježíšova v Uherském Hradišti základy latiny. Později (1677–1678) učil v Březnici. O rok později se stal zástupcem rektora koleje Tovaryšstva Ježíšova v Brně, kde také dirigoval studentský orchestr. Se svou pedagogickou prací však záhy skončil a odešel studovat teologii. Po třech letech studia, 4. února 1683 přijímá kněžské svěcení. Na studiích také potkal jednoho ze svých největších přátel, pátera Jindřicha Václava Richtera, který si zvolil stejnou cestu: proti vůli svých rodičů se stal knězem a v přibližně stejné době jako Fritz zažádal o odchod do misií. Z Čech odchází 4. října, 44 dní před Fritzem. Richtera a Fritze nepojil jen podobný osud, ale také zájem o geografii. Richter při svých misijních cestách zakreslil mapu řeky Ucayali, kterou Fritz posléze začlenil do své mapy celého toku.\n\nV témže roce, 3. června, poslal Samuel Fritz řádovému generálovi svou první žádost o vyslání do misií.\nPíše v ní:\n\nTéto žádosti generál Karel de Noyelle nevyhověl, a tak Samuel Fritz posílá 8. října do Říma list druhý. O měsíc později, 14. listopadu přichází z Říma povolání k nástupu do misií, do povodí řeky Maraňon, do Amazonie.\nTři dny po obdržení zprávy opustil Fritz Čechy a vyrazil na cestu do Janova, kde měl nastoupit na anglickou loď, která by ho přepravila do Sevilly. Tam dorazil 10. prosince.\nLoď odplula jen několik dní po jeho příchodu do Janova. Cesta po moři se však značně protáhla, neboť loď kotvila v téměř každém přístavu na cestě. Další zdržení znamenala bouře, která loď uvěznila v Cádizu. Protože čekání na odplutí z Cádizu by znamenalo několikaměsíční zdržení, rozhodl se Samuel Fritz, že se vydá do Sevilly pěšky.\nJakmile však dorazil, zjistil, že bude muset čekat 9 měsíců na odplutí španělské flotily. Tento čas strávil Fritz pilným studiem španělštiny a geografie Jižní Ameriky.\n\n24. září 1684 španělská flotila vyplula. Fritz putoval společně s Richterem. Měli i stejný cíl – Maraňon.\n26. listopadu lodě přistály v přístavu Cartagena. Strastiplná cesta však ještě nebyla u konce. 15. prosince 1684 opustila výprava misionářů přidělených pro Maraňon Cartagenu a vydala se na dva tisíce kilometrů dlouhou cestu do Quita, kde také napsal 17. září 1685 svůj poslední dopis do Čech. Odsud po krátké přestávce vyrážejí do La Laguny, sídla superiora SJ pro tuto oblast a důležité správní středisko v provincii. Psal se rok 1685.\n\nCesty Fritze a Richtera se rozdělily až v La Laguně. Samuelu Fritzovi byl superiorem Juanem Lorenzem Luzerem přidělen kmen Omaguů, Richter byl poslán ke Cunivům. Jeden z prvních indiánů, které Richter pokřtil, Jindřich Mameluk, o jedenáct let později, roku 1696, rozpoutal vzpouru a spolu s dalšími indiány Richtera zabil.\n\nOmaguové byli největším národem na řece. Od ostatních se lišili deformovanou lebkou. Portugalci, další národ, který měl v oblasti Amazonie své zájmy, je nazývali „ploché hlavy“. Bydleli na ostrovech nebo na březích řeky.\nSamuel Fritz si po celou dobu své činnosti v misiích vedl deník, který je nejvýznamnějším zdrojem informací o jeho činnosti. Zápisky jsou datovány mezi lety 1686–1723. Některé jeho části však byly zničeny, když se Fritzovi převrhla kanoe a on stěží zachránil holý život. Deník v 18. století opsal a Fritzovými dopisy doplnil páter Pablo Maroni.\n\nK Omaguům dorazil Fritz roku 1686, založil středisko své misie, redukci San Joachim, a nechal postavit kostel, zasvěcený sv. Jáchymovi. Redukce se zakládaly tak, že bylo několik zpravidla chudších indiánů přivedeno, aby trvale žili na jednom místě. Za tři roky cestování se mu podařilo navštívit všechny ostrovy obývané tímto kmenem. Postupem času rozšiřoval území své misie.\n\nRoku 1689 se vydal ke kmeni Yurimaguů, kteří žili na dolním toku řeky Rio Negro. V osadě tohoto kmene byl zastižen mimořádně silnými povodněmi. Ke všem jeho problémům se ještě připojily nemoci – horečka, vodnatelnost a nespavost.\n\nProtože se ani po třech měsících jeho stav nelepšil, ba naopak, rozhodl se že se bude muset vydat dolů po proudu Amazonky. Doufal, že zde narazí na skupinu Portugalců, která se sem, podle informací od indiánů, vydala sbírat rostlinu \"salsaparillo\", používanou jako lék proti syfilidě.\n\nMezi Španěly a Portugalci bylo uzavřeno několik smluv (smlouva v bule Inter Caetera, zprostředkovaná papežem, smlouva v Tordesillas a smlouva Lisabonská), ve kterých si rozdělili svět na své sféry vlivu. Vzhledem k nedokonalé kartografii byly smlouvy často porušovány. Proto mohly sahat portugalské výboje až tak vysoko proti proudu Amazonky.\n\nPortugalci se však již vydali do města Pará. Samuelu Fritzovi nezbývalo nic jiného, než tam plout také, protože nejbližší Španělé byli tři sta kilometrů proti proudu a taková cesta by pro něj znamenala jistou smrt. Dne 11. září 1689 doráží více mrtvý než živý do Pará. Po dvou měsících se již Samuel Fritz cítil zdráv natolik, že požádal o návrat k Omaguům. Byl však Portugalci považován za špióna a na příkaz guvernéra měl být zadržován do té doby, než portugalský král v jeho věci rozhodne.\n\nOdpověď přišla až za 19 měsíců, a psalo se v ní, že chování Portugalců bylo politováníhodné a že má být Fritz ihned dopraven zpátky do své misie. Nový guvernér Antonio de Albuquerque mu i přes jeho odpor přidělil několik Portugalců jako ochranu. A tak konečně 8. července 1691 opouští Fritz v doprovodu dvou Portugalců a několika indiánů město Pará. Už v této době pracoval na svém největším díle, na mapě Amazonky. Před Portugalci však tuto činnost tajil, protože ji nebyli nakloněni.\n\nBěhem cesty do redukce San Joachim nacházeli většinu indiánských vesnic vypálených. Zapálili je indiáni ze strachu z Portugalců a poté prchli do lesů. Proto Fritz mnohokrát žádal vojáky, aby se vrátili zpět, že jejich doprovod nepotřebuje. Vždy odmítli. Až v redukci San Joachim mu řekli, že jejich rozkazem bylo přimět Fritze k opuštění misie.\n\nV únoru dalšího roku se vydal do La Laguny, aby informoval superiora o bezpráví páchaném na indiánech Portugalci na španělském území. Bylo mu doporučeno vydat se neprodleně do Limy a informovat o tom místokrále. Měl tam také vzít svou mapu Amazonie.\nDo Limy dorazil 2. července 1692. V Limě jeho příchod vzbudil značné pozdvižení. Jedním z důvodů byl i jeho vzhled. Nezachovala se sice žádná Fritzova podobizna, ale je známo, že byl velice vysoký (necelé 2 metry) a že nosil rusý plnovous.\nU místokrále, hraběte z Monclovy, se Fritzovi dostalo vřelého přijetí, ale svého cíle nedosáhl. Místokrál mu zaplatil 2000 pesos na zařízení kostela, ale nechtěl řešit vleklé portugalsko-španělské hraniční spory. Pokládal je za nedůležité. Fritzovi se ani nepodařilo vydat svou mapu.\n\nVrátil se do své misie. Cestou pozoroval a pečlivě zakresloval horní tok řeky Maraňon, putoval až k jezeru Laurikocha v Andách, které pokládal za pramen Amazonky. Samuel Fritz se po návratu z Limy stal ještě aktivnějším ochráncem práv indiánů (a potažmo i španělského krále). Snažil se uskutečnit velký přesun Omaguů ze záplavového území, kde žili odnepaměti, na vyvýšené oblasti 'tierra firme'.\n\nI přes počáteční odpor indiánů se mu podařilo svůj záměr uskutečnit. Nově založená osada založená právě v těchto vyvýšených místech, byla napadena kmenem Caumáriů. Samuel Fritz ve svém deníku o útoku píše: „Za hluku boje a křiku žen a dětí jsem přiběhl se svým křížem, abych byl se svými nově obrácenými nebo za ně zemřel. Zároveň jsem přikázal, aby vyzváněli všemi zvony.“ Zvuk zvonů útočící indiány vyděsil a tak prchli zpátky do pralesa. Až roku 1698 slibují Caumáriové Fritzovi přátelství.\n\nTo ale nebyl konec všech přesunů. Na počátku roku 1695 vyráží Fritz za kmenem Yurimaguů. Postupem času se mu podařilo všechny přesvědčit, aby se přestěhovali výše po proudu řeky, někdy až 1000 km daleko, na horní Maraňon.\nPoté však nastaly problémy s indiánskou nestálostí ve víře. Když se roku 1697 vrátil z výpravy k Yurimaguům, zjistil že za jeho nepřítomnosti propukly v redukci San Joachim nepokoje, které způsobily velké problémy misionářům, kteří ho tam zastupovali. Shodou okolností byli zastupující misionáři rovněž Češi - Václav Breyer a František Vydra. Příchod Samuela Fritze Omaguy uklidnil.\n\nHorší však byla vzpoura, které musel čelit roku 1701, po návratu z Quita, odkud si měl odvést nové misionáře. Kvůli nemoci se tam však zdržel. Indiáni zapálili kostel a Fritzův dům. Po jeho návratu se podařilo náčelníkovi Payorevovi přemluvit většinu Omaguů, aby opustili redukci. Fritz se vydal na cestu po řece hledat uprchlé indiány. Většinu z nich se mu podařilo nalézt a přesvědčit je, aby se vrátili.\n\nV roce 1704 se Samuel Fritz stává superiorem maraňonských misií. Z La Laguny, která se mu stala sídlem, se vydal roku 1706 do Quita, aby zde intervenoval za pomoc maraňonské oblasti. Dorazil tam 21. ledna 1707, opět ve velmi špatném zdravotním stavu.\n\nSamozřejmě, že s sebou nesl i svou mapu. Tu se mu zde také konečně podařilo dát vytisknout. Této práce se ujal mědirytec Juan de Narvaez. Mapa byla vytištěna roku 1707 a dlouho byla považována za pouze Narvaezovo dílo.\nTen rok byla misie pod neutuchajícími nájezdy Portugalců, páter Sanná, který Fritze zastupoval, byl odeslán do Evropy a mnoho indiánů bylo odvlečeno do otroctví. Portugalské výboje nakonec vedly k úplnému rozprášení národa Omaguů.\n\nV prosinci 1712 byl Samuel Fritz zbaven úřadu superiora.\n\nZbytek svého života strávil v redukci Jéberos. Poslední zápis v jeho deníku je z listopadu 1723.\nSamuel Fritz zemřel 20. března 1725. Příčinou smrti byla pravděpodobně infekce způsobená písečnými blechami.\n\nKdyž bylo jeho tělo roku 1766 exhumováno při přestavbě kostela, v rakvi dělníci našli jenom podrážku od boty. Zbytek padl za oběť tropickému podnebí a termitům.\n\n\n"}
{"id": "31977", "url": "https://cs.wikipedia.org/wiki?curid=31977", "title": "Pavel Peter Gojdič", "text": "Pavel Peter Gojdič\n\nBlahoslavený Pavel Peter Gojdič (17. července 1888, Ruské Pekľany, Rakousko-Uhersko – 17. července 1960, věznice Leopoldov) byl řeckokatolický řeholník, biskup a mučedník, 6. eparcha prešovský. V roce 2001 jej papež Jan Pavel II. prohlásil za blahoslaveného, v roce 2008 mu komise při Jad vašem přiznala titul Spravedlivý mezi národy.\n\nNarodil se v rodině řeckokatolického kněze. Studoval teologii v Prešově a Budapešti a roku 1911 byl vysvěcený za kněze.\n\nPůsobil v Cigeľce, kde sloužil svou primici, a v Prešově. Vstoupil do kláštera baziliánů na Černečej Hore u Mukačeva, kde přijal řeholní jméno Pavel.\n\nDne 14. září v roce 1926 byl jmenován apoštolským administrátorem prešovské eparchie a v březnu roku 1927 byl v Římě vysvěcený na biskupa. V roce 1940 byl přes odpor vlády Slovenského státu jmenován eparchou (biskupem) prešovským.\n\nByl značně kritický k Tisovu režimu a ostře se stavěl proti jeho protižidovskému tažení, což bylo jednou z hlavních příčin otevřeného nepřátelství mezi řeckokatolickou církví a slovenskou vládou.\n\nV dopise, který odeslal pověřenci Burziovi v květnu 1942, vyzývá Svatý stolec, aby přiměl Tisa buďto k zastavení ukrutností páchaných na Židech, nebo (pokud by to nebylo možné) jej buďto přiměl odstoupit z čela Slovenského státu, nebo zbavil kněžství. Z dopisu je zřejmé, že tehdy ještě nevěděl, že jsou deportovaní Židé vyvražďováni.\n\nGojdič později opakovaně veřejně protestoval proti ukrutnostem páchaných na Židech a vydávání Židů do rukou Třetí říše a tajně instruoval kněze a kláštery, aby Židům pomáhali a ukrývali je.\n\nPo únoru 1948 se postavil na odpor rozhodnutí KSČ spojit řeckokatolickou církev s pravoslavnou, v roce 1949 byl Gojdičovu ordinariátu přidělen vládní zmocněnec a on sám byl fakticky v domácím vězení.\n\nV roce 1950 zahájila československá vláda a její bezpečnostní složky akci P, během níž pozatýkaly řadu řeckokatolických duchovních včetně Pavola Gojdiče. Vyvrcholení akce přišlo 28. dubna 1950, kdy proběhl „Prešovský lžisobor“, biskup Gojdič byl zatčen a odvezen do internace a řeckokatolická církev byla násilím sloučena s pravoslavnou církví.\n\nV lednu roku 1951 byl spolu s dalšími duchovními (Ján Vojtaššák, Michal Buzalka) odsouzen ve vykonstruovaném procesu k doživotnímu vězení, ztrátě všech občanských práv a zaplacení pokuty ve výši 200 000 Kčs za údajnou velezradu a špionáž (rozsudek byl v plném rozsahu zrušen až v roce 1990).\n\nBěhem následného krutého věznění mu bylo přislíbeno propuštění, pokud uzná spojení s pravoslavnou církví a (údajně) mu byl nabízen i post patriarchy. Odmítl. Zemřel na následky mučení a krutého věznění v den svých 72. narozenin ve věznici Leopoldov.\n\nPohřben byl na vězeňském hřbitově, odkud byly jeho ostatky v roce 1968 převezeny do Prešova. Od roku 1990 jsou uloženy v sarkofágu v kapli prešovské katedrály. Papež Jan Pavel II. jej prohlásil 4. listopadu 2001 za blahoslaveného. V roce 2008 mu komise při Jad vašem posmrtně udělila titul Spravedlivý mezi národy. Slavnostní vyhlášení tohoto aktu připadlo na 27. ledna 2008.\n\n\n\n"}
{"id": "31979", "url": "https://cs.wikipedia.org/wiki?curid=31979", "title": "Binární planetka", "text": "Binární planetka\n\nBinární planetky jsou obecně soustavou dvou planetek, letících spolu po oběžné dráze kolem Slunce a přitom obíhajících kolem společného těžiště.\n\nV případě, že jsou tyto planetky přibližně stejně velké, pak se těžiště soustavy nachází v prostoru mezi nimi. Pokud je však jedna z planetek příliš malá, leží těžiště uvnitř většího objektu a menší planetka pak obíhá kolem větší. V takovém případě se vlastně jedná o \"planetku se satelitem\".\n\nZachycení jiné planetky při těsném průletu není prakticky možné, protože dle zákonu o zachování energie se pro zachycení satelitu musí uplatnit slapové brzdění, při kterém se část kinetické energie tělesa přemění na teplo vlivem deformace tělesa působením slapových sil. Princip zachycení se uplatňuje u velkých těles – planet, u planetek s malou gravitací je tento jev zanedbatelný.\n\nBinární planetky tedy vznikají pouze rozpadem původní planetky. K rozštěpení může dojít působením slapových sil při průletu planetky okolo velkého tělesa. Podle jiné teorie může k rozpadu dojít i jejím prudkým roztočením (které může nastat nesouměrným vyzařováním tepla).\n\nPrvní objevenou \"binární planetkou\" byla planetka (243) Ida. Dne 28. srpna 1993 prolétla sonda Galileo na své cestě k Jupiteru kolem této planetky a pořídila její snímky. Při vyhodnocování snímků byl objeven měsíček planetky, který dostal předběžné označení \"1993 (243) 1\" \na později definitivní označení \"(243) Ida I\" a jméno \"Dactyl\".\n\n\nDo konce srpna 2005 bylo zaregistrováno celkem 66 případů potvrzených nebo předpokládaných binárních planetek a dvě planetky trojnásobné (se dvěma satelity): (87) Sylvia a (45) Eugenia.\n\nV seznamech katalogizovaných planetek jsou binární planetky označeny kódem \"BIN\".\n"}
{"id": "31980", "url": "https://cs.wikipedia.org/wiki?curid=31980", "title": "Bayeux", "text": "Bayeux\n\nNázev města pochází od keltského kmene Bajocasů; v římské době bylo sídlo nazýváno \"Augustodurum\" a poté \"Civitas Baiocassium\". Kolem roku 890 bylo město vyvráceno Normany. Po usídlení a přijetí křesťanství bylo město znovu vystavěno. Bayeux bylo prvním francouzským městem, které 7. června 1944 osvobodili Spojenci při vylodění v Normandii. Navzdory bojům které se odehrávaly jen několik kilometrů severně od města je ve městě velmi dobře dochované jeho historické jádro.\n\n\nMuzea\n\n\"Počet obyvatel\"\n\n\nSeznam bayeuxských biskupů\n\n"}
{"id": "31981", "url": "https://cs.wikipedia.org/wiki?curid=31981", "title": "Dráhová rezonance", "text": "Dráhová rezonance\n\nDráhová rezonance, orbitální rezonance, Laplaceova rezonance nebo též komensurabilita je vlastnost pohybu dvou těles ve sluneční soustavě, při které jsou jejich doby oběhu v poměru malých celých čísel. V takovém případě nastává mezi tělesy gravitační vazba (rezonance), která ovlivňuje stabilitu tohoto uspořádání. Oběžné dráhy, po kterých se tato tělesa pohybují, nazýváme \"komensurabilní\".\n\nTypickým případem je komensurabilita oběžných drah planet Jupitera a Saturnu, jejichž oběžné doby (11,86 roku, resp. 29,46 roku) jsou v poměru 2:5. Jiným příkladem mohou být trojáni, planetky, obíhající po stejné dráze jako Jupiter a tedy pohybující se v komensurabilitě 1:1, nebo plutina, transneptunická tělesa, pohybující se po komensurabilních drahách s Neptunem v poměru 3:2.\n\nKomensurabilita se velice často vyskytuje i v soustavách měsíců planet a hraje významnou roli v jemné struktuře prstenců planet. Komensurabilita s Jupiterem má velký význam i při vytváření Kirkwoodových mezer v hlavním pásu planetek.\n\n"}
{"id": "31989", "url": "https://cs.wikipedia.org/wiki?curid=31989", "title": "Agatha Christie", "text": "Agatha Christie\n\nAgatha Mary Clarissa lady Mallowanová, rozená Millerová, obvykle známá jako Agatha Christie (v češtině někdy i přechýleně Christieová, 15. září 1890, Torquay, Spojené království – 12. ledna 1976, Wallingford, Spojené království), občas používající pseudonym Mary Westmacott, byla anglická prozaička, autorka velmi oblíbených kriminálních a detektivních příběhů.\n\nJedná se o světově nejznámější spisovatelku všech dob. V počtu prodaných knih ji předstihuje jen William Shakespeare.\n\nNarodila se v typické viktoriánské rodině, a jak bylo v té době zvykem, získala základní vzdělání od svých rodičů. Roku 1906 odjela do Paříže studovat hudbu a zdokonalit svou francouzštinu. Zde zjistila, že má talent na zpěv a klavír, pro svou ostýchavost před publikem a nedostatečně silný hlas však od kariéry zpěvačky upustila.\n\nDne 24. prosince 1914 se provdala za důstojníka Archibalda Christieho. V průběhu první světové války A. Christie pracovala jako dobrovolná sestra a lékárnice v Ashfieldu. Zkušeností získaných během těchto let při práci s léky, a často i jedy, využila později při psaní svých detektivek. Roku 1919 se jí narodila dcera Rosalind.\n\nRoku 1926 se po smrti své matky a kvůli manželské krizi nervově zhroutila. V té době došlo k jejímu slavnému zmizení. Po dobu jedenácti dnů byla nezvěstná a ani po jejím nalezení v hotelu v Harrogate se tento incident nikdy plně nevyjasnil. Na motivy autorčina zmizení vznikl i film \"Agatha\" (1979) v hlavní roli s Vanesou Redgraveovou, Dustinem Hoffmanem a Timothy Daltonem.\n\nRoku 1928 bylo její manželství s Archibaldem Christie rozvedeno, nicméně jako již zavedená autorka (první kniha \"Záhada na zámku Styles\" jí vyšla v Británii roku 1921, v USA knižně a v Británii na pokračování již roku 1920) netrpěla finančními problémy.\n\nRoku 1928 se vydala do Bagdádu a mimo jiné navštívila i slavné archeologické vykopávky v Uru, kde se seznámila s archeologem Sirem Leonardem Woolleym a jeho ženou Catherine. Při opětovné návštěvě Uru v roce 1930 poznala i asistenta Wooleyho a svého druhého manžela Maxe Mallowana.\n\nBěhem první i druhé světové války A. Christie pracovala jako dobrovolnice ve výdejně léků.\n\nV roce 1956 byla jmenována C.B.E. (Velitel britského imperia) a roku 1971 jí královna Alžběta II. udělila titul „Dáma britského impéria“, z nějž vyplývalo právo na titul dáma. Díky tomu, že byl její druhý manžel Max roku 1968 pasován na rytíře, a tak se stal sirem, mohla užívat titul lady.\n\nJedná se o světově nejznámější spisovatelku detektivních příběhů a také nejlépe prodávaného autora svého žánru. Jejích knih se prodalo již přes 2 mld. výtisků v angličtině a 1 mld. v dalších 103 jazykových mutacích. Například ve Francii se oproti 22 mil. výtisků knih Emila Zoly prodalo již přes 40 mil. výtisků jejích knih.\n\nJejí divadelní hra \"Past na myši\" je vůbec nejdéle hranou divadelní hrou. V londýnském Ambassadors Theatre proběhla premiéra 25. listopadu 1952. Odtud se roku 1974 přesunula do nedalekého St. Martins Theatre, kde se stále hraje. V listopadu 2012, kdy hra slavila 60 let od londýnské premiéry, měla za sebou již 25 000. představení.\n\nChristie publikovala celkem přes 80 románů, povídkových knih a divadelních her, především šlo o detektivky. Ráda porušovala nepsaná pravidla o stavbě detektivního románu – jedna z jejích raných knih \"Vražda Rogera Ackroyda\" je známá svým překvapivým rozuzlením – autorka však na konci knihy čtenáři předkládá všechna fakta, podle kterých bylo možno odvodit, kdo je vrah.\n\nVětšina jejího díla byla zfilmována, některá i vícekrát (\"Vražda v Orient-expresu\", \"Smrt na Nilu\", \"Vlak z Paddingtonu\" – jedna z adaptací pod českým názvem \"To je vražda, řekla\"). Televize již vytvořila televizní a rozhlasové verze většiny případů Hercule Poirota i slečny Marplové. Televizní seriál \"Agatha Christie's Poirot\" (česky jako \"Hercule Poirot\") s Davidem Suchetem v hlavní roli uvedla v letech 1989 až 2013 soukromá britská televize ITV. V roce 2004 vytvořila japonská společnost Nippon Housou Kyoukai animovanou verzi příběhů Hercule Poirota a slečny Marplové.\nNěkolikrát byl také zfilmován její detektivní román \"Ten Little Niggers\" (1939), který vyšel v českém překladu jako \"Deset malých černoušků\". Mj. se jedná o následující snímky: v roce 1945 vznikl film \"Ten Little Indians\", jeho remake se stejným názvem pochází z roku 1965, třetí verze pochází z roku 1989. V roce 2015 vyšlo seriálové zpracování s názvem \"And Then They Were None\". Ruská verze \"Děsjať Něgriťat\" pochází z roku 1987.\n\nZ jejích literárních detektivů jsou nejslavnější Hercule Poirot (belgický detektiv žijící v Anglii) a slečna Marplová. Dalšími postavami jsou například manželé Tommy a Pentlička Beresfordovi, statistický úředník na penzi Parker Pyne nebo tajemný pán Harley Quin.\n\nVe své knize \"Smrt v oblacích\" (1935) – podobně jako i v několika dalších příbězích – se zmiňuje i o Československu: „Slečna Greyová jde s dobou. Používá nejmodernější systém vynalezený jedním Čechoslovákem.“ „Opravdu? Československo musí být úžasná země. Zdá se, že všechno pochází odtamdtud – boty, sklo, rukavice a teď i těsnopis. Úžasné.“\n\nV České republice od roku 1997 funguje Společnost Agathy Christie.\n\n\n\na další divadelní hry jako například Neočekávaný host nebo Deset malých černoušků\n\n\n\n"}
{"id": "31993", "url": "https://cs.wikipedia.org/wiki?curid=31993", "title": "Sojuz (nosná raketa)", "text": "Sojuz (nosná raketa)\n\nRaketa Sojuz (rus. \"Союз\"; \"\"svaz\"  \"fonetická výslovnost \"sajuz\") je rodina nosných raket, vyvinutých OKB-1 a vyráběných firmou CSKB-Progress v Samaře. Podle Evropské kosmické agentury jsou nosné rakety Sojuz nejspolehlivější a nejčastěji používané nosné rakety na světě.\n\nRaketa Sojuz byla vytvořena v programu Sojuz na základě mezikontinentální balistické rakety R-7 v konstrukčních kancelářích S. P. Koroljova a S. A. Kosberga. K raketě R-7 byl přidán další stupeň, byly inovovány motory, řídicí elektronika atd. Tyto stupně byly osazovány postupně silnějšími motory, také elektronika byla inovována a vznikaly tak nové modifikace rakety. Vývoj motorů měla na starosti konstrukční skupina V. F. Gluška a A. M. Isajeva.\n\nNosné rakety Sojuz jsou používány pro vynášení kosmických lodí Sojuz a transportních kosmických lodí Progress, vynáší komerční náklad prodávaný operátory Starsem a Arianespace. Rakety Sojuz jsou dnes jako jediné využívané k vynášení kosmonautů k mezinárodní stanici ISS. USA si prostor na těchto raketách pro své potřeby pronajímá, do roku 2011 používali raketoplány Space Shuttle.\n\n\n"}
{"id": "31999", "url": "https://cs.wikipedia.org/wiki?curid=31999", "title": "Fantastika", "text": "Fantastika\n\nFantastika je pojem používaný v teoretických dílech o science fiction pro veškerou fantastickou literaturu. Pojem je sice běžně používán, často však nebývá definován. Obecně se používá jako souhrnný pojem zahrnující literární žánry jako je science fiction, fantasy, horor.\nPatří sem tak taková umělecká díla, ve kterých jsou představy vytvořené fantazií konfrontovány s představami získanými poznáním a zkušeností.\n\nZa historické literární zdroje vedoucí ke vzniku fantastiky jsou uváděny: fantastické cestopisy, utopická literatura, osvícenská filozofická satira, gotický román, technický a sociální anticipační román a groteskní literární mystifikace.\n\nLze říci, že fantastika (tak jak zde byla definována) byla v literatuře přítomna již od dávných dob. Na druhou stranu její vznik nelze odvodit od starověkých mýtů a hrdinských eposů, ani od pohádek a jiných žánrů slovesného folklóru. V mýtech sice vystupují fantastické bytosti, objevuje se zde magie a další prvky typické pro pozdější fantasy, nejedná se však o zábavnou literaturu, ale o díla náboženská, přijímaná věřícími jako pravdivý popis dávných událostí. Totéž lze říct i o eposech, které byly rovněž přijímány jako pravdivé události (srov. sanskrtské termín pro epos \"itihása\" = \"tak se to vskutku stalo\"). Rovněž v případě pohádek a bajek se původně uplatnila spíš funkce naučná nebo vysvětlující různé jevy, zákazy, normy apod.\n\nZárodky fantastické literatury, plnící zábavný nebo satirický účel lze najít v antice, např. v satirách Lukiána ze Samosaty \"Cesta vzduchem\" a \"Pravdivé příběhy\" se objevují prvky pozdější fantasy a dokonce sci-fi literatury. Četné strašidelné či tajemné historky obsahují např. dopisy Plinia mladšího nebo \"Attické noci\" Aula Gellia. Za jeden z prvních fantastických románů lze pokládat Apuleiova \"Zlatého osla\", líčící v první osobě osudy muže, který byl čarodějnicí preměněn v osla.\n\nVe 12. století psala fantastické, moralizující povídky francouzská spisovatelka Marie de France (např. povídka o Bisclavertovi, o málo později se mnich Roger Bacon zamýšlel nad možnostmi budoucího rozvoje vědy a techniky. Fantastickým dílem je rovněž fiktivní Mandevillův cestopis nebo četné knížky lidového čtení, populární hlavně v 16.-17. století (o Meluzíně, Bruncvíkovi a další). V tomto případě se jedná již o skutečnou fantastickou zábavnou literaturu. Podobný byl vývoj také v Asii, strašidelné příběhy, v nichž vystupují duchové, démoni, liščí víly a jiné bytosti byly velmi populární ve středověkém Japonsku a Číně. Známý byl např. čínský autor Wu Čcheng-en, autor románu \"Putování na západ\" (u v Evropě známého spíše jako \"Opičí král\") nebo jeho mladší současník Pchu Sung-ling, žijící v 17. století, který psal detektivní a strašidelné povídky. Podobná vyprávění, tradovaná v arabském a indickém prostředí mají spíš charakter pohádek (\"Tisíc a jedna noc,\" Sómadévův \"Oceán příběhů\"), i zde ale nalezneme mnoho prvků typických pro pozdější fantasy či horrory. \n\nPrvní významná díla, jejichž autory lze považovat za přímé předchůdce moderní fantastiky, však vznikla až v 16. století. Roku 1516 napsal sir Thomas More své nejznámější dílo nazvané \"Utopie\" (\"De Optimo Reipublicae Statu deque Nova Insula Utopia\"), v němž popsal poměry na stejnojmenném fiktivním ostrově, které měly podle něj sloužit za ideální příklad uspořádání společnosti. Autorem druhého díla je François Rabelais, jeho popisy fantaskních a groteskních světů ve čtvrtém a pátém díle jeho románu \"Gargantua a Pantagruel\" jsou pro čtenáře dodnes zajímavé svým vtipem a smyslem pro absurdno. Z těchto dvou autorů to byl More, jehož dílo je fantastice blíže, neboť použil dostupných znalostí o výpravě Ameriga Vespucciho, aby tím posílil věrohodnost a reálnou složku svého fantastického příběhu.\n\nPo celé 17. a 18. století měla fantastická literatura spíše satirický nebo utopický ráz. Do tohoto období patří také \"Labyrint světa a ráj srdce\" Jana Amose Komenského nebo Campanellův Sluneční stát. Přesto do ní v této době začaly pronikat vědecké poznatky. Příkladem může být spisek \"Sen\" Johanna Keplera z roku 1634, kde autor vyjádřil své názory na uspořádání vesmíru. Tyto představy se posléze změnily díky vítězství Koperníkova učení a to podnítilo vznik představ o obydlenosti jiných světů. O možnosti života na jiných planetách, o cestě na Měsíc a také o rozličných vynálezech psal ve svých spisech \"Objev Nového světa\" (1638) a \"Matematická magie\" (1648) anglický biskup John Wilkins. Podobné náměty zpracoval ve svých satirických cestopisech o cestě na Měsíc a Slunce Cyrano de Bergerac. \n\nDalšími podněty přispěly této rané fantastice objevitelské cesty, kdy začali Evropané zjišťovat, jak malou část své planety vlastně znají a že na světě existují (nebo existovaly) civilizace, které Evropu předčí kromě jiného i délkou své historie. Nelze také zapomenout na Jonathana Swifta a jeho \"Gulliverovy cesty\", představující však spíš alegorii dobové britské společnosti, sociální a politickou satiru s prvky dystopie než skutečný fantastický román.\n\nVětšinou však je vznik fantastiky kladen na začátek 19. století. Za přelomový je považován román Angličanky Mary Shelleyové \"Frankenstein\" z roku 1818. Shelleyová je považována za spoluzakladatelku hned dvou fantastických odvětví literatury: hororu a moderní science fiction. Edgar Allan Poe je sice pokládán hlavně za zakladatele moderní detektivky, jeho přínos pro fantastiku (zejména horor) však rozhodně není zanedbatelný. V jejich dílech z období romantismu vznikl stereotyp osamělého, nepochopeného často potrhlého vědce, hrajícího v příběhu často tragickou úlohu.\n\nZa zakladatele moderní fantasy lze považovat E. T. A. Hoffmanna a Nathaniela Hawthorna, ale především tři britské autory: Johna Ruskina, Lewise Carrolla a George MacDonalda, jejichž knihy stojí na pomezí moderních pohádek a vznikajícího žánru fantasy. V jejich dílech se objevuje mnoho motivů, které žánr fantasy využívá dodnes, především existence několika paralelních světů, mezi nimiž hrdinové procházejí.\n\nZa skutečné zakladatele science fiction jsou považování následující dva autoři. Prvním je Jules Verne, který dokázal extrapolovat vývoj soudobé vědy a techniky do blízké budoucnosti a přesvědčit čtenáře o tom, že fantastika je schopná tento vývoj předvídat. Verne je tak zakladatelem technologického proudu science fiction. Herbert George Wells na druhou stranu objevil pro vědeckou fantastiku mnoho dodnes frekventovaných motivů: techniku, sociální konflikty, mimozemšťany, cestování vesmírem i časem, interplanetární válečné konflikty a mimosmyslové vnímání. Velkou pozornost věnoval lidským a společenským problémům a je považován za zakladatele celého proudu fantastických děl zaměřených filosoficky a sociálně.\n\nMezi významnými autory fantastiky 19. stol. je nutné připomenout Josepha Sheridana Le Fanu a jeho sbírku povídek V temném zrcadle a Brama Stokera s románem Drákula. Tito autoři a jejich díla mají klíčový význam pro formování žánru moderního horroru. Fantastiku, zejména horrory, psali jako okrajovou část své tvorby i mnozí klasičtí autoři 19. století, například Guy de Maupassant, který je autorem povídky Horla, v níž hraje hlavní roli personifikovaná Smrt. Mezi autory fantastiky lze zařadit i Nikolaje Vasiljeviče Gogola, jehož povídka Vij zpracovává formou horroru námět z ukrajinského folklóru. Fantastické motivy Gogol zpracoval i ve svých Petrohradských povídkách.\n\nJiž koncem 19. století došlo ke zvýšení obliby fantastických žánrů u čtenářů. S tím souvisí také nárůst počtů autorů a celkový pokles literární úrovně. V průběhu 20. století se oblast fantastiky stává příliš širokou, než aby ji bylo možné nadále označovat jediným názvem. Vyděluje se z ní více žánrů. Už na přelomu 19. a 20. století se od sebe oddělují žánry fantasy, science fiction a horroru a krátce nato se objevují jejich podžánry, jako jsou v případě sci-fi literatury space opera či hard science fiction, v případě fantasy např. high fantasy, hrdinská fantasy, satirická a komická fantasy nebo fantastika určená dětem. \n\nFantastika se také značně liší dle země původu. Největšího rozmachu dosáhla fantastika ve Spojených státech a Velké Británii, kde také vznikla drtivá většina dnes užívaných pojmů. Ty časem převzaly i západoevropské kontinentální státy (jejich fantastika se až do 40. let značně lišila). Ve východní Evropě vznikla kolem roku 1917 specifická fantastika sovětská. V českém prostředí je dobře známá a hojně čtena také fantastika polská. Například pojem „science fiction“ vznikl někdy před rokem 1929, v padesátých letech se rozšířil mimo USA. V socialistických zemích se používal jako jeho obdoba název „vědeckofantastická literatura“.\n\nDalší rozmach a rozdělení fantastiky přinesla postmoderna, kdy se objevují žánry jako steampunk, kyberpunk, nová vlna a mnohé další. Právě v období postmoderny pronikají prvky fantastiky i do mainstrímové a \"vysoké\" literatury, např. v díle Umberta Eca, Čingize Ajtmatova nebo latinskoamerických autorů magického realismu (G. G, Marquéz, A. Carpentier a další).\n\nPrvním českým autorem, který se zabýval fantastikou, byl Jakub Arbes. Významné je jeho romaneto Newtonův mozek, jejž lze pokládat za první dílo české science fiction. Za první díla české fantasy můžeme označit některé knihy Josefa J. Kolára, zejména román \"Pekla zplozenci\" z prostředí rudolfínské Prahy. Významná je také Kollárova povídka \"U červeného draka\", neboť se jedná o první český horror. Jejím námětem je souboj malíře Floriána s čarodějnicí, která zabíjí nevinné lidi tak, že je pomocí magické manipulace s loutkou (jakási obdoba voodoo panenky) přinutí spáchat sebevraždu. Jen o málo mladší jsou povídky Julia Zeyera \"Fantastické povídky\" a \"Maeldunova plavba\", které obsahují četné okultní a pohádkové motivy. Nejznámější a umělecky nejkvalitnější ze Zeyerových fantastických děl je ale \"Román o věrném přátelství Amise a Amila\", který se vyznačuje vypjatým katolicismem.\n\nPočátkem 20. stol. využívali fantastické motivy autoři literárního směru expresionismu, zejména Jan Weiss, Ladislav Klíma a Josef Váchal, většinou je však použili spíš jako alegorie společnosti či její satiry. Z německy píšících autorů tohoto období využívali fantastické, spíše však okultní motivy ve svých dílech Franz Werfel (např. divadelní hra \"Kozlí zpěv\") a zejména Gustav Meyrink (román \"Golem\", novela \"Bílý dominikán\", četné povídky). Málo známým autorem fantastiky 1. pol. 20. století byl Zdeněk M. Kuděj, jehož knihy mají rysy sci-fi, ale také společenské satiry a parodie. \n\nV dějinách české fantastiky nelze opomenout ani Karla Čapka, jehož divadelní hry (\"Bílá nemoc\", \"RUR\") i romány (\"Krakatit\", \"Válka s mloky\") patří mezi nejvýznamnější dystopická díla světové literatury. Zejména \"RUR\" a \"Válka s mloky\" přinesly mnoho podnětů, jež byly využity později v zahraniční i domácí sci-fi literatuře. \n\nPo druhé světové válce se objevují hororové prvky v díle Ladislava Fukse, zatímco František Běhounek, Josef Nesvadba a Ludvík Souček se věnovali vědeckofantastické literatuře, část jejich tvorby byla určena mládeži. Méně významný je podíl např. Vladimíra Párala (dystopický román \"Válka s mnohozvířetem\") a dalších autorů.\n\nNaproti tomu žánr fantasy se v české literatuře opětovně prosazuje ve větší míře až v 90. letech, především v povídkách a románech M. Žambocha (\"Koniášův svět\"), V. Šlechty (cyklus \"Krvavé pohraničí\"), K. Francové, J. Rečkové, J. Kulhánka, J. Hlávky, F. Vrbenské a dalších autorů. Jejich knihy však nejsou mimo komunitu čtenářů fantasy příliš známé.\n\nS fantastickými či magickými prvky pracuje též Michal Ajvaz (\"Druhé město\"), jehož dílo však bývá řazeno spíše k magickému realismu.\n\nSamotný pojem fantastika se mezi čtenáři příliš neužívá, jednotlivá díla jsou obvykle řazena do tzv. žánrů. Hranice mezi žánry byly po dlouhá léta pevně dané a bylo v podstatě nemyslitelné míchat motivy z více žánrů v jediném díle. V současné době však díky novým literárním hnutím sílí tendence k boření těchto hranic. Není proto ničím neobvyklým, když se v jedné knize objeví motivy z oblasti kyberpunku i fantasy, a zatímco jeden románový hrdina hackuje počítačovou síť, jeho kolega jej chrání pomocí magie.\n\n\nFandom je komunita fanoušků fantastiky, kteří sami sebe nazývají \"fany\" a organizují se do \"klubů\". Setkávají se na pravidelných akcích nazvaných \"cony\" (z anglického \"convention\" - \"shromáždění\") věnovaných obvykle určitému tématu, organizují \"literární soutěže\" a vydávají amatérské časopisy s fantastickou tematikou - \"fanziny\". Fanziny publikované na Internetu se nazývají \"e-ziny\".\n\n\n\n\n\nZ českých nakladatelství zaměřených hlavně na vydávání fantastické literatury to jsou \"Laser-books\" (dříve \"Laser\"), Straky na vrbě, \"Winston Smith\", \"Polaris\", \"Ivo Železný\", \"AFSF\", \"Poutník\", \"Trifid\", \"Triton\" či \"AND CLASSIC\". \nNakladatelstvími vydávajícími i jinou než fantastickou literaturu jsou např. \"Albatros\", \"Baronet\", \"Mladá fronta\" nebo \"Talpress\".\n\n\n knihovnou v Brně. Dostupné online.\n"}
{"id": "32004", "url": "https://cs.wikipedia.org/wiki?curid=32004", "title": "Taizé", "text": "Taizé\n\nTaizé je název, jenž může znamenat:\n\n"}
{"id": "32005", "url": "https://cs.wikipedia.org/wiki?curid=32005", "title": "Komunita Taizé", "text": "Komunita Taizé\n\nKomunita Taizé () je křesťanské ekumenické společenství klášterního typu nacházející se v burgundské vesnici Taizé ve Francii. Byla založena v roce 1940 bratrem Rogerem (Roger Schütz). Dnes komunita čítá kolem 100 bratrů, katolíků, i různých protestantských vyznání, kteří pocházejí z více než 25 různých národů.\n\nV roce 1991 byl nově objevený asteroid 100033 Taizé pojmenován na počest této komunity.\n\nV době 2. světové války, v roce 1940, přijel tehdy pětadvacetiletý bratr Roger na kole ze Švýcarska, kde se narodil a kde vystudoval teologii, do Francie, rodné země své matky. Od mládí, především v době, kdy prodělával tuberkulózu, v něm zrála touha založit komunitu bratří, která by se stala kvasem smíření v lidské rodině.\n\nVe Francii dorazil do Cluny, které znal jako centrum středověkého mnišského života. Právě zde se dozvěděl, že v nedaleké vesnici Taizé je na prodej dům. Jedna místní žena ho zde pozvala k jídlu. Když se dozvěděla o jeho úmyslech, prosila bratra Rogera, aby zůstal v Taizé, protože jsou zde místní obyvatelé „tak sami“.\n\nBratr Roger se v Taizé, které se nacházelo blízko demarkační linie, usadil. Brzy začal v jednoduchých podmínkách ukrývat válečné uprchlíky, především Židy. Připojila se k němu také jedna z jeho sester, Geneviève. V roce 1942 byli varováni, že byli odhaleni, proto se sourozenci uchýlili zpět do rodného Švýcarska, do Ženevy. Do Taizé se mohl vrátit až v roce 1944, tehdy se k němu připojili také první bratři, kteří se s ním seznámili ve Švýcarsku.\n\nPo válce se bratr Roger s ostatními bratry a opět s pomocí sestry Geneviève začal starat o několik místních sirotků. I přes kritické ohlasy místních obyvatel se po válce snažil pomáhat i zajatým Němcům, kteří žili v nelehkých podmínkách zajateckých táborů.\n\nV roce 1949 měla komunita už sedm bratří, kteří o Velikonocích přijali závazek společného života v prostotě a celibátu.\n\nV zimě 1952–1953 napsal bratr Roger pro komunitu řeholi s názvem Pravidla Taizé a stal se prvním jejím představeným. Spolu s dalšími bratry se zúčastnil 2. vatikánského koncilu jako pozorovatel.\n\nV roce 1962 byl kvůli nedostatečné kapacitě románského kostela ve vesnici postaven Chrám smíření.\n\nPočet členů komunity během let vzrůstal. V roce 1969 se bratrem stal jeden mladý lékař z Belgie, který se stal prvním katolíkem v komunitě.\n\nDůležitou událostí v životě komunity byla návštěva papeže Jana Pavla II. v Taizé v říjnu roku 1986.\n\nZakladatel komunity a její první představený, bratr Roger, byl 16. srpna 2005 během večerní modlitby napaden a usmrcen psychicky nemocnou návštěvnicí. Bylo mu devadesát let, když zemřel. Pro ekumenické zaměření společenství je příznačné, že nástupcem bratra Rogera ve funkci představeného se stal bratr Alois (Alois Löser), katolík pocházející z Německa (Bavorsko), který k řádu přistoupil již roku 1974.\n\nRytmus života komunity udávají modlitby, které se konají třikrát denně. Bratři nepřijímají žádné dary nebo dotace, dokonce i osobní dědictví využívají pro pomoc potřebným. Živí se svou prací: vydávají knihy, CD, DVD a podobně. Už od počátků komunity má v Taizé tradici výroba keramiky, která je spjata především s osobou bratra Daniela.\n\nOd padesátých let 20. století někteří bratři žijí po delší nebo kratší dobu v malých skupinkách, tzv. fraternitách, v zemích především rozvojového světa, aby sdíleli život s nejchudšími obyvateli. V současné době se fraternity nacházejí v Brazílii, Bangladéši, Senegalu, Keni a několik bratří žije i v Jižní Koreji.\n\nV rámci projektu Operace Naděje bratři zprostředkovávají humanitární pomoc potřebným lidem, v době hladomoru v Severní Koreji v roce 1998 do této země zaslali 1000 tun kukuřice a v následujících letech zorganizovali sbírky zdravotnického materiálu pro místní nemocnice.\n\nKoncem padesátých let 20. století začalo Taizé navštěvovat množství především mladých lidí. Bratři komunity byli jejich zájmem zpočátku zaskočeni a několik let hledali způsob, jak se s jejich přítomností vyrovnat. Jejich počet v průběhu let stoupal a zároveň začali přijíždět mladí z různých zemí, kteří často nerozuměli francouzštině, dorozumívacímu jazyku komunity.\n\nNeexistuje žádná komunita sester z Taizé. Na pozvání bratra Rogera ale přijely s přijetím poutníků pomáhat nejprve sestry sv. Ondřeje, ženského katolického řádu původně z Belgie, které od roku 1972 žijí ve sousední vesnici jménem Ameugny. Později přijely pomáhat také sestry kongregace sester voršilek Srdce Ježíše Umírajícího (tzv. šedé voršilky) a sestry kongregace Milosrdných sester sv. Vincence de Paul.\n\nBratři hledali způsob, kterým by se mohli všichni mladí lidé zapojit do pravidelných modliteb komunity; původně byly totiž náplní modliteb především dlouhá kantika (chvalozpěvy, hymny) a zpívané žalmy ve francouzštině. Oslovili francouzského hudebního skladatele Jacquesa Berthiera, zda by spolu s nimi hledal způsob, jak zpěvy zjednodušit. Postupně se v Taizé začaly používat krátké, stále se opakující zpěvy meditativního charakteru zpívané v různých jazycích, které je snadné se naučit. Na tvorbě zpěvů s komunitou spolupracoval i Joseph Gelineau. Od devadesátých let 20. století komponují nové písně sami bratři komunity.\n\nModlitby komunity sestávají kromě písní z Taizé z dalších jednoduchých prvků: krátkého čtení z Bible, žalmu a přímluv. Důležité místo má v modlitbě ticho, které trvá kolem osmi minut. Ekumenické modlitby se zpěvy z Taizé, které zachovávají podobný program, se konají po celém světě, včetně různých míst České republiky.\n\nBěhem celého roku se v Taizé konají setkání mladých ve věku 17–30 let. Zároveň komunitu navštěvují i dospělí a v určitých obdobích roku mohou přijet i rodiny s dětmi. V současnosti může být v Taizé zároveň až 7 tisíc lidí, kteří přijíždějí ze všech států Evropy i z dalších světadílů. Setkání mají týdenní charakter, od neděle do následující neděle. Mladí lidé mohou přijet i na delší dobu jako dobrovolníci, aby zde pomáhali s přijetím poutníků, hledali, co chtějí v životě dělat, a zažili život ve společenství a modlitbě. Během pobytu jsou doprovázeni vždy buď jedním bratrem (muži) nebo sestrou (ženy), kteří jim naslouchají a pomáhají jim rozlišovat, co je pro ně důležité.\n\nProgram typického dne v Taizé\n\n\nKomunita se nesnaží kolem sebe vytvářet nějaké hnutí, ale povzbuzuje poutníky, aby se, až se vrátí domů, zapojili plněji do své vlastní místní církve. Aby je v tomto úsilí podpořil, zahájil bratr Roger spolu s komunitou v sedmdesátých letech 20. století tzv. pouť důvěry na zemi. Jednotlivými etapami této pouti jsou setkání mladých pořádaná v Evropě i na dalších světadílech, k nimž se každoročně shromažďují desetitisíce mladých lidí.\n\nNa konci každého roku, většinou od 28. prosince do 1. ledna, se vždy v některém velkém evropském městě koná evropské setkání mladých, které organizují spolu s dalšími dobrovolníky bratři z Taizé. Účastníci setkání jsou ubytováni u obyvatel tohoto města a jeho okolí. Dopoledne se program koná v místních farnostech a sborech, od poledne se všichni účastíci shromažďují typicky ve výstavních halách města ke společným modlitbám a workshopům.\n\nBratr Roger zahájil tradici, ve které pokračuje i bratr Alois, kdy představený komunity při příležitosti evropského setkání napíše mladým lidem tzv. Dopis z Taizé s podněty k rozjímání. Tento Dopis se pak používá k osobnímu rozjímání i jako výchozí text k diskusím ve skupinkách v Taizé během celého následujícího roku.\n\n"}
{"id": "32008", "url": "https://cs.wikipedia.org/wiki?curid=32008", "title": "Taizé (Saône-et-Loire)", "text": "Taizé (Saône-et-Loire)\n\nTaizé je obec ve francouzském Burgundsku, v departmentu Saône-et-Loire, poblíž města Cluny. V Taizé se konají mezinárodní ekumenická setkání společenství Komunita Taizé, která ročně lákají až 200 000 návštěvníků.\n\nSousední obce: Cortevaix, Ameugny, Massilly a Bray.\n\nObcí protéká řeka La Grosne.\n\n\"Počet obyvatel\"\n"}
{"id": "32010", "url": "https://cs.wikipedia.org/wiki?curid=32010", "title": "Druhá bitva o Atlantik", "text": "Druhá bitva o Atlantik\n\nDruhá bitva o Atlantik je nejdelší a jedna z nejdůležitějších kampaní druhé světové války. Trvala po celý konflikt a z hlediska vývoje války v Evropě ji lze považovat za rozhodující střetnutí. Za její vrcholnou gradaci a rozhodující část se považuje období od půle roku 1940 do půle (resp. konce) roku 1943, kdy vyvrcholilo gigantické střetnutí německých ponorek se spojeneckými zásobovacími konvoji.\n\nBitva o Atlantik začala 3. září 1939 kdy německá ponorka U-30 potopila britský parník SS \"Athenia\". Postupně německé ponorky začaly operovat dále od Anglie, v severním Atlantiku a s podporou dálkových letounů Focke-Wulf Fw 200 Condor. Zlaté období německých ponorek začalo po vstupu USA do války v prosinci 1941, kdy potopily mnoho lodí u východního pobřeží Spojených států a v Karibském moři. Jedna ponorka dokonce ostřelovala ústí řeky Mississippi. Z této oblasti se německé ponorky stáhly zhruba v červnu 1942, ale poslední loď byla u New Yorku německou ponorkou potopena 8. května 1945.\n\nZhruba v dubnu a květnu 1943 došlo k definitivnímu obratu ve vývoji konfliktu, kdy masivní nasazení letounů B-24 Liberator a Short Sunderland, doprovodných letadlových lodí, nových verzí radaru, ASDICu, vrhačů hlubinných náloží a min (zejména typu \"hedgehog\") a přístrojů umožňujících určit přesnou lokaci vysílající ponorky (H/F D/F) definitivně zvrátilo poměr sil ve prospěch Spojenců. Německá vylepšení ponorek (výkonnější ponorky typů XXI a XXIII, protiletadlové ponorky, Schnorchel a vylepšené typy torpéd) nedokázaly situaci zvrátit a stále se zhoršující situace nakonec vyústila v něco, co už ani nepřipomínalo válku, ale spíše hon na německé ponorky. Velkou roli též hrála schopnost Spojenců číst německé zprávy šifrované přístrojem ENIGMA.\n\nV květnu 1940, ze strachu, aby Němci neobsadili Island, podniklo Spojené království bleskovou operaci \"Fork\" a obsadila do té doby neutrální Island. Roku 1941 převzali obranu Islandu od Britů zatím neutrální Spojené státy americké. Na to přistoupili Islanďané s podmínkou vyklizení Islandu ihned po skončení války a respektování suverenity Islandu. USA na Islandu vybudovaly především letiště u města Keflavík a rozmístili na ostrově radarové stanice. Díky Američanům se rapidně snížila nezaměstnanost. V době nejvyššího stavu měly USA na Islandu 47 000 vojáků.\n"}
{"id": "32019", "url": "https://cs.wikipedia.org/wiki?curid=32019", "title": "Sojové mléko", "text": "Sojové mléko\n\nSojové mléko či sojový nápoj je označení pro nápoj vyráběný ze sóji namáčením, drcením, vařením a následným přecezením. Vedlejším produktem výroby sojového mléka je okara.\n\nSojové mléko ve skutečnosti pravým mlékem není, ani jej neobsahuje. Nazývá se tak pro svou podobnost a proto, že je používáno jako náhražka nebo alternativa zvířecího mléka například ve veganské kuchyni nebo při intoleranci laktózy. V některých jurisdikcích (včetně EU) nelze na těchto výrobcích použít slovo \"mléko\", pro to je výrobci nazývají \"nápoj\".\n\nSojové mléko je používáno především v Číně. Rozšířeno je i v Japonsku, ale nedosahuje tam takového rozšíření jako mléko kravské, používá se především k výrobě tofu. V posledních letech se rozšiřuje i v západním světě, jako nástroj zdravého životního stylu. Používá se také k vaření a pečení.\nProběhla kauza ohledně genetické modifikace sojových bobů. Dodavatelé sojových produktů proto označují nemodifikované produkty značkou.\n"}
{"id": "32022", "url": "https://cs.wikipedia.org/wiki?curid=32022", "title": "Montevideo", "text": "Montevideo\n\nMontevideo je hlavní město Uruguaye. Leží na východním pobřeží Atlantského oceánu při severovýchodním okraji Río de la Plata, společného nálevkovitého ústí řek Uruguay a Paraná, asi 220 km východně od argentinské metropole Buenos Aires. Ve městě žije zhruba 1,4 milionu lidí, tedy 40 % obyvatelstva Uruguaye. Město je nejvýznamnějším námořním i turistickým přístavem, administrativním, hospodářským a kulturním centrem země. Bývá označováno za nejbezpečnější město celé Latinské Ameriky.\n\nEtymologie názvu pochází podle tradice ze zvolání námořníka z výpravy portugalského objevitele země, mořeplavce Fernanda Magalhãese \"Viděl jsem pahorek!\" („Monte vi eu“). Na nejstarších námořních mapách je označení podle zasvěcení „Monte de San Ovidio“ (Hora sv. Ovidia podle sicilského misionáře a mučedníka, umučeného roku 135 v Portugalsku) nebo popis \"Šestá hora od východu na západ „Monte VI D(e) E(ste a) O(este)“. Jde o autentický 132 metrů vysoký pahorek\"Cerro\" z pohoří Guaraní, který je dosud pohledově dominantní pro turisty připlouvající lodí po moři.\n\nOsada zaujímala od počátku důležité strategické místo při ústí Rio de la Plata, k ochraně říčního i námořního obchodu a jako katolická misijní stanice jezuitů. Její osídlení kromě Indiánů kmene Charrua tvořili původem imigranti z Kanárských ostrovů, a především míšenci ras, souhrnně zvaní gaučové.\n\nOpevněné město bylo založeno Španěly roku 1724, oficiálně je zakládací listinou stvrdil španělský voják Don Bruno Mauricio de Zabala, guvernér z Buenos Aires 24. prosince 1726. Bylo a je důležitým přístavem, kulturním a náboženským centrem, jako hlavní biskupský chrám byla roku 1790 založena katedrála Panny Marie. Španělská koloniální vláda trvala do roku 1814. Po občanské válce mezi přistěhovalci ze Španělska, Anglie a Itálie roku 1814 zvítězila vojenská junta vedená generálem José Artigasem, který roku 1817 vyhlásil nezávislý svazek latinskoamerických států (tzv. ligu) a Montevideo jeho hlavním městem. Po neúspěchu byl nucen uprchnout a nezávislá Uruguay byla vyhlášena až roku 1828. Válečným konfliktem zvaným Velká válka (\"Guerra grande\") trpělo město v letech 1843 - 1851.\nOd počátku 20. století se zde usídlilo mnoho dalších přistěhovalců ze Španělska a Itálie. V prosinci roku 1933 se zde konala mezinárodní konference, výsledkem jednání byla Montevidejská konvence o právech a povinnostech států, úmluva podepsaná 26. prosince 1933.\n\n17. prosince 1939 zde byla zneškodněna německá válečná loď Admiral Graf Spee, která potopila devět lodí britských, tři britské křižníky pod vedením komodora Henryho Harwooda rozpoutaly následně bitvu o ústí Rio de la Plata .\n\nMontevideo nabízí v historickém centru množství památekː\n\nNáměstí ústavy - \"Plaza Constitución\"\n\nNáměstí nezávislosti - \"Plaza Independencia\"\n\nNáměstí generála Zabaly - \"Plaza Zabala\" s jezdeckou sochou generála Zabaly\n\nHistorické kavárny\n\nMěstská tržnice - \"Mercado del puerto\", litinová konstrukce členité haly se skleněnou střechou a cihelnými příčkami, postavena v 60. letech 19.století; na ose hlavní ulice z přístavu\n\n\n\"Museo Torrés García\" - soukromá sbírka, především obrazů, jak ikon, tak moderní malby Pablo Picassovy a Braqueovy\n\nSrdcem moderní části města je fotbalový stadion Peňarolu Montevideo, několikanásobného vítěze světového fotbalového poháru. Přestože má tento slavný fotbalový klub, trojnásobný vítěz světového superpoháru, vlastní stadion, hraje svá ligová utkání na Národním stadionu Centenario Estadio, kam se vejde více diváků. Ten pamatuje první finále mistrovství světa v kopané, v němž před téměř 100 000 diváky porazilo národní mužstvo Uruguaye 30. července 1930 národní tým Argentiny 4:2 (1:2) a pro Uruguay vybojovalo, po dvou olympijských vítězstvích (1924 a 1928) titul prvního fotbalového mistra světa.\nPatří k nejoblíběnějším sportům v Uruguayi a v Montevideou si lze najmout samostatnou jachtu na krátkou vyjížďku či na celou dovolenou, s kapitánem či bez.\nOblíbený sport, který zavedli počátkem 20. století britští přistěhovalci, má vlastní stadion a zdejší mužstva hrají uruguayskou ligu.\n\n\n\n"}
{"id": "32023", "url": "https://cs.wikipedia.org/wiki?curid=32023", "title": "Souhvězdí Lištičky", "text": "Souhvězdí Lištičky\n\nLištička (Vulpecula) je malé souhvězdí na severní obloze, uprostřed letního trojúhelníku. Je to moderní souhvězdí, zavedené v 17. století, a neváže se k němu žádný mytický příběh.\n\nV tomto souhvězdí nejsou žádné hvězdy jasnější než 4.\n„\"Nejjasnější\"“ hvězda je Anser (α Vul), červený obr (spektrální třída M<nowiki>0</nowiki>III) ve vzdálenosti 297 světelných let, který má hvězdnou velikost 4,44.\nAnser je dvojhvězda (vzdálenost mezi oběma složkami je 413,7\") a obě složky jsou rozlišitelné již v triedru.\n\nV roce 1967 byl v souhvězdí Lištičky objeven vůbec první pulsar (\"PSR 1919+21\") Antony Hewishem a Jocelyn Bellovou v Cambridgi.\nHledali původně rádiové signály kvasarů, objevili ale první rychle rotující neutronovou hvězdu, která byla pojmenována \"CP 19191\". Později dostala označení \"PSR 1919+21\"\n\n\nV souhvězdí Lištičky jsou dva významné objekty nacházející se v naší Galaxii:\n\n\nSkutečné otevřené hvězdokupy v tomto souhvězdí jsou:\n\nSouhvězdí bylo navrženo koncem 17. století polským astronomem Johannem Heveliem jako „Lištička s husou“ (\"Vulpecula cum ansere\" nebo \"Vulpecula et anser\"). Souhvězdí bylo později rozděleno na Lištičku a Husu, a nyní je sloučeno do souhvězdí Lištička. Na Husu upomíná pojménování hvězdy α Vulpeculae \"Anser\", což v latině znamená \"husa\".\n\n"}
{"id": "32036", "url": "https://cs.wikipedia.org/wiki?curid=32036", "title": "SMS", "text": "SMS\n\nSlužba krátkých textových zpráv (zkratka SMS z anglického \"Short message service\") je název pro službu dostupnou na většině digitálních mobilních telefonů. Zprávu lze posílat mezi mobilními telefony, jinými zařízeními, na pevné telefony nebo přes internet. Délka zprávy je omezena na 160 znaků. V Evropě se často jako SMS označuje i samotná krátká textová zpráva.\n\nTechnologickým nástupcem SMS jsou zprávy MMS, které umožňují posílat i multimediální obsah. Pomocí SMS je také možné podpořit charitu či jinou veřejně prospěšnou aktivitu. Pro tento typ SMS je v ČR používán termín Dárcovská SMS – DMS. Provozovatel DMS garantuje minimální částku, kterou odvádí na konto obecně prospěšné nadace. Zbylá část slouží pro úhradu nákladů operátora s provozem služby DMS.\n\nSMS má obvykle 160 znaků. Tato velikost je výsledkem standardu GSM, který stanovuje, že pro text SMS je povoleno celkem 1120 bitů na jednu SMS. Jelikož se standardně používá 7bitové kódování ve znakové sadě GSM 03.38, odpovídá tomu 160 znaků. Pokud zpráva obsahuje znaky, které v této znakové sadě obsaženy nejsou (například české znaky s diakritikou), používá se 16bitové kódování UCS-2, v takovém případě se do jedné SMS zprávy vejde pouze 70 znaků.\n\nModerní mobilní telefony podporují možnost dlouhých SMS zpráv, což je vlastně několik „normálních“ zpráv tvářící se jako jedna. Díky tomu, že informace o jednotlivých fragmentech dlouhé zprávy je třeba zapsat do hlavičky, je délka textu jednoho fragmentu spojovatelné zprávy omezena na 153 znaků (při 7bitovém kódování). Dlouhé SMS se mohou skládat v principu z maximálně 255 fragmentů, mobilní zařízení v praxi však podporují zhruba 6–8 fragmentů.\n\nKrátké textové zprávy se využívají pro zasílání informací a vzájemné dorozumívání mezi uživateli mobilních sítí GSM. Telekomunikační operátor O také umožňuje zasílání SMS z pevné linky na mobilní telefon. Je rovněž možné zaslat SMS na pevnou linku. V takovém případě je SMS strojovým hlasem dvakrát přečtena, pokud má uživatel klasickou pevnou linku. Na nových telefonech s displejem se SMS zobrazuje klasicky.\n\nSMS zprávy jsou využívány jako součást mobilního marketingu na podporu výrobků, služeb a dalších komerčních aktivit (pod jménem Premium Rate SMS, zkráceně PR SMS). Pomocí krátkých textových zpráv je možné hlasovat v soutěžích či dostávat informace a zpravodajství. Interaktivní aplikace v těchto případech umožňují komunikaci on-line. Výsledky hlasování je možné zobrazit okamžitě. Soutěžní SMS ze strany zákazníků se zasílají na klasické mobilní číslo s přijímací GSM bránou anebo na číslo společné pro všechny operátory. Toto číslo je ve tvaru 90Y YY XX, kde XX určuje cenu SMS v korunách včetně DPH a YYY jednoznačně určuje poskytovatele služby. Cena za odeslání takových SMS zpráv se dělí mezi poskytovatelem obsahu (například televizí či jiným médiem, pořadatelem soutěže), poskytovatelem propojení a mobilním operátorem.\n\nJestliže je soutěž či marketingová podpora většího rozsahu, může se pořádající firma propojit přímo s ústřednou mobilního operátora. V takovém případě garantují smlouvy určitý minimální objem za zaslané zprávy. Takové propojení s operátorem je však velmi drahé. Proto existují firmy, které mají s operátorem zařízeno přímé propojení a zprostředkovávají své služby ostatním. Mezi nejznámější firmy, které poskytují třetím subjektům komerční SMS, v roce 2007 patří Comgate a Axima nebo firmy specializující se na mobilní marketing, kde PR SMS jsou součástí marketingového mixu připraveného kampani na míru. Provize pro zadavatele, v řádu několika desítek procent z ceny SMS, jsou součástí smluv s realizátorem kampaně.\n\nPříkladem komerčního využít SMS zprávy bylo například zvláštní předplatné erotické linky. Odesláním zpoplatněné textové zprávy s klíčovým slovem došlo automaticky k aktivaci přístupu na místní telefonní číslo ve tvaru 2xx xxx xxx. Pokud uživatel své předplatné nezrušil, odečítala se mu z kreditu či na fakturu operátora částka 19,50 Kč. Služba byla zřejmě ojedinělá, protože většina erotických linek či audiotextových služeb je poskytována na číslech se zvláštním tarifem. Později byl tento druh SMS předplatného provozovatelem erotické linky zrušen.\n\nPro použití Premium Rate SMS existují přísná pravidla. SMS je například možné používat pouze pro činnost, která souvisí s mobilním telefonem. Pravidla se liší podle typu poskytovatele Premium SMS služeb.\n\nObyvatelé České republiky jsou v užívání SMS velmi zběhlí a stále je trend takový, že každým rokem vzroste objem poslaných SMS. Může za to především přijatelně nízká cena za jednu odeslanou SMS v kombinaci s tím, že 160 znaků bývá dostačující objem pro komunikaci. \n\nKlasickým „rekordním“ obdobím bývají Vánoce a Nový rok, kdy zatím v těchto obdobích každým rokem padl rekord za předchozí období. Například v roce 2005 prošlo všemi českými sítěmi na Vánoce 58,5 milionů SMS, což znamená, že na každého občana (včetně kojenců a starých lidí) připadlo 6 odeslaných SMS za jeden den. Na Silvestra bylo toho roku odesláno 33 milionů textových zpráv. V roce 2007 bylo na Štědrý den posláno přes 70 milionů SMS.\n\nV průběhu marketingové akce „Děkujeme, jste jedničky“ firmy T-Mobile, kdy 20. srpna a 21. srpna 2005 byly SMS ze sítě T-Mobile naprosto zdarma prošlo jenom z této sítě 50,6 milionů SMS a v neděli 21. srpna 54 milionů SMS.\n\nNejvíce úspěšnou službou Premium SMS se ukázalo hlasování do první řady soutěže Česko hledá SuperStar, kdy byl provoz srovnatelný se silvestrovským zatížením. Přitom jedna odeslaná SMS stála 6 Kč.\n\nMobilní operátoři poskytují svým zákazníkům možnost zaslat bezplatně omezenou či neomezenou textovou zprávu do své vlastní sítě. Tato služba je přístupná ze stránek mobilního operátora. Dříve bylo v ČR zasílání SMS zpráv z bran mobilních operátorů omezené jenom počtem znaků. Později svojí SMS bránu omezil operátor Eurotel (nyní O). Umožňuje zaslání zprávy zdarma o délce 60 znaků.\n\nU mobilního operátora T-Mobile je SMS brána veřejně dostupná, nachází se na internetovém portálu t-mobile.cz.\n\nMobilní operátor Vodafone nabízí zaslání SMS do své sítě zdarma všem bez omezení.\n\nLze využít služeb dalších internetových SMS bran, které odesílají SMS zdarma do všech sítí v ČR, někdy je ovšem nutná registrace. V souvislosti s SMS branami i komerčním zasíláním SMS existuje riziko spamu. V České republice řeší tuto problematiku zákon o některých službách informační společnosti. Pro zaslání obchodního sdělení pomocí SMS je vyžadován prokazatelný souhlas příjemce. Pokud subjekt prokazatelný souhlas nevlastní, je zasílání obchodních zpráv zakázáno.\n\nPoskytovatelé telekomunikačních služeb ale tuto službu omezují, operátor Vodafone službu k 30. 4. 2017 ukončil. Nacházela se na stránkách vodafone.park.cz. Operátor O2, který měl také vlastní bránu ji o rok dříve zrušil pro své zákazníky v mojeo2.cz také. Tento trend nastal i s nástupem tzv. virtuálních operátorů, kdy ji provozuje pouze jediný.\n\nBěhem různého období se na Internetu objevovaly služby, které nabízely možnost zneužít a zasílat falešné SMS zprávy. Tyto zprávy vypadaly, jako kdyby byly odeslány někým jiným.\n\nJedna z posledních kauz se objevila koncem srpna roku 2005. Jednalo se o on-line službu serveru SMSspoofing.com, který nabízel po registraci možnost simulovat, že SMS odeslala ze svého mobilního přístroje jiná osoba. Služba fungovala také pro Českou republiku a všechny tři mobilní operátory (Eurotel, T-Mobile, Oskar).\n\nDoručování takových podvržených SMS zpráv bylo po spuštění služby zastaveno například mobilním operátorem Eurotel. Podle odborného serveru Mobil.cz existoval pro rozpoznání falešných SMS zaslaných touto službou následující postup:\nPokud si pravost zprávy neověříte přímo u odesílatele, můžete se podívat na to, z jakého SMS centra byla zpráva odeslána. Některé telefony toto číslo uvádějí v detailních informacích u každé SMS.\n\nDosud (rok 2009) je také možné uvést nesprávné odesílací číslo u brány operátora Vodafone. V takové zprávě je však uveden příznak odesílatele „WWW“, což může adresáta v případě pochybností upozornit na nutnost určité obezřetnosti.\n\nPodobnou službu lze využít i v rámci aplikace Oskárek, která umožňuje odesílat tzv. aprílové SMS, kde lze určit odesílatele jako text o délce až 11 znaků. Doručená zpráva se pak může zobrazit např. s odesílatelem \"Fantomas\", \"Jezisek\" nebo \"Operator\".\n\n5. 6. 2012 umělecká skupina Ztohoven posílala falešné sms vzájemně mezi různými poslanci.\n\nDle statistik agentury Nielsen poslal průměrný Američan ve druhém čtvrtletí roku 2008 357 textových zpráv měsíčně, zatímco hovorů uskutečnil jen 204. Ve Spojených státech amerických se tak změnila dlouho zažitá tradice - nepopulární textové zprávy předčily klasické telefonování.\n\n\n"}
{"id": "32046", "url": "https://cs.wikipedia.org/wiki?curid=32046", "title": "Hajdarábád (stát)", "text": "Hajdarábád (stát)\n\nHajdarábád (urdsky حیدر آباد, \"Haydar ābād\" nebo مملکت آصفیہ, \"Mamlakat āşafiyeh\", anglicky \"Hyderabad\"), byl až do roku 1948 největší knížecí stát na indickém subkontinentu o rozloze 212 000 km², a poté až do 31. října 1956 jeden ze spolkových států Indické republiky. Hajdarábád byl oficiálně nezávislý stát a spojenec Británie, s jejímiž koloniemi na všech stranách hraničil. Na východě to bylo tzv. Madráské prezidentství \"(Madras Presidency),\" na západě Bombajské \"(Bombay Presidency).\" Na severu se v průběhu existence Hajdarábádu ustavily tzv. Centrální provincie \"(Central Provinces).\"\n\nHajdarábádský stát neboli Ásafijské království vzniklo oddělením od Mughalské říše. Po smrti posledního velkého mughala Aurangzéba v roce 1707 se říše začala postupně rozpadat. Do léta 1719 se na trůně vystřídalo 5 panovníků, dva z nich byli zavražděni. Mezitím ještě v květnu 1719 povstal Kamar-ud-dín Chán (قمر الدین خان, \"Qamar al-dīn Khān),\" který za Aurangzéba býval dekánským místokrálem. Pět let válčil na různých místech Dekánu s mughalovými přívrženci, až po vítězství nad Mubarízem Chánem v roce 1724 definitivně potvrdil svoji nezávislost. Přijal jméno Ásaf Džáh (آصف جاہ, \"Āşaf Jāh)\" a titul nizám, pod kterým vládl nově vzniklému království. Zpočátku měl dvůr v Aurangábádu, později se přesunul do Hajdarábádu. Založil tak dynastii Ásaf Džáhí.\n\nPo vyhlášení nezávislosti Indie se poslední nizám odmítl připojit jak k Indii, tak k Pákistánu a chtěl si uchovat nezávislost. Vypukly ale krvavé nepokoje mezi jeho muslimskými i nemuslimskými poddanými. V září 1948 zasáhla indická armáda, která bleskově přemohla nizámovy jednotky, a 17. září 1948 Indie Hajdarábád anektovala. Dne 26. ledna 1950 byl pak bývalý nizám jmenován rádžpramukem (guvernérem) indického svazového státu, kterým se Hajdarábád stal. 1. listopadu 1956 byl stát Hajdarábád rozdělen přibližně podle jazykových hranic mezi státy Ándhrapradéš, Maháráštra a Karnátaka.\n"}
{"id": "32047", "url": "https://cs.wikipedia.org/wiki?curid=32047", "title": "Hajdarábád (rozcestník)", "text": "Hajdarábád (rozcestník)\n\nHajdarábád nebo Hyderabad může být:\n\n"}
{"id": "32050", "url": "https://cs.wikipedia.org/wiki?curid=32050", "title": "Şanlıurfa", "text": "Şanlıurfa\n\nŞanlıurfa neboli Edessa je město v Turecku, do osmdesátých let 20. století nazývané Urfa (čestný přívlastek \"şanlı\" – \"slavná\" byl udělen za odpor proti evropským koloniálním mocnostem za kemalistické revoluce). Město má okolo půl milionu obyvatel a je hlavním městem stejnojmenné provincie v jihovýchodním Turecku při hranicích se Sýrií.\n\nUrfa, ve starověku nazývaná Orfa či pořečtěně Urhai, má tisíciletou historii sahající až asyrských dob. V helénistickém období došlo k přejmenování města na Edessu (podle makedonské Edessy) a jeho přeměně na řeckou polis. Okolní kraj se tehdy nazýval Osroéné. V roce 260 n. l. se poblíž Edessy střetlo římské vojsko s jednotkami perského krále Šápúra I. a císař Valerianus byl v průběhu bitvy zajat. Již dříve (v roce 165) získalo město status římské kolonie. V roce 217 byl cestou z Edessy do Carrhae (nyní Harran) jedním ze svých strážců zavražděn římský císař Caracalla.\n\nPřesné datum uvedení křesťanství do Edessy známé není. Podle legendy, kterou poprvé zmiňuje ve 4. století Eusebius přičiněním Tadeáše z Edessy, který byl jedním ze dvaasedmdesáti učedníků a byl vyslaný „Judou, nazývaným též Tomáš“ konvertoval král Agbar V. Různé zdroje ovšem potvrzují, že křesťanskou víru přijal Agbar IX. (179-212 n.l.) Za něj se křesťanství stalo oficiálním náboženstvím království.\n\nPo něm následoval Aggai a pak sv. Mari. Odsud pochází z druhého století slavná Pešita, syrský překlad Starého zákona a také TaciánovaDiatessaron, kompilovaná kolem roku 172 a běžně užívaná až doby, kdy to zakázal edesský biskup Rabbula (412-435). Z příslušníků edesské školy zaslouží zvláštní zmínku Bardaisan (154 - 222), spolužák Agbara IX., za svou roli ve vytváření křesťanské poesie.\n\nJiž v roce 197 se k v Edesse konal křesťanský sněm. V roce 232 byly z indické Mylapore přeneseny ostatky apoštola Tomáše a při té příležitosti byly sepsány syrské Skutky.\n\nKřesťanští kněží z Edessy evangelizovali východní Mezopotámii a Persii a zakládali první místní církve v sasánovské říši.\n\nPod byzantskou vládou měla Edessa jako metropolitní stolec Osroene jedenáct sufragánních diecézí, zmínky o pravoslavných biskupech se vytrácí v jedenáctém století. Slavnou Školu Peršanů ve městě založil Efrém Syrský.  Navštěvovali ji převážně mladí křesťané z Persie a svého největšího rozkvětu dosáhla za biskupa Ibse. Uzavřena byla v roce 489 poté, co učitelé a studenti Edesské školy odešli do Nisbis a stali se zakladateli a hlavními autory perské nestoriánské církve.\n\nEdessu v šestém století znovu vystavěl císař Justin I. a po něm nesla jméno Justinopolis.\n\nV roce 638 padla Edessa do rukou muslimů, kteří ji drželi až do konce 11. století, kdy kraj ovládli křižáci. Ti město učinili centrem tzv. edesského hrabství, ale již roku 1144 své panství ztratili ve prospěch seldžuckých Turků.\n\nV následujících staletích se muslimští vládci často měnili a teprve s příchodem osmanských Turků roku 1637 zavládla dlouhodobá stabilita. Tehdy již byla Edessa, známá svými trhy s bavlnou, kůžemi a drahocennostmi, opět nazývána svým starým jménem Urfa. Po pádu Osmanské říše v důsledku první světové války vystupoval Mustafa Kemal Atatürk proti snahám evropských mocností odtrhnout město od tureckého státu a nakonec byl v této věci úspěšný – Urfa se stala součástí nově založené Turecké republiky.\n\nVe městě působí fotbalový klub Şanlıurfaspor.\n\n"}
{"id": "32061", "url": "https://cs.wikipedia.org/wiki?curid=32061", "title": "Fotoaparát", "text": "Fotoaparát\n\nFotoaparát je zařízení sloužící k pořizování a zaznamenání fotografií. Každý fotoaparát je v principu světlotěsně uzavřená komora s malým otvorem (nebo nějakou složitější optickou soustavou – objektivem), jímž dovnitř vstupuje světlo, a nějakým druhem světlocitlivé záznamové vrstvy na druhé straně, na níž dopadající světlo kreslí obraz.\n\nOtvor pro vstup světla je vybaven \"clonou\", umožňující měnit jeho velikost a tím ovlivňovat množství vnikajícího světla a tím i výslednou světlost fotografované scény. Zároveň platí, že čím je otvor menší, tím je paprsek dopadající ze zachytávaného objektu užší, a jeho obraz je tudíž na výsledném snímku ostřejší – se vzrůstajícím zacloněním tedy roste hloubka ostrosti (oblast před i za zaostřeným místem, v níž se budou předměty stále jevit jako ostré).\nVzhledem k tomu, že množství dopadajícího světla závisí i na ohniskové vzdálenosti objektivu (ta v praxi určuje „přiblížení“, neboli prostorový úhel, který bude fotoaparát snímat), neuvádí se clona v absolutních jednotkách, ale používá se tzv. clonové číslo, které vyjadřuje poměr ohniskové vzdálenosti (značené \"f\") a otevření clony. Minimální hodnota clonového čísla se označuje jako světelnost objektivu.\n\nDalším důležitým prvkem fotoaparátu je \"závěrka\", jejímž primárním úkolem je bránit dopadu světla na citlivou vrstvu ve chvíli, kdy se nefotografuje. Doba otevření závěrky při expozici také ovlivňuje snímek – čím déle je závěrka otevřena (tato doba se nazývá \"expoziční čas\"), tím více světla dopadne na citlivou vrstvu. Současně ale delší časy expozice způsobují \"pohybovou neostrost\" – rozmazání objektů, které se za dobu otevření závěrky pohnuly. Krátká expoziční doba naopak dokáže velmi rychlé děje „zmrazit“, a zachytit z nich jen jeden krátký okamžik.\n\nPro správné vykreslení fotografie je třeba fotoaparát také zaostřit, aby se sbíhající se paprsky z objektivu potkaly právě v místě, kde dopadají na citlivou vrstvu. (Pokud by se setkaly před ní nebo za ní, neprojeví se bod na objektu na snímku jako bod, ale jako rozmazaný kroužek – snímek bude neostrý.) To se řeší ostřícím mechanismem na objektivu, který zjednodušeně vyjádřeno posune celou optickou soustavu dopředu nebo dozadu tak, aby se paprsky sbíhaly právě na citlivé vrstvě. (Výjimkou jsou aparáty s tzv. \"fix focusem\" – to jsou nejčastěji kompaktní aparáty nebo mobilní telefony, u nichž je clonový otvor tak malý, že dopadající paprsky jsou dostatečně úzké k vykreslení většiny předmětů v rozumné vzdálenosti.)\n\nOstření může být ponecháno na obsluze, moderní přístroje ale disponují možností automatického ostření (autofokusu). To může být dvojího druhu: aktivní (kdy si fotoaparát sám vzdálenost změří například pomocí odrazu infračerveného paprsku od objektu, a podle zjištěného výsledku zaostří) nebo pasivní (kdy fotoaparát ostří „od oka“, projíždí rozsah zaostření a měří kontrast zachycené scény; nejostřejší scéna má také největší kontrast). Protože aktivní autofokus má několik nevýhod – má problémy například s focením skrz sklo, vylučuje možnost výměny objektivů a použití „zvětšovacích“ předsádek a podobného vybavení – používá se pouze v kompaktních fotoaparátech, zatímco zrcadlovky jsou vybavovány výhradně ostřením pasivním, kdy všechno měření probíhá přes objektiv (through the lens – TTL) a objektivy je tudíž možno měnit.\n\nPasivní ostření nefunguje při nedostatku světla. V těch případech je pak nutno ostřit ručně; některé fotoaparáty též pro ten účel mají miniaturní přisvětlovací lampy. Funkci pomocného přisvětlení scény infračerveným paprskem pro zaostřování mají vestavěny také některé kvalitní externí blesky.\n\nFotoaparáty je možné rozdělovat několika způsoby:\n\n\n\n\n\n\n\n\n\n\n\n\n\n\n\nNevýhodou hledáčkových fotoaparátů a dvouokých zrcadlovek je tzv. \"paralaxa\" – prostorový rozdíl mezi pohledem fotografa před pořízením záběru a výsledným snímkem. Při delší snímací vzdálenosti je efekt paralaxy zanedbatelný; na krátké vzdálenosti (méně než zhruba 1 metr) se již paralaxa začne projevovat a pro fotografa je obtížnější s jistotou zakomponovat scénu nebo předmět. Není-li paralaxa vyrovnána, scéna na snímku je posunuta oproti záměru.\n\n\nPříslušenství k fotoaparátům:\n\n"}
{"id": "32069", "url": "https://cs.wikipedia.org/wiki?curid=32069", "title": "Spavá nemoc", "text": "Spavá nemoc\n\nSpavá nemoc (resp. africká trypanosomiáza) je parazitické onemocnění lidí a zvířat. Je způsobeno parazitem druhu \"Trypanosoma brucei\". Existují dva typy, které mohou nakazit člověka, a to \"Trypanosoma brucei gambiense\" (T.b.g) a \"Trypanosoma brucei rhodesiense\" (T.b.r.). T.b.g způsobuje přes 98 % ohlášených případů. Oba typy se obvykle přenášejí kousnutím nakažené mouchy tse-tse a jejich výskyt je nejobvyklejší ve venkovských oblastech.\n\nV první fázi onemocnění se vyskytují horečky, bolesti hlavy, svědění a bolesti kloubů. Tyto počáteční příznaky se začnou projevovat jeden až tři týdny po kousnutí. O několik týdnů nebo měsíců později se začne projevovat druhá fáze, a to zmateností, špatnou koordinací, strnulostí a potížemi se spánkem. Diagnóza se provádí prostřednictvím zjištění parazita v krevním roztěru nebo v tekutině z mízních uzlin. K rozlišení mezi první a druhou fází nemoci je často nutné provést lumbální punkci.\n\nPrevence vážného onemocnění zahrnuje sledování rizikové populace pomocí krevních testů na T.b.g. Léčba je snazší, pokud je nemoc odhalena brzy a před nástupem neurologických symptomů. Léčba první fáze nemoci se provádí pomocí léků pentamidin nebo suramin. Pro léčbu druhé fáze nemoci se používá eflornithin nebo kombinace nifurtimoxu a eflornithinu v případě T.b.g. Ačkoli melarsoprol zabírá u obou typů, kvůli vážným vedlejším účinkům se obvykle používá pouze na T.b.r.\n\nNemoc se pravidelně vyskytuje v některých regionech Subsaharské Afriky, přičemž ohrožená populace čítá přibližně 70 milionů osob v 36 zemích. V roce 2010 spavá nemoc způsobila přibližně 9 000 úmrtí, v roce 1990 to bylo 34 000 úmrtí. V současné době je nakaženo odhadem 30 000 osob, z toho 7 000 nových případů nákazy v roce 2012. Více než 80 % těchto případů je v Demokratické republice Kongo. V nedávné historii vypukly tři velké epidemie: první od roku 1896 do roku 1906 především v Ugandě a v Konžské pánvi a další dvě ve 20. a 70. letech 20. století v několika afrických zemích. Nositeli i oběťmi nemoci mohou být i další zvířata, například krávy.\n\n"}
{"id": "32074", "url": "https://cs.wikipedia.org/wiki?curid=32074", "title": "High-Speed Downlink Packet Access", "text": "High-Speed Downlink Packet Access\n\nHigh-Speed Downlink Packet Access (HSDPA) je protokol mobilní telefonie označovaný také jako technologie 3,5G – tříapůltá generace. Objevil se v 5. vydání standardu UMTS. HSDPA je dostupné jak pro UMTS FDD tak pro UMTS TDD.\nHSDPA zvyšuje podstatně přenosovou rychlost pro downlink. Rychlost UMTS Release 99 (Release 3) je pouze 384 kbit/s.\n\nHSDPA je založeno na několika inovacích architektury sítě, díky nimž se dosahuje nižšího zpoždění, rychlejších reakcí na změnu kvality kanálu a zpracování H-ARQ, tedy Hybrid automatic repeat request, hybridního automatického požadavku na opakování přenosu.\n\nDalší změny jsou provedeny přímo na radiové části sítě, tedy na RNC (Radio Network Controler) a Node B (základnová stanice). Hlavní změnou, která přispívá ke zrychlení toku dat a odstranění zpoždění a rozptylu, je přesunutí některých úkolů ze samotného RNC na Node B. Základnové stanice se nyní namísto RNC starají o plánování a řízení přímo na Vrstvě 1, většina funkcí MAC důležitých právě pro zpoždění a rozptyl dat je z RNC ve 5. vydání přesunuta na NodeB. Díky tomu data urazí kratší trasu před tím, než se dekódují a třeba se zjistí, že něco není s nimi v pořádku a že je potřeba poslat je znovu. Snižují se tím nároky na dobu jejich přenosu, ale i na RNC, naopak je potřeba výkonnější hardware NodeB. MAC (Medium Access Control, Řízení přístupu k médiu) se v Release 5 nově nazývá MAC-HS, čímž dává tato funkce najevo, že je dislokována na NodeB.\n\nOproti Release 99 zavádí HSDPA nová schémata pro přenos paketových dat. Namísto rychlého řízení vysílacího výkonu a proměnného faktoru rozprostření se používá dynamická adaptivní modulace a kódování, vícekódové operace, rychlé plánování a opakované odesílání na fyzické vrstvě.\n\nDíky HSDPA bude u W-CDMA sítí (tedy evropského UMTS) teoreticky možné nabízet sdílené rychlosti maximálně 14,4 Mbit/s (maximální rychlost na jednu buňku), efektivní rychlosti budou podstatně nižší a při startu HSDPA se očekává, že mobilní terminály budou schopny využívat rychlosti maximálně do 1,8 Mbit/s. Rychlost 14,4 Mbit/s pro jedno zařízení se nedá v dohledné době očekávat při této rychlosti by totiž terminál (telefon) musel najednou používat 15 kanálů (tedy kódů) současně a všechny timesloty čímž by pro sebe spotřeboval celou kapacitu jednoho sektoru.\n\n\n\n"}
{"id": "32076", "url": "https://cs.wikipedia.org/wiki?curid=32076", "title": "W-CDMA", "text": "W-CDMA\n\nW-CDMA (Wideband Code Division Multiple Access – širokopásmový vícenásobný přístup s kódovým dělením) je technologie pro rádiovou část UMTS (Universal Mobile Telecommunications System), který je součástí rodiny 3G standardů ITU IMT-2000 – tj. dalším vývojovým stupněm sítí GSM.\n\nW-CDMA je modulační technika s rozprostřeným spektrem využívající kanály s mnohem větší šířkou pásma, než odpovídá přenosové rychlosti. V jednom kanále ale může pracovat mnoho stanic, protože použitá přístupová metoda CDMA umožňuje vybrat požadovaný signál ze směsi mnoha signálů. Pro zajištění obousměrné komunikace se používá buď FDD – frekvenční oddělení obou směrů komunikace, nebo TDD – časové oddělení.\n\nUMTS využívá páteřní síť odvozenou od GSM, což zajišťuje zpětnou kompatibilitu služeb a dovoluje bezproblémový přechod mezi přístupovými technologiemi GSM a W-CDMA.\n\nW-CDMA specifikace vytvořila pracovní skupina pro síť radiového přístupu (RAN) organizace 3GPP, a byly zmrazeny ve verzi Release 99.\n\nPrvní síť založená na W-CDMA byla spuštěna v roce 2001 v Japonsku; jednalo se o síť Foma společnosti NTT DoCoMo.\n\nW-CDMA představuje významný krok ve vývoji od GSM, z něhož vycházejí rychlejší technologie s vyšší spektrální účinností, které jsou postupně začleňovány do 3GPP standardů.\n\nNa konci roku 2007 představovalo W-CDMA více než 70% podíl z komerčních sítí 3G, s více než 190 sítěmi v 83 zemích a více než 160 miliony účastníky, z toho 75 milionů účastníků přibylo mezi zářím 2006 a 2007. V roce 2007 W-CDMA zaznamenalo průměrný přírůstek 6,6 milionů účastníků za měsíc. V roce 2012 se v Evropě prodávalo mnohem více mobilních telefonů s podporou W-CDMA než telefonů 2G, protože zákazníci nakupovali chytré mobilní telefony, u kterých byla obvyklá podpora W-CDMA.\n\nOd roku 2006 proběhl v UMTS sítích v mnoha zemích přechod na vysokorychlostní připojení HSDPA označované jako 3.5G. Po roce 2010 jsou mobilní sítě rozšiřovány o technologie LTE LTE Advanced, od roku 2019 o technologie 5G.\n\nW-CDMA používá ve většině zemí dosud nevyužívané pásmo 1,9 až 2,2 GHz. Standard definuje jak terestrickou (pozemní) tak satelitní mobilní službu. Té pozemní se říká UTRA (UMTS Terrestrial Radio Access). Satelitní S-UMTS nebo též USRA se zatím ani vzdáleně neblíží implementaci.\n\nKvůli širší kompatibilitě je zde definovaný frekvenčně dělený duplex (FDD či též UTRA FDD) pro párové spektrum a časově dělený duplex TDD pro spektrum nepárové, zvaný též TD-CDMA nebo UTRA TDD. Šířka kanálu je standardně 5 MHz, zvažuje se používání i dílů a násobků této základní šířky.\n\nNa WWW serveru 3GPP se nachází téměř 200 specifikací a zpráv týkajících se W-CDMA, především v řadě 25.\n\n"}
{"id": "32078", "url": "https://cs.wikipedia.org/wiki?curid=32078", "title": "Rumba", "text": "Rumba\n\nRumba je tradiční kubánský romantický tanec na čtyři doby, který je blízký tanci cha-cha. Partner s partnerkou jsou mezi sebou v neustálém napětí. Existují dvě varianty rumby - tzv. \"Americká rumba, tedy Rumba Square\" a tzv. \"Mambo Bolero\".\n\nPrvní varianta, tedy americká čtvercová rumba je jednodušší a většinou se učí v základních tanečních kurzech. V základním pohybu se tančí po čtvercové dráze, jeden čtverec na dva takty, v rytmizaci volně rychle rychle, volně rychle rychle (tj. slow quick quick, slow quick quick). Tempo je 27-33 taktů za minutu ve čtyřčtvrťovém taktu.\n\nMambo Bolero, nebo rumba kubánská je druhou variantou rumby, učí se v pokračovacích a vyšších úrovních kurzů a tančí se podobně jako cha-cha, pouze cha-cha přeměna se nahradí jedním krokem a následující krok se vynechá - během jednoho taktu tedy pár učiní pouze tři kroky na doby 2,3,4, na první dobu pouze dokončuje krok z doby čtvrté. Většinu figur z rumby převzala i cha-cha. Tempo Mamba bolera je obvykle 24-26 taktů za minutu ve čtyřčtvrťovém taktu.\n\nRumba je tanec poměrně pomalý, ale náročný na rytmus. Důraz se klade na první, čtvrtou a sedmou dobu. Pomalý rytmus kontrastuje\nse střídáním rychlého a pomalého pohybu až klidu. Jedná se o tanec, ve kterém pár představuje milostnou hru, příběh namlouvání a vášeň vztahu muže a ženy. Pro Rumbu je typický pohyb kyčlí, předvádění linie nohou a pohyby paží podporují smyslnost. Rumba vyžaduje hluboký vnitřní prožitek a cit pro spolupráci.\n\nV dostupných pramenech existuje více verzí vzniku tohoto tance. Původ Rumby lze nalézt na Kubě. Podle některých šlo o tanec tančený při lidových slavnostech plodnosti a sklizně cukrové třtiny a Rumba získala své jméno podle těchto slavnosti. Rumba je ve španělštině výraz pro hýření, směr či neuspořádanou hromadu . . Současná Rumba byla dále formována vlivy z Jižní a Střední Ameriky, Španělska, Portugalska, Francie, Afriky, Anglie i USA.\n\nDo Evropy se Rumba dostala v roce 1923, podle některých pramenů až 1930. Skutečného rozšíření ale dosáhla Rumba až po druhé světové válce. Do roku 1960 se tancovala hlavně Americká čtvercová rumba. Později se více tančí kubánská rumba ve které se první krok tancuje na druhou dobu.\n\nRumba je nyní zařazena mezi soutěžní latinskoamerické tance.\n\nFigury podle ČSTS:\n\n"}
{"id": "32080", "url": "https://cs.wikipedia.org/wiki?curid=32080", "title": "Subsaharská Afrika", "text": "Subsaharská Afrika\n\nSubsaharská Afrika nebo také černá Afrika zahrnuje území kontinentu bez severní Afriky, která je považovaná za součást arabského světa. Někdy se užívá také pojem tropická Afrika, ten ovšem nezahrnuje území Jihoafrické republiky. Dříve se pro tuto oblast používal pojem Súdán.\n\nSubsaharská Afrika se rozkládá mezi subtropickými pásy obou polokoulí a protíná ji rovník. Břehy kontinentu jsou málo členité. Plocha ostrovů tvoří jen 2 % rozlohy. Výrazně se od sebe liší Nízká Afrika na africké litosférické desce od Vysoké Afriky na somálské desce s rifty sopečnou činností . Africké roviny mají zpravidla větší nadmořskou výšku. Nejvyšší místa se nachází při obvodu světadílu: Futa Džalon v Západní Africe, Dračí a Kapské hory na jihu. Nížiny zabírají menší plochy, úzké pásy podél pobřeží.\n\nSubsaharská Afrika je součástí nejteplejšího kontinentu světa, leží převážně v rovníkových a tropických šířkách. kontinentální klima vnitřních regionů je zapříčiněno malou členitostí Afriky v kombinaci se studeným Kanárským a Benguelským proudem. Hlavní rozdíly podnebí jednotlivých regionů určuje množství srážek. Aridní oblast tvoří více než třetinu rozlohy Afriky, kde naprší méně než 200 mm. za rok. Jedná se o poušť Sahara, Namibskou poušť, část polopouště Kalahari. Ostatní oblasti mají srážek více ale vyznačují se také dlouhými obdobími bez dešťů a trpí periodickými suchy. Tohle území zahrnuje zónu Sahelu, některé z oblastí jižní a východní Afriky. Nadbytek vláhy mají rovníkové oblasti. Klimatické podmínky a srážkový režim znemožňuje prakticky stabilní zemědělství.\n\nHydrografická síť v subsaharské Africe má nerovnoměrné rozložení. Mnoho regionů Subsaharské Afriky trpí nedostatkem vodních zdrojů, přestože se na tomto světadílu nachází jedny z největších řek a jezer světa. Nil je druhá nejdelší řeka světa a Kongo je druhý nejvodnější veletok na Zemi. Viktoriino jezero je mezi jezery třetí rozlohou a Tanganika druhé podle hloubky. Africké vodstvo má rostoucí hospodářský význam pro zásobování vodou, pro zavlažování, rybolov, v energetice i dopravě.\n\nRostlinstvo v subsaharské Africe je velice pestré: velký počet endemitů a nemalé zásoby dřevin. Mezi divoce rostoucí rostliny v Subsaharské Africe patří palma olejná, kola, chlebovník, baobab, akácie a mnoho dalších. Téměř všechny lesní zdroje najdeme v tropické Africe především v Kongu, Nigérii, Angole, Tanzanii. Mnoho z těchto oblastí trpí přetěžbou.\n\nSubsaharská Afrika má velice bohatou faunu. Některé druhy ptáků, hlodavci a hmyz (hlavně kobylky) působí velké škody v zemědělství a zničí až 30 % úrody. Rozvoji živočišné výroby v centrálních částech brání výskyt mouchy tse–tse. Přenos nemocí hmyzem vytváří v mnoha regionech nebezpečnou situaci. Naopak mnohé velké tropické savce je nutno chránit. Fauna i flóra byla v koloniálním období velice narušena, proto se řada států pokouší o jejich obnovu a také ochranu prostřednictvím národních parků a rezervací, jež do jisté míry chrání zvířata před pytláky.\n\nAfrika je poměrně řídce obydlena. Na Sahaře žije méně než 1% populace, v některých oblastech obyvatelstvo stále chybí. Nejhustěji jsou osídleny oázy v pouštích , úrodná údolí některých řek, mořská pobřeží, oblasti velkých jezer a některá vnitrozemská území s rozvinutým těžebním průmyslem.\n\nRozložení obyvatelstva podle zemí je velice nerovnoměrné. Nigérie má přes 140 mil. obyvatel a dalších pět států 30 – 80 mil. každý. Naopak šest subsaharských zemí nemá ani milion obyvatel. Většina obyvatel subsaharské Afriky žije na venkově. Urbanizace států je velice nízká, ale její tempo se stále zvyšuje. Nejnižší podíl městského obyvatelstva mají Etiopie, Malawi, Burundi, Uganda, Rwanda (6%).\n\nNa obyvatelstvo Subsaharské Afriky nelze použít „jeden pohled“. Je velice různorodé svým původem, etnickou příslušností, tradicemi osídlení, migrační mobilitou, sociálně ekonomickou strukturou, avšak naprostá většina obyvatel Subsaharské Afriky náleží k negroidní rase.\n\nSubsaharská Afrika má charakteristiku rychle rostoucí populací až na výjimky zemí postižené HIV/AIDS. Tempem přirozeného přírůstku převyšuje ostatní regiony, může se proto ještě stále hovořit o „demografické explozi“. Růst obyvatelstva je podmíněn vysokou natalitou. Z 10 zemí světa, kde porodnost v první polovině 90. let minulého století překročila 50‰ bylo 9 zemí ze Subsaharské Afriky (Malawi, Rwanda, Somálsko, Uganda, Angola, Pobřeží slonoviny, Guinea, Mali, Niger). I v roce 2006 se situace nezměnila. Z 9 zemí s natalitou nad 45‰ bylo 8 afrických. Úroveň mortality je také velice vysoká, její hodnota předčila hodnotu celosvětovou 1,6 krát. V subsaharské Africe umírá v průměru více jak desetina novorozenců. Nízká životní úroveň ovlivňuje vysokou úmrtnost dětí. V subsaharské Africe je naděje na dožití v průměru kolem 46 let. V tomto regionu jsou zvykem brzké manželství a početné rodiny . V některých zemích byla zavedena státní politika regulace porodnosti, ale neukázala se být příliš efektivní.\n\nV minulosti měla na počet obyvatel kontinentu výrazný vliv migrace (vývoz otroků). Evropané zároveň zavlekli do Afriky nakažlivé choroby, kterých bylo na území jižně od Sahary doposud ušetřeno díky své izolaci. S kolonizací se zvýšil příliv Evropanů, většina z nich ale v 50. – 60. letech minulého století Afriku opustila.\n\nRasová a etnická struktura obyvatel je velice složitá. Na jih od Sahary se mluví jazyky především konžsko – kordofánské a nilosaharské jazykové rodiny. I evropské jazyky jsou rozšířeny téměř v každé zemi a slouží většinou jako jazyky úřední, někdy ve speciálních formách následkem kontaktu s africkými jazyky (afrikánština, kreolské jazyky).\n\nObyvatelé subsaharské Afriky jsou věřící tradičních rodových kultur, muslimové, křesťané i hinduisté. Náboženská nesourodost je často důvodem mnoha národnostně náboženských rozporů: např. mezi křesťany v jižním Súdánu a arabskými muslimy na severu Súdánu, mezi křesťany a muslimy v Čadu, mezi muslimy v Eritreji a křesťany (Amhary) v Etiopii. Etnické rozdíly bývají často důvodem požadavků nezávislosti. Mnozí Afričané jsou více vázáni na svou etnickou skupinu než samotný stát.\n\nV Africe se vyčleňuje až 3500 etnik: Amharové (15mil.) a Oromové (20 – 30 mil.) v Etiopii, Tigrejci v Etiopii a Eritreji, Hausové (20 – 25 mil) v severozápadní Nigérii a jihozápadním Nigeru, Fulbové (20mil.) kočovníci po západní Africe, Ibové (20 mil.) v jihovýchodní Nigérii, Kongové (3 mil.) na březích dolního toku Konga, muslimští Svahilci (méně než 1 mil.) ale jejich jazykem mluví více jak 30 mil. lidí ve východní Africe, Gandové (3 mil.) hlavně v Ugandě, Kikujové (7 mil.) převážně v Keni, Šonové (8 mil.) údajně potomci budovatelů Velkého Zimbabwe, kočovní Pygmejové (1/4 mil.) v lesních oblastech Centrální Afriky, Hutuové (12 mil.) a Tutsiové (2 mil.) ve Rwandě a Burundi (opakované války mezi etniky), Křováci (60 000) nejstarší obyvatelé, Zulové (10 mil.) v Jižní Africe, Xhosové (7 mil.) v čele apartheidu, Khoikhoiové neboli Hotentoti v JAR a Namibii byli zdecimováni během krvavých válek, Afrikánci neboli Búrové (3 mil.) pochází většinou z Nizozemska.\n\nNa onemocnění AIDS zemřelo v roce 2005 na Zemi přes 3 mil. lidí, z toho 2,4 mil. v subsaharské Africe. Nejhůře postiženými státy v subsaharské Africe jsou Botswana a Svazijsko, kde je nakaženo téměř 40% obyvatelstva (2003), průměrná pravděpodobnost na dožití současných novorozenců v těchto zemích dosahuje 33 let. Mezi země s velkým podílem nemocných patří také Lesotho, Zimbabwe, Jižní Afrika, Namibie. Lékařská ani vzdělávací „infrastruktura“ dá se říci, že neexistuje. Všeobecná informovanost a úroveň hygieny je velice nízká a cena lékařů poměrně vysoká. Šíření onemocnění je podporováno také polygamními svazky.\n\nSubsaharská Afrika je nejchudší region na světě a má nejméně rozvinutých zemí, je ekonomicky zaostalá a nerozvinutá. Má velice jednoduché hospodářské struktury, proto je vysoce závislá na světovém trhu. Exportní odvětví tvoří ve většině zemí hlavní článek hospodářství. Od začátku minulého století se využívání zdrojů v subsaharské Africe značně rozšířilo. Vyspělé země odebírají z Afriky diamanty, zlato, fosfáty, kobalt, měď. Také zahraniční kapitál hraje značnou roli, dominují investice francouzské a britské ale v poslední době roste i podíl investic USA, Německa , Japonska a to hlavně do těžby ropy. Hlavní investice směřují převážně do JAR, Konga, Nigérie, Gabonu, Keni, Pobřeží slonoviny. Subsaharská Afrika má také mnoho půjček a úvěrů na financování různých ekonomických a sociálních projektů, proto jsou mnohé země silně zadluženy. Téměř polovina hrubého domácího produktu subsaharské Afriky připadá na Jihoafrickou republiku a Nigérii\n\nZemědělství tvoří základ ekonomiky subsaharské Afriky. Pracuje v něm 2/3 ekonomicky aktivního obyvatelstva, v některých zemích až 90 %. Subsaharská Afrika je světovým dodavatelem produktů tropického zemědělství: kakaové boby, jádra kokosových ořechů a sisalu, kávy a palmového oleje, čaje, arašídů, arašídového oleje. Obilí a živočišné produkty se musí stále dovážet. Na tomto kontinentu je nízká úroveň hospodaření, mechanizace a chemizace je velice nízká.\n\nŽivočišná výroba má mimořádně nízkou produkci. Převažují nomádské, polokočovné a pastevní chovy, stájové chovy se vyskytují jen zřídka. V savanách se chovají přežvýkavé zebry, v polopouštích a na pouštích ovce a kozy. Nejvýznamnějším dodavatelem vlny je JAR. Pro chov velbloudů je význačné Somálsko. Hlavní produkcí živočišné výroby je vlna a kůže.\n\nAfrika je nejméně rozvinutý světadíl Země. Téměř polovinu průmyslové výroby tvoří těžební odvětví. Subsaharská Afrika má významné postavení v těžbě některých nerostů: diamanty, platina, zlato, mangan, kobalt, vanad, chromit. Těžba nerostů se rozvíjí hlavně díky vysoké kvalitě přírodních zdrojů. Polovina její produkce připadá na JAR a Nigérii. Přes polovinu těžebního průmyslu představuje ropa, dále zlato, diamanty, uhlí, měď, plyn, fosfority. Poměrně rychle se rozvíjí těžba železných rud (JAR a Zimbabwe). Uhelný průmysl (s výjimkou JAR) a produkce zemního plynu není příliš velká. Zpracovatelský průmysl je kromě JAR také poměrně slabý. Dvě třetiny zpracovatelského průmyslu připadají na spotřební průmysl: hlavně textilní (bavlnářství), potravinářství. Výrobky těžkého průmyslu se převážně v subsaharské Africe musí dovážet, hutnictví železa není příliš rozšířeno. Strojírenství je rozvinuto nejvíce v JAR: výroba dopravních a těžebních zařízení a vojenská technika.\n\nSubsaharská Afrika má významné postavení v zásobách a to především: platiny, diamantů, zlata, manganu, chromitů, fosforitů, bauxitů, mědi.\nMezi energetickými zdroji v Subsaharské Africe dominuje především ropa. Uhelné bohatství je omezené s výjimkou JAR. Rozsahem největší surovinové zdroje má JAR: rudy železa, manganu, chromu, uranu, vzácných a neželezných kovů, diamantů, azbestu. Centrální Afrika vyniká v zásobách rud neželezných kovů, manganu, kobaltu, diamantů. Západní Afrika je významný světový dodavatel železné rudy, bauxitů a ropy. Ve Východní Africe je nerostné bohatství nejméně prozkoumáno (jen měď v Zambii).\n\nDoprava v subsaharské Africe má velice nízkou úroveň. Vyšší úrovní vyniká jen JAR, Zimbabwe. V době získání nezávislosti měla dopravní síť málo početné a vzájemně izolované linie spojující přístavy a základny těžby ve vnitrozemí. V poslední době státy věnují většinu státních investic do budování dopravní infrastruktury. Rychleji se rozvíjí automobilová a potrubní doprava ale hlavní část nákladů se přepravuje po železnici. Železnice mají nízkou technickou úroveň a malou kapacitu. Čtrnáct Afrických zemí dosud železnici nemá. Také transkontinentální železnice v subsaharské Africe chybí. Délka automobilových tras je necelých 2 mil. km, kvalitnější povrch je jen na 300 000 km. Zhruba 1/2 cest a 1/3 aut připadá na JAR. V poslední době se situace lepší, vzniká dálková transafrická silnice Lagos – Mombasa. Potrubní doprava je v subsaharské Africe rozvinuta nejvíce v Nigérii. Význam letecké dopravy vzrostl po druhé světové válce. V Africe je přes 1500 letišť různé kvality. Námořní doprava mezi Afrikou a ostatními světadíly se uskutečňuje prostřednictvím zahraničních společností. Největší námořní loďstvo má Libérie, jde o zahraniční lodě využívající „levné vlajky“ vyhýbající se placení daní ve svých zemích. Nejvyšší obrat námořních přístavů mají země vyvážející ropu, exportéři železné rudy a JAR. Nejvýznamnější přístavy: Dakar, Lagos, Kapské Město, Durban.\n\n\n"}
{"id": "32082", "url": "https://cs.wikipedia.org/wiki?curid=32082", "title": "Štěpán Klásek", "text": "Štěpán Klásek\n\nMgr. Štěpán Klásek (* 19. září 1957 Liberec) je duchovní, v letech 1999–2013 biskup královéhradecký a někdejší správce Církve československé husitské. \n\nPochází z rodiny faráře CČSH Bohumila Kláska. Absolvoval Husovu československou bohosloveckou fakultu v Praze roku 1980, když již rok před tím byl 25. července 1979 vysvěcen na jáhna.\n\nKněžské svěcení mu pak bylo uděleno 2. října 1982 v Hrádku nad Nisou. V té době nastoupil do služby jako farář v náboženské obci Liberec a byl i administrátorem pro Frýdlant v Čechách a později Jablonné v Podještědí. Biskupem královéhradeckým byl zvolen 19. června 1999. Po dvou funkčních obdobích se jeho nástupcem v této funkci dne 27. dubna 2013 stal Mgr. Pavel Pechanec. Je ženatý, s manželkou Lenkou má syna Josefa a dcery Františku, Marušku, Cecilku a Emilku. V současné době slouží jako farář v Litomyšli.\n\n4. zasedání VIII. sněmu se konalo v červnu 2005 a mj. přijalo rezignaci ThDr. Jana Schwarze na úřad patriarchy. Církevní zastupitelstvo následně jmenovalo správcem církve Štěpána Kláska. Jako správce církve vykonával všechny funkce patriarchy až do svolání volebního sněmu, na kterém byl v září 2006 zvolen novým patriarchou Tomáš Butta.\n\n"}
{"id": "32083", "url": "https://cs.wikipedia.org/wiki?curid=32083", "title": "Petr Šandera", "text": "Petr Šandera\n\nThDr. Petr Šandera (* 2. prosince 1964 Brno) je duchovní, v letech 1999–2013 biskup brněnský Církve československé husitské. Biskupem brněnské diecéze byl zvolen 29. května 1999, po dvou funkčních obdobích se jeho nástupcem v této funkci dne 27. dubna 2013 stal Mgr. Juraj Jordán Dovala.\nZůstává farářem Církve československé husitské v Kuřimi, jímž je od roku 1988.\n\nJeho biskupským heslem bylo: \"Bláznovství Boží je moudřejší než lidé a slabost Boží je silnější než lidé…\" (\"1. Korintským 1, 25\").\n\n\n"}
{"id": "32084", "url": "https://cs.wikipedia.org/wiki?curid=32084", "title": "1000 mil československých", "text": "1000 mil československých\n\n1000 mil československých byl automobilový závod, který se konal v letech 1933, 1934 a 1935.\n\nTrasa závodu začínala v letech 1933 a 1934 v Praze a pokračovala přes Kolín, Havlíčkův Brod (tehdy Německý Brod), Jihlavu, Velké Meziříčí, Brno a Břeclav až do Bratislavy a zpět. Měřila 1592,8 km což odpovídá vzdálenosti 1000 mil. Trať se jela dvakrát za sebou a bez přestávky. V roce 1935 vedla trať z Brna přes Pohořelice a Mikulov do Bratislavy a zpět (celkově 1540 km).\n\nV té době se stalo módou pořádat dálkové závody. V Itálii vznikl v v roce 1927 slavný závod Mille Miglia, v roce 1933 se v Československu jelo prvních 1000 mil Československých a ani Němci nechtěli zůstat pozadu a na rok 1933 proto připravili dálkovou jízdu okolo celého Německa, nazvanou 2000 km durch Deutschland.\n\nPrvní ročník se jel 10. a 11. června 1933, zvítězil v něm tovární jezdec automobilky Praga Petr Mucha na voze Praga Alfa 1800 Roadster. Šestiválcová Praga Alfa 1,8 l posádky ing. Petra Muchy byla ve startovní listině zapsána pod pseudonymy jezdců „FLY“ a „Kája“. Dosáhli času 19:01,15 h při průměrné rychlosti 83,76 km/h. Jindřich Knapp s Karlem Vojířem s vozem Walter Junior S zvítězili bezpečně ve třídě do 1100 cm v čase 19:55,08 h v při průměrné rychlosti 79,98 km/h.\n\nTovárny nasadily celkem 8 týmů značek Walter, Wichterle a Kovařík Prostějov (WIKOV), Čs. Zbrojovka Brno a Aero-Car-Club Praha, k cíli však dojely pouze 4 týmy, z nichž tým Walter byl nejrychlejším ve třídě do 1100 cm, za což získal cenu Autoklubu Republiky Československé. V soutěži továrních týmů bez rozdílu kubatur obsadil Walter 2. místo za týmem Aero-Car-Clubu Praha, který za vítězství získal Cenu prezidenta republiky a Cenu ministerstva obchodu.\n\nVítězem druhého ročníku, konaného 9. a 10. června 1934 byl Jindřich Knapp s vozem Walter Standard S. Knapp s Vojířem dosáhli času 15:22:37 h, což představuje průměrnou rychlost 103,598 km/h. Poslední čtvrtinu závodu (IV. etapa), tedy trať Bratislava – Praha, odjel Knapp v průměrné rychlosti (na tu dobu neuvěřitelných) 111,5 km/hod. Vyhráli s více než půlhodinovým náskokem a jako jediní ze startovního pole překročili rychlostní průměr 100 km/h. Vytvořili traťový rekord, který již nikdy nebyl překonán.\n\nV kategorii do 2000 cm³ byl první Adolf Szczyzycki (Wikov 40), ve třídě do 1500 cm³ zvítězila Ela Slavíková s vozem Aero 1500. Dalšími vítězi byli Josef Mamula (Z 4, kat. do 1100 cm³) a Antonín Nahodil-Ovesný s vozem Aero 750 (kat. do 750 cm³). Továrna Walter nasadila 2 týmy (st. čísla 20-22 a 23-25), celkem 8 Juniorů SS. Jako první z Juniorů SS dojela do cíle posádka Ivan Hodáč-František Zima (2. místo ve třídě, 6.místo absolutně) v čase 17.28:8 hod., čímž dosáhli průměrné rychlosti 92 km/h.\n\nIII. ročník závodu konaný 15. a 16. června 1935, vyhrál celkově Jan Kubíček s vozem Bugatti 35B z roku 1927, ale s motorem Ford (osmiválec do V). V dalších kategoriích zvítězili Renzo Cantoni (Lancia, kat. do 1500 cm³), Ruggero Minio s vozem Fiat 508 Balilla (kat. do 1100 cm³) a Jaroslav Kaiser s vozem Jawa 750 Sport (do 750 cm³). Závod byl poznamenám tragickou nehodou jezdce Františka Kůrky (Walter Junior SS, st. č. 56), spolujezdec Trnka vyvázl z nehody téměř bez úrazu. Kůrka byl dopraven do městské nemocnice, ale v pozdních večerních hodinách svému zranění podlehl. František Kůrka odpočívá na hřbitově Malvazinky, kde je mj. pohřben i Josef Walter. Do závodu byl přihlášen i loňský vítěz Jindřich Knapp se spolujezdcem Vojířem, st. č. 2 (Walter Princ) a Ivan Hodáč se spolujezdcem Kühnem na Walteru Junior SS, st. č. 41, ale na startu se z neznámých důvodů neobjevili.\n\nV tomto ročníku skončila 15. června 1935 závodnická kariéra známého závodníka Bohumila Turka, který havaroval s Elou Slavíkovou (automobilovou závodnicí a manželkou ředitele prodejny Aero.\n\nO rok později se kvůli zvyšujícímu se politickému napětí v Československu, zejména v otázce Sudet už závod nekonal.\n"}
{"id": "32085", "url": "https://cs.wikipedia.org/wiki?curid=32085", "title": "Apophis", "text": "Apophis\n\nSlovo Apophis může označovat:\n"}
{"id": "32086", "url": "https://cs.wikipedia.org/wiki?curid=32086", "title": "ISO 3166-2:AR", "text": "ISO 3166-2:AR\n\nKódy ISO 3166-2 pro Argentinu identifikují 1 federální distrikt a 23 provincií. První část (AR) je mezinárodní kód pro Argentinu, druhá část sestává z jednoho velkého písmena identifikujícího provincii.\n\n"}
{"id": "32087", "url": "https://cs.wikipedia.org/wiki?curid=32087", "title": "ISO 3166-2:BO", "text": "ISO 3166-2:BO\n\nKódy ISO 3166-2 pro Bolívii identifikují 9 departementů (stav v roce 2015). První část (BO) je mezinárodní kód pro Bolívii, druhá část sestává z jednoho velkého písmena identifikujícího departement.\n\n BO-B El Beni (Trinidad)\n\n"}
{"id": "32089", "url": "https://cs.wikipedia.org/wiki?curid=32089", "title": "ISO 3166-2:CR", "text": "ISO 3166-2:CR\n\nKódy ISO 3166-2 pro Kostariku identifikují 7 provincií (stav v roce 2015). První část (CR) je mezinárodní kód pro Kostariku, druhá část sestává z jednoho nebo dvou velkých písmen identifikujících provincii.\n\n CR-A Alajuela\n\n"}
{"id": "32091", "url": "https://cs.wikipedia.org/wiki?curid=32091", "title": "ISO 3166-2:EC", "text": "ISO 3166-2:EC\n\nKódy ISO 3166-2 pro Ekvádor identifikují 24 provincií (stav v březnu 2015). První část (EC) je mezinárodní kód pro Ekvádor, druhá část sestává z jednoho či dvou písmen identifikujících provincii.\n\n EC-A Azuay (Cuenca)\n\n"}
{"id": "32093", "url": "https://cs.wikipedia.org/wiki?curid=32093", "title": "ISO 3166-2:FJ", "text": "ISO 3166-2:FJ\n\nKódy ISO 3166-2 pro Fidži identifikují 4 správní obvody 1 depedenci (stav v roce 2016). První část (FJ) je mezinárodní kód pro Fidži, druhá část sestává z jednoho velkého písmene identifikujícího území.\n\n FJ-C Centrální správní obvod (Suva)\n\n"}
{"id": "32095", "url": "https://cs.wikipedia.org/wiki?curid=32095", "title": "ISO 3166-2:GM", "text": "ISO 3166-2:GM\n\nKódy ISO 3166-2 pro Gambii identifikují 5 území a hlavní město (stav v roce 2015). První část (GM) je mezinárodní kód pro Gambii, druhá část sestává z jednoho velkého písmene identifikujícího území.\n\n GM-B město Banjul\n\n"}
{"id": "32098", "url": "https://cs.wikipedia.org/wiki?curid=32098", "title": "ISO 3166-2:KG", "text": "ISO 3166-2:KG\n\nKódy ISO 3166-2 pro Kyrgyzstán identifikují 7 oblastí a 2 města (stav v roce 2015). První část (KG) je mezinárodní kód pro Kyrgyzstán, druhá část sestává z jednoho nebo dvou velkých písmen identifikujících území.\n\n KG-B Batkenská oblast (Batken)\n\n"}
{"id": "32099", "url": "https://cs.wikipedia.org/wiki?curid=32099", "title": "ISO 3166-2:KI", "text": "ISO 3166-2:KI\n\nKódy ISO 3166-2 pro Kiribati identifikují 3 oblasti (stav v roce 2015). První část (KI) je mezinárodní kód pro Kiribati, druhá část sestává z jednoho velkého písmene identifikujícího území.\n\n KI-G Gilbertovy ostrovy\n\n"}
{"id": "32101", "url": "https://cs.wikipedia.org/wiki?curid=32101", "title": "ISO 3166-2:KM", "text": "ISO 3166-2:KM\n\nKódy ISO 3166-2 pro Komory identifikují 3 ostrovy (stav v roce 2015). První část (KM) je mezinárodní kód pro Komory, druhá část sestává z jednoho velkého písmene identifikujícího ostrov.\n\n KM-A Anjouan\n\n"}
{"id": "32102", "url": "https://cs.wikipedia.org/wiki?curid=32102", "title": "ISO 3166-2:LS", "text": "ISO 3166-2:LS\n\nKódy ISO 3166-2 pro Lesotho identifikují 10 distriktů (stav v roce 2015). První část (LS) je mezinárodní kód pro Lesotho, druhá část sestává z jednoho velkého písmene identifikujícího distrikt.\n\n LS-A Maseru (Maseru)\n\n"}
{"id": "32103", "url": "https://cs.wikipedia.org/wiki?curid=32103", "title": "ISO 3166-2:LU", "text": "ISO 3166-2:LU\n\nKódy ISO 3166-2 pro Lucembursko identifikují 12 kantonů (stav v listopadu 2015). První část (LU) je mezinárodní kód pro Lucembursko, druhá část sestává z jednoho velkého písmene identifikujícího okres.\n\n LU-CA Kapellen\n\n"}
{"id": "32104", "url": "https://cs.wikipedia.org/wiki?curid=32104", "title": "ISO 3166-2:MG", "text": "ISO 3166-2:MG\n\nKódy ISO 3166-2 pro Madagaskar identifikují 6 provincií (stav v roce 2015). První část (MG) je mezinárodní kód pro Madagaskar, druhá část sestává z jednoho velkého písmene identifikujícího provincii.\n\n MG-A Toamasina (Toamasina)\n\n"}
{"id": "32105", "url": "https://cs.wikipedia.org/wiki?curid=32105", "title": "ISO 3166-2:RW", "text": "ISO 3166-2:RW\n\nISO 3166-2:RW je mezinárodní kód pro dělení Rwandské republiky na nižší územní jednotky podle normy ISO 3166-2 a standardu ISO 3166. Od 1. ledna 2006 je Rwanda dělena na čtyři provincie a jedno město (\"městskou radu\"). Městská rada má stejné správní pravomoce jako provincie. Do roku 2006 byla země členěna na 12 prefektur. Nové členění vzniklo jako reakce na přetrvávající etnické problémy ve Rwandě. Nižší počet územně-správních jednotek vytváří v zemi multikulturní prostředí, které tak stírá rozdíly mezi jednotlivými etniky.\n\nOznačení územních jednotek sestává z mezinárodního kódu pro Rwadu (RW) a dvojčíslí:\n\nRwanda byla do roku 2006 členěna územně na 12 prefektur. Značení bylo ve formátu mezinárodní kód pro Rwandu (RW) a jedno písmeno abecedy označující prefekturu.\n\n"}
{"id": "32106", "url": "https://cs.wikipedia.org/wiki?curid=32106", "title": "ISO 3166-2:SL", "text": "ISO 3166-2:SL\n\nKódy ISO 3166-2 pro Sierru Leone identifikují 4 provincie a 1 zónu (stav v roce 2018). První část (SL) je mezinárodní kód pro Sierru Leone, druhá část sestává z jednoho nebo dvou velkých písmen identifikujících dílčí území.\n\n SL-E Východní\n\n"}
{"id": "32107", "url": "https://cs.wikipedia.org/wiki?curid=32107", "title": "ISO 3166-2:ST", "text": "ISO 3166-2:ST\n\nKódy ISO 3166-2 pro Svatého Tomáše a Princův ostrov identifikují 2 provincie (stav v roce 2015). První část (ST) je mezinárodní kód pro Svatého Tomáše a Princův ostrov, druhá část sestává z jednoho velkého písmene identifikujícího provincii.\n\n ST-P Princův ostrov\n\n"}
{"id": "32108", "url": "https://cs.wikipedia.org/wiki?curid=32108", "title": "ISO 3166-2:TG", "text": "ISO 3166-2:TG\n\nKódy ISO 3166-2 pro Togo identifikují 5 regionů (stav v roce 2015). První část (TG) je mezinárodní kód pro Togo, druhá část sestává z jednoho velkého písmene identifikujícího region.\n\n TG-C Centrale (Sokodé)\n\n"}
{"id": "32109", "url": "https://cs.wikipedia.org/wiki?curid=32109", "title": "ISO 3166-2:TM", "text": "ISO 3166-2:TM\n\nKódy ISO 3166-2 pro Turkmenistán identifikují 5 provincií a 1 město (stav v roce 2015). První část (TM) je mezinárodní kód pro Turkmenistán, druhá část sestává z jednoho velkého písmene identifikujícího provincii.\n\n TM-A Ahal (Aşgabad)\n\n"}
{"id": "32110", "url": "https://cs.wikipedia.org/wiki?curid=32110", "title": "Bohuslávky", "text": "Bohuslávky\n\nBohuslávky (původně \"Bohuslavice\") jsou obec ležící v okrese Přerov. Žije zde obyvatel a jejich katastrální území má rozlohu 289 ha.\n\nPrvní písemná zmínka o obci pochází z roku 1322. Od 1. ledna 1976 do 23. listopadu 1990 byla obec součástí města Lipník nad Bečvou.\n\n"}
{"id": "32111", "url": "https://cs.wikipedia.org/wiki?curid=32111", "title": "Býškovice", "text": "Býškovice\n\nBýškovice jsou obcí ležící v okrese Přerov. Žije zde obyvatel a jejich katastrální území má rozlohu 600 ha.\n\nPrvní písemná zmínka o obci pochází z roku 1372. V letech 1812-1828 zde mlynář Jiří Šindelík z Komárna provozoval větrný mlýn, který poté prodal do Lip.\n\nV průběhu let, od roku 2009 byla činnost spolků doplněna folklorní slavností Býškovické Letnice, s tradičními záhorskými tanci a folklorním vystoupením Záhorským právem. Dívky v místních krojích předvádějí tradiční „Královničky“. Obec ve spolupráci s místními zemědělci pořádá každoročně Zelobraní. Před domy jsou vystaveny vtipné výtvory ze zelí a slavnost zelí vrcholí ochutnáváním pokrmů ze zelí se společenským posezením.\n\nV obci je vybudován vodovod a kanalizace s čistírnou odpadních vod. Obec je plně plynofikována. Jsou dobudovány chodníky a opraveny téměř všechny místní komunikace. V tomto kraji křížků a božích muk, jsou v obci opraveny všechny kamenné i mramorové kříže, pomník padlých v první světové válce a místní kaplička.\n\nV rámci evropských dotačních titulů bylo v obci zřízeno muzeum s dvěma expozicemi. \"Pamětní síň generála Bohuslava Závady\", československého legionáře, těsně spolupracujícího s T. G. Masarykem a dále expozice \"Býškovice napříč stoletími\", opraveno sportovní zázemí TJ Býškovice.\n\nObec Býškovice, která je sužována záplavami, má vybudována protipovodňové zařízení, sestávající ze 3 nádrží, které zachycují vodu a přívalové deště. Vybudovány byly i téměř 3 km nových polních cest se záchytnými příkopy pro přívalové deště.\n\n\n"}
{"id": "32112", "url": "https://cs.wikipedia.org/wiki?curid=32112", "title": "Čechy (okres Přerov)", "text": "Čechy (okres Přerov)\n\nČechy jsou obec ležící v okrese Přerov. Žije zde obyvatel a jejich katastrální území má rozlohu 454 ha.\n\nPrvní písemná zmínka o obci pochází z roku 1358.\n\n\n"}
{"id": "32113", "url": "https://cs.wikipedia.org/wiki?curid=32113", "title": "Čelechovice", "text": "Čelechovice\n\nČelechovice jsou obec v Olomouckém kraji, ležící v okrese Přerov 9 km severozápadně od Přerova. Žije zde obyvatel, mají 34 domů a jejich katastrální území má rozlohu 214 ha. PSČ je 751 03.\n\nPrvní písemná zmínka o obci pochází z roku 1254.\n\n\n"}
{"id": "32114", "url": "https://cs.wikipedia.org/wiki?curid=32114", "title": "Dolní Nětčice", "text": "Dolní Nětčice\n\nDolní Nětčice jsou obec ležící v okrese Přerov. Žije zde obyvatel a jejich katastrální území má rozlohu 428 ha.\n\nNa území obce se nachází zemědělské letiště, myslivecká střelnice, dětský stanový tábor a také fotbalové a volejbalové hřiště.\n\nPrvní písemná zmínka o obci pochází z roku 1384.\n\n"}
{"id": "32116", "url": "https://cs.wikipedia.org/wiki?curid=32116", "title": "Dolní Těšice", "text": "Dolní Těšice\n\nDolní Těšice jsou obec ležící v okrese Přerov. Nachází se 11 km jihovýchodně od Hranic na mírném svahu zvolna klesajícím k Bečvě. Patří k velmi malým obcím. Žije zde obyvatel. V současné době mají katastrální výměru 255 ha v nadmořské výšce 332 m n. m., z čehož velkou část zabírají lesy.\n\nDolní Těšice jsou prastarého původu. Roku 1131 koupil olomoucký biskup Jindřich Zdík takřka celou východní Moravu. K obdělávání půdy byli povoláni kolonisté z Čech, kteří se zde usadili a založili obce Těšice (Čečice) a Všechovice (Čechovice). Biskup Bruno zřídil na majetku biskupském tak zvané zřízení manské. To znamenalo, že některému svému milci (oblíbenci) dal některou ves za malý poplatek k dědičnému užívání. Když manský rod vymřel po meči, připadlo manství opět k biskupství. Tak tomu bylo i s Těšicemi, kde r. 1302 biskup Teodorich přenechává dlouho již pustou Češice rytíři Ondřejovi z Čechovic. V dalších letech docházelo od biskupů k propůjčování obcí dalším šlechticům.\n\nZ roku 1777 je pak znám seznam robot jednotlivých domů v obci (tzn. seznam jejich povinností a výši daní): Václav Mašlaň v čís. 1, Josef Matyska čís. 2, Josef Kubeše čís. 5, Jan Valuch čís. 6, Jan Šnajdr čís. 7, Josef Staněk čís. 8, Jiří Hýža čís. 15, Jan Juřica čís. 19, Václav Šindler čís. 8, Jiří Staněk čís. 9, Jan Staněk čís. 13, Jiří Matyska čís. 14, vdova Sváčková čís. 4, Jan Adamec čís. 18, Josef Pavlištík čís. 20, Martin Hložek čís. 12.\n\nV roce 1863 byl na obecní náklady postaven kříž stojící na jižní straně vesnice na obecní louce tak zvané „Na hůrkách“. V roce 1883 zdejší občan Jindruch Jan (dřívější majitel gruntu č. 5) nechal postavit na severní straně vesnice kříž z pískovcového kamene. Tento kříž se dochoval do této doby a v roce 2012 došlo k opravě kříže. V roce 1906 postavena malá kaple obecním nákladem a téhož roku na svátek Panny Marie sněžné děkanem kelečským vysvěcena.\n\nV roce 1924 čítá obec 21 čísel domů se 119 obyvateli. Dle množství pozemků k jednotlivým budovám či usedlostem se tyto dělí na: jedno fojtství (čís. 1 - František Mašlaň), 6 gruntů (čís. 2 - Jan Markusík, čís. 5 - Jan Matoušek, čís. 6 - Ferdinand Valuch, čís. 10 - Josef Staněk, čís. 15 - Rudolf Hýža, čís. 19 - Josef Segeťa), 4 podsedky, 9 chalup a obecní dům.\n\nV letech 1983–1990 byly Dolní Těšice částí obce Skalička, poté se Dolní Těšice osamostatnily. Od roku 2006 dochází k výstavbě nových domů a nárůstu počtu obyvatel.\n\n\n"}
{"id": "32117", "url": "https://cs.wikipedia.org/wiki?curid=32117", "title": "Domaželice", "text": "Domaželice\n\nDomaželice jsou obec ležící v okrese Přerov. Žije zde obyvatel a jejich katastrální území má rozlohu 427 ha.\n\nPrvní písemná zmínka o obci pochází z roku 1339.\n\n\nV obci stojí kostel svatého Jakuba Většího.\n\n\n"}
{"id": "32118", "url": "https://cs.wikipedia.org/wiki?curid=32118", "title": "John Wood Campbell", "text": "John Wood Campbell\n\nJohn Wood Campbell, jr. s pseudonymy Don A. Stuart , Karl van Campen a Arthur McCann (8. června 1910, Newark, New Jersey – 11. července 1971, Mountainside, New Jersey) byl americký spisovatel vědeckofantastické literatury, zakladatel a vůdčí osobnost tzv. Zlatého věku science fiction.\n\nRoku 1928 začal studovat na MIT chemii a astronomii, studium dokončil na Duke University v Severní Karolíně. Na této universitě se také oženil se svoji spolužačkou Donou Stuartovou (z jejího jména pochází jeho nejčastěji používaný pseudonym). V září 1937 se stal po F. O. Tremainovi redaktorem časopisu \"Astounding Stories\" a v této roli nejvýrazněji ovlivnil světovou sci-fi literaturu. Stal se tak zakladatelem a vůdčí osobností tzv. zlatého věku science fiction. Publikoval mimo jiné rané povídky o robotech amerického spisovatele Isaaca Asimova (posléze i jeho romány) a díla dalších autorů, jakými byli např. Clifford D. Simak, Lyon Sprague de Camp, Lester del Rey, Lafayette Ronald Hubbard, Jack Williamson, Henry Kuttner, Theodore Sturgeon, Robert A. Heinlein, A. E. van Vogt a další. Tyto autory navíc dokázal inspirovat, I. Asimov mu vděčí za své zákony robotiky, R. A. Heinlein za myšlenku „historie budoucnosti“ atd. Campbell v literárním díle vyžadoval kvalitní nápad podložený vědeckými poznatky a neméně kvalitní příběh. Díky němu úroveň americké sci-fi výrazně vzrostla (do té doby byla určována především brakovými dobrodružnými historkami a naivními vesmírnými operami.\n\nOd roku 1939 do 1943 vydával ještě časopis \"Unknown\", který byl zaměřen na fantasy literaturu (ve válečném roce 1943 byla jeho činnost ukončena pro nedostatek papíru). Někdy po roce 1955 se začal postupně orientovat směrem k scientologické církvi, zajímal se o dianetiku, psioniku apod. záležitosti.\n\n\n\n\n"}
{"id": "32119", "url": "https://cs.wikipedia.org/wiki?curid=32119", "title": "ISO 3166-2:VE", "text": "ISO 3166-2:VE\n\nKódy ISO 3166-2 pro Venezuelu identifikují 23 států, federální distrikt a federální území (stav v roce 2015). První část (VE) je mezinárodní kód pro Venezuelu, druhá část sestává z jednoho velkého písmene identifikujícího stát.\n\n \n\n VE-A Federální distrikt (Caracas)\n\n"}
{"id": "32122", "url": "https://cs.wikipedia.org/wiki?curid=32122", "title": "ISO 3166-2:GA", "text": "ISO 3166-2:GA\n\nKódy ISO 3166-2 pro Gabon identifikují 9 provincií (stav v roce 2015). První část (GA) je mezinárodní kód pro Gabon, druhá část sestává z jednoho čísla identifikujícího provincii.\n\n GA-1 Estuaire (Libreville)\n\n"}
{"id": "32124", "url": "https://cs.wikipedia.org/wiki?curid=32124", "title": "ISO 3166-2:IS", "text": "ISO 3166-2:IS\n\nKódy ISO 3166-2 pro Island identifikují 8 regionů (stav v listopadu 2015). První část (IS) je mezinárodní kód pro Island, druhá část sestává z jednoho čísla identifikujícího region.\n\n"}
{"id": "32127", "url": "https://cs.wikipedia.org/wiki?curid=32127", "title": "ISO 3166-2:AT", "text": "ISO 3166-2:AT\n\nKódy ISO 3166-2 pro Rakousko identifikují 9 spolkových zemí (stav v roce 2015). První část (AT) je mezinárodní kód pro Rakousko, druhá část sestává z jednoho čísla identifikujícího spolkovou zemi.\n\n\n"}
{"id": "32130", "url": "https://cs.wikipedia.org/wiki?curid=32130", "title": "ISO 3166-2:PA", "text": "ISO 3166-2:PA\n\nKódy ISO 3166-2 pro Panamu identifikují 10 provincií a 3 indiánská teritoria (stav v březnu 2015). První část (PA) je mezinárodní kód pro Panamu, druhá část sestává z jednoho čísla identifikujícího provincii nebo dvou písmen pro indiánská území.\n\n PA-1 Bocas del Toro (Bocas del Toro)\n\n"}
{"id": "32132", "url": "https://cs.wikipedia.org/wiki?curid=32132", "title": "ISO 3166-2:CH", "text": "ISO 3166-2:CH\n\nKódy ISO 3166-2 pro Švýcarsko identifikují 26 kantonů. První část (CH) je mezinárodní kód pro Švýcarsko, druhá část sestává z dvou písmen identifikujících kanton.\n\n CH-AG Aargau (Aarau)\n\n"}
