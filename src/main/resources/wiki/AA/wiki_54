{"id": "30733", "url": "https://cs.wikipedia.org/wiki?curid=30733", "title": "Invaze do Polska (1939)", "text": "Invaze do Polska (1939)\n\nNěmecká operace \"Fall Weiß\" [fal vajs], invaze do Polska (též zářijová kampaň nebo zářijové tažení (německy \"Polenfeldzug\" [pólenfeldcug], polsky \"Kampania wrześniowa\" či \"Wojna obronna 1939 roku\"); 1. září 1939 – 5. říjen 1939, od 17. září podpořena útokem Sovětského svazu) zahájila druhou světovou válku v Evropě. Nacistické Německo, Slovensko a Sovětský svaz během ní společně v jediném měsíci zlikvidovaly Polsko. Západní spojenci, kteří v reakci na německou agresi vyhlásili Německu válku, nebyli ochotni ani schopni Polsku významněji pomoci a nedokázali ani využít faktu, že většina německých jednotek byla soustředěna v Polsku a na polských hranicích. Výsledkem bylo rozdělení polského území mezi Německo, Sovětský svaz, Litvu a Slovensko.\n\nNěmecko se nikdy nesmířilo se svými územními ztrátami na úkor Versailleskou smlouvou obnoveného Polska po porážce Německa a Rakousko-Uherska v 1. světové válce, tedy s navrácením Polsku velké části území, které Německo (téhdy Prusko) zabralo během dělení Polska koncem 18. století (a také Slezska ztraceného koncem středověku). Hitler chtěl toto území zpět a navíc požadoval jeho rozšíření směrem na východ kvůli rozšíření německého životního prostoru. Hlavním německým územním požadavkem byl tzv. Polský koridor, tedy polské území, které oddělovalo Východní Prusko od zbytku německého území. V koridoru se také nacházelo Svobodné město Gdaňsk ovládané většinovým německým obyvatelstvem, které chtělo připojit toto území k Německu, ale Polsko a Společnost národů takový krok městu nepovolilo (Polsko mělo v Gdaňsku specifická práva a udržovalo tam vojenskou základnu, polské pošty a další instituce). Od vzájemných střetů v letech 1918–1922 (Velkopolské povstání, Hornoslezská povstání) byly polsko-německé vztahy na bodě mrazu. Mezi Polskem a Německem probíhala celní válka.\n\nO nevraživosti, kterou vůči Polsku cítili v německých armádních kruzích, nejlépe svědčí to, že již během polsko-sovětské války (1920), když Rudá armáda táhla na Varšavu, začal štáb velitele Reichswehru generála Hanse von Seeckta plánovat invazi do západního Polska a opětovné přičlenění této oblasti k Německu. Před nástupem Hitlera k moci Německo spolupracovalo se Sovětským Svazem (německá armáda tajně trénovala v SSSR tanková vojska a letce, což mělo Německo zakázáno mírovou dohodou po 1. světové válce).\n\nKe krátkému uklidnění situace došlo po vítězství Hitlerova NSDAP v německých volbách v roce 1933. Německo se na počátku Hitlerovy vlády dostalo do mezinárodní izolace. Byla ukončena spolupráce se SSSR. Narůstajícímu tlaku ze strany Polska a Francie se Hitler rozhodl čelit zmírněním politiky vůči Polsku. Byla ukončena celní válka, Německo přestalo na mezinárodní scéně požadovat připojení západní části Polska a v roce 1934 podepsalo s Polskem pakt o neútočení. Ovšem po vybudování silného průmyslu, velké armády a silné mezinárodní pozice se Hitlerovo Německo opět vrátilo k protipolské rétorice.\n\nNěkteří historikové (například Jurij Ignaťjevič Muchin – Катынский детектив, Светотон, 1995) poukazují na fakt, že polská vláda se v mnoha ohledech chovala vůči německé menšině a v otázce Gdaňsku nediplomaticky a často podléhala nacionálním vášním. Mnozí Poláci byli například toho názoru, že by se spíše mělo Německo vzdát Východního Pruska v jejich prospěch a na německé požadavky nechtěli za žádnou cenu přistoupit. Vzhledem k hraničnímu sporu s Československem o Těšínsko se Polsko nepřipojilo k Malé Dohodě. Podpisem paktu o neútočení s nacistickým Německem z 26. ledna 1934 a antisovětským postojem vzhledem k územním sporům, ale vzdor faktu, že SSSR byl spojencem Francie, se Varšava dostala do určité izolace.\n\nOvšem je třeba brát v potaz program Hitlerova NSDAP, který jasně stanovil potřebu získání pro německý národ na území Polska (a SSSR) životního prostoru. Slované dle Hitlerovy vize měli být vyvražděni nebo zotročeni a to bez ohledu na to, jak se k Němcům Polsko chovalo. Ještě před nástupem Hitlera k moci v Německu převládaly protipolské nálady (pruská politika během dělení Polska v 18. století, Bismarckovy protipolské zákony v 19. století, protipolská politika výmarské republiky). Německá společnost se nedokázala smířit s obnovením nezávislosti Polska a se ztrátou dobytých polských území. Nediplomatický politický tón a nacionální vášně v polsko-německých vztazích byly vzájemné a vycházely z obou stran. Stejně tak se obě země chovaly k menšinám – v Polsku se upírala práva německé menšině (stejně jako na Těšínsku české i židovské menšině), ale stejně tak Německo se chovalo ke své polské menšině (Opolsko, Vestfálsko). Hitlerovo Německo se mezinárodní společenství snažilo přesvědčit, že za zhoršení polsko-německých vztahů může polská strana. Tato argumentace, která neošálila Společnost národů ani Spojence před a během 2. světové války, začala být opět uplatňována po válce neonacisty a některými historiky v postsovětském Rusku.\n\nAč bylo Polsko protibolševicky naladěné, odmítlo se v jednání s hitlerovským Německem podílet na akcích proti SSSR. Zpravodajská služba SSSR měla o vyjednáváních a polsko-německých vztazích podrobné zprávy, ale nabídku Adolfa Hitlera na společnou okupaci Polska J. V. Stalin obratem přijal. Dne 23. srpna 1939 byl podepsán „Pakt Ribbentrop-Molotov“ zaměřený na plánované napadení, okupaci a opětovné rozdělení Polska.\nDva dny na to, 25. srpna 1939, došlo k podpisu Dohody o vzájemné pomoci mezi Velkou Británií a Polskem, ve které polská vláda získala potvrzení a upevnění záruk západních spojenců poskytnuté již v květnu roku 1939 a kde se uvádí:\nPo útoku Německa na Polsko 28. září 1939 následovalo ve Varšavě naopak podepsání Smlouvy o přátelství, spolupráci a vymezení demarkační linie mezi komunistickým Sovětským svazem a nacistickým Německem, v jehož tajných dodatcích si obě země přerozdělily smluvené sféry vlivu, vzájemnou podporu při jejich vymezování a výslovně připustily úplnou likvidaci Polska.\n\nPolsko bylo rozhodnuto bránit se útoku a počkat na pomoc od západních spojenců. Evidentně nepočítalo s útokem ze strany Sovětského svazu. Německo mělo postupovat podle vojenského plánu „Fall Weiss“ (případ Bílý), jenž využíval nevýhodného rozložení polského území.\n\nPrvní finální koncept plánu předložil Hitlerovi tým generála Rundstedta 7. května 1938, finální verze plánu byla schválena o dva týdny později.\n\nNěmecké jednotky rozmístěné ve Východním Prusku a Slezsku měly vytvořit kleště a obchvátit polské jednotky. Sovětský svaz měl v plánu na sebe neupozorňovat a přidat se až později, což mělo omezit politické problémy a vojenské ztráty spojené s útokem (vzhledem k předchozí drtivé porážce v Rusko-polské válce měl Stalin k polské armádě značný respekt). Nečekaně rychlý postup Německa Sovětský svaz zaskočil a Stalin musel později s útokem spěchat. Svůj vpád odůvodňoval ochranou ruského, běloruského a ukrajinského obyvatelstva před německým záborem, ovšem prokázaným faktem je, že tam, kde to mělo význam, spolu sovětské a německé jednotky ochotně spolupracovaly a že útok byl s Německem předem domluven.\n\nPolsko požádalo 24. března 1939 Velkou Británii o uzavření tajné spojenecké dohody. Tímto požadavkem se začala zabývat britská vláda o týden později a 6. dubna 1939 souhlasili s požadavkem Polska. Velká Británie garantovala nezávislost nejen Polsku, ale i Rumunsku, Turecku a Řecku. Spojeneckou smlouvu s Polskem z roku 1925 aktualizovala i Francie. Reakcí Německa pak bylo anulování smluv s Velkou Británií (námořní dohodu) a Polskem (pakt o neútočení). Itálie pak podepsala vojenské spojenectví s Německem 22. května. Velká Británie si však již červenci uvědomovala, že dodržení spojeneckých závazků bude velmi obtížné vyplnit.\n\nKoncem června byly podepsány přípravy realizace plánu Fall Weiss včetně časového rozvrhu. V téže době se zvýšil počet provokací v Gdaňsku a německý tisk zahájil štvavou a zavádějící kampaň za ochranu utlačovaných Němců v Polsku.\n\nPodle Hitlerova plánu mělo k invazi dojít 26. srpna brzy ráno. Již 25. srpna se proto začaly německé jednotky přesouvat do výchozích postavení a došlo i k Jablunkovskému incidentu, který je považován za první předčasný útok druhé světové války v Evropě. Ve stejný den se ale političtí představitelé Velké Británie odhodlali podepsat dlouho očekávané písemné garance Polsku, ve kterých se obě strany zavazovaly ke spojenectví v případě německého útoku.\n\nTo Hitlera velice překvapilo a rozkaz útoku ještě téhož dne odložil. Rozkaz k odložení akce se ale k několika malým, převážně záškodnickým jednotkám nedostal, a proto se druhého dne odehrálo několik drobných pohraničních incidentů a šarvátek. Polsko, které již od jarních měsíců postupně mobilizovalo armádu, proto s koncem 30. srpna vyhlásilo všeobecnou mobilizaci. Potom byla ale na nátlak západních spojenců, kteří se chtěli válce vyhnout za každou cenu, odvolána.\n\n31. srpna dal Hitler polské straně výzvu k poslání vyjednavače, zřejmě aby si u západních států získal pověst diplomata. Polská vláda ale jakékoliv jednání s Německem odmítla a znovu vyhlásila mobilizaci. Zmatky, které tento akt provázely, způsobily že polská armáda měla v době německého útoku (ke kterému došlo druhého dne) zmobilizováno pouze 65 % svých sil.\n\nHitler mezitím stanovil čas útoku na 1. září ve 4:00. Německou záminkou k napadení Polska měly být pohraniční incidenty na německo-polské hranici, zejména pak Přepadení vysílačky v Gliwicích, který se odehrál 31. srpna 1939. Podle německé propagandy byla radiostanice ve večerních hodinách přepadena polskými vojáky, kteří měli povraždit její posádku a vysílat odtud výzvy k boji proti Německu. Ve skutečnosti byl ale přepad proveden německými agenty gestapa převlečenými do polských uniforem.\n\nStáty, které patřily k Ose praktikovaly agresivní politiku dlouho před útokem na Polsko. V Africe Itálie v roce 1935 napadlo Etiopii (Druhá italsko-etiopská válka) a těžké boje s etiopskými partyzány tam trvaly až do italské porážky v této oblasti v roce 1941. V Asii Japonsko od roku 1937 vedlo válku proti Číně (druhá čínsko-japonská válka). Vypuknutí celosvětového konfliktu, zvaného druhá světová válka, způsobil až německý útok na Polsko dne 1. září 1939. Ještě téhož dne na Polsko zaútočilo Slovensko. 3. září 1939 Německu a Slovensku vypověděli válku polští spojenci Francie a Velká Británie (spolu s koloniemi a domínii). 17. září 1939 se k útoku proti Polsku připojil Sovětský Svaz.\n\nÚtoku předcházely německé provokace a zinscenované incidenty (Glivice). 1. září 1939 Německá vojska zahájila invazi po dřívější důkladné přípravě a koncentraci u polských hranic. Po předchozím bombardování vybraných cílů (také civilních) byla pozemním vojskem jako první napadena polská základna na území Svobodného města Gdaňsk, a to poloostrov Westerplatte. Následně se boje rozhořely podél celé polsko-německé a polsko-slovenské hranice. K útoku se připojil Slovenský stát, ze kterého území útočily také německá vojska.\n\nVelká Británie a Francie reagovaly rychle. 3. září 1939 vyhlásily Německu válku. Faktem však bylo, že tyto státy neměly schopnost ji vést na dostatečně významné úrovni. Zatímco letecká a námořní válka byla zahájena prakticky okamžitě, pozemní vojska západních spojenců neměla dostatečný počet mužů.\n\nSpojené království nebylo schopno dát dohromady nic víc než malý expediční sbor, který odeslala do Francie, a zastaralé mobilizační mechanismy francouzské armády se rozbíhaly příliš pomalu. Navíc hlavní francouzská vojenská doktrína rozhodně nebyla Polsku nakloněna, generál Gamelin ji shrnul jedinou větou: „Kdo zaútočí, prohraje“. Zatímco se však francouzská armáda šikovala a čekala na Hitlerovu chybu, na východě probíhala tragédie.\n\nPolská armáda zoufale bojovala, ale za situace, v jaké se ocitla, nebyl úspěšný odpor možný. Polská vojska se nestihla ani plně zmobilizovat a zaujmout určené pozice, když byla země napadena. Polské letectvo utrpělo značné ztráty při prvních náletech \"Luftwaffe\" – většinou se však jednalo o cvičné, druholiniové a opravované stroje, protože prvoliniové letouny byly rozmístěny na polních letištích. Časté tvrzení, že během prvních náletů byla zničena většina polského letectva, je ve skutečnosti jedním z mýtů, které se pojí s touto válkou. Polské letectvo ve skutečnosti přežilo první údery a bojovalo ve válce s obrovskou houževnatostí, přičemž způsobilo německému letectvu všeobecně větší ztráty, než by se dalo očekávat, nicméně situace na zemi byla beznadějná.\n\nNepočetné polské tankové síly organizované zastaralým způsobem nemohly čelit německým tankovým klínům postupujícím vpřed podle inovačních schémat bleskové války. Nemotorizovaná polská pěchota i jezdectvo byly opakovaně masakrovány při přesunech přes otevřený terén, který nedokázaly překonávat dost rychle, nebo ničeny postupně po malých jednotkách, protože se kvůli neschopnosti rychle se přesouvat a přeskupovat nedokázaly mezi sebou účinně podporovat. Polské letectvo, kterému rychle docházely bomby a náhradní díly, nebylo schopno ani zabezpečit účinné vzdušné krytí polským jednotkám, ani provádět dostatečně silné a koordinované útoky na postupující německé kolony (výrazné úspěchy si vydobyla pouze stíhací brigáda chránící Varšavu a bombardovací brigáda útočící na XVI. armádní sbor generála Höpnera, který musel kvůli jejím útokům požádat o speciální stíhací ochranu. Oba úspěchy však byly časově omezené – v prvním případě ztrátou vhodných letišť a rozpadem systému včasné výstrahy, v druhém ztrátami bombardérů a nedostatkem bomb. Německé jednotky rychle pronikaly ze severu i jihozápadu k Varšavě. Již 8. září stály jednotky 4. tankové divize na varšavských předměstích.\n\n9. září se drcená polská armáda vzepjala k poslednímu zoufalému pokusu alespoň oddálit nevyhnutelný konec. Zoufalý útok trosek armád Poznaň a Pomoří proti levému křídlu a týlu skupiny armád Jih byl veden s úmyslem zastavit její postup a probít se k hlavnímu městu a podpořit jeho obranu (viz bitva na Bzuře). Zpočátku dokázal prudkým úderem vklínit se do obrany německé 8. armády. Do 14. září polský útok probíhal úspěšně, ale nepřítel proti němu brzy nasměroval drtivou většinu kapacit Luftwaffe a téměř třetinu skupiny armád Jih. Když pak vzápětí na Kutrzebovy síly zaútočila i skupina armád Sever, bylo rozhodnuto. Ve dnech 16-18. září byly obě polské armády rozdrceny. K Varšavě se podařilo dostat jen malé části jednotek, které měly posílit její obranu. V této době se už zbytky všech západních armád pokoušely probít na východ a v souladu s rozkazy velitele polské armády (Rydz-Śmigłyho) posílit obranu Varšavy a vytvořit obrannou linii na řekách Visla a San. Jejich šance byly minimální a definitivně zhasly 17. září, když se Sovětský svaz v souladu s tajnými dohodami přidal k útoku a napadl Polsko z východu. Sovětský úder vedl ze severu Běloruský front pod velením M. P. Kovaljova a z jihu Ukrajinský front v čele se Semjonem Timošenkem. Polská vláda i část velení opustilo zemi a přesunulo se do spojeneckého Rumunska, kde ovšem její záměr pokračovat do Francie zhatila rumunská nucená internace. 28. září kapitulovala Varšava, 29. září pevnost Modlin, 2. října obránci poloostrova Hel. Jako poslední velké jednotky kladoucí organizovaný odpor se vzdaly oddíly generála Kleeberga – 5. října. Při útoku na Polsko se Němci dopouštěli válečných zločinů jednak bombardováním civilního obyvatelstva (zcela zničena byla města Wielun, Frampol, Sulejow, Janow Lubelski, Bilgoraj, 10 % Varšavy bylo srovnáno se zemí) a kolon uprchlíků, jednak vražděním polských válečných zajatců (kolem 3 000 zavražděných), civilistů (bylo vypáleno kolem 400 vesnic), inteligence a politiků. Například jen od 1. září do 26. října 1939 vykonali Němci 764 hromadných poprav polských válečných zajatců.\n\nPolská armáda utrpěla těžké ztráty, některá města (zejména Varšava) byla těžce poškozena rozsáhlým bombardováním. Země byla obsazena dílem nacistickým Německem, dílem Sovětským svazem, Vilno a přilehlý region byl přidělen Litvě, oblast horní Oravy a severní Spiše Slovensku.\nV následných letech museli Poláci čelit mimořádným zvěrstvům ze strany Německa a Sovětského svazu. Polsko mělo ze všech států, které poznamenala druhá světová válka, největší procentuální ztráty obyvatelstva (viz Počet obětí druhé světové války). Průběh vojenských operací potvrdil, že se německé vojenské doktríny rozvíjejí správným směrem a předznamenal průběh a výsledek bitvy o Francii, která proběhla v roce 1940.\n\nBěhem druhé světové války zahynulo zhruba 5 600 000 polských občanů (některé zdroje uvádějí 6 miliónů), z čehož bylo 3 000 000 obětí židovského holocaustu, 400 tisíc padlých či zavražděných polských vojáků a 2 200 000 civilistů polské národnosti.\n\nPo obsazení Polska uplatňovali Němci vůči Polákům brutální politiku teroru, odnárodňování a germanizace. Ta byla vykonávána zejména jednotkami SS-Totenkopfverbände a Einsatzgruppen. Docházelo k popravám polských vojáků i civilních osob, zvláštní pozornost byla věnována polské vyšší vrstvě a polské inteligenci. V rámci „Operace Tannenberg“, která se týkala likvidace polské elity, bylo do 25. října 1939 zavražděno 20–24 tisíc Poláků. Po ní následovala akce „Inteligence“, při níž bylo zabito přes 40 tisíc polských intelektuálů. Německá okupační moc zavedla v Polsku, resp. v Generálním gouvernementu a na okupovaných polských územích politiku teroru, přičemž prováděla hromadné veřejné popravy, které měly zastrašovat ostatní obyvatelstvo. Samostatnou kapitolou byly exekuce polských rolníků a ničení polských vesnic. Němci též prováděli politiku vysidlování z oblastí určených k další germanizaci, přičemž bylo ze svých domovů vyhnáno 2 478 000 Poláků. Poláci byli též v masovém měřítku nasazováni na nucené práce, při kterých jich velké množství zahynulo. Celkem bylo k otrocké práci v Německu přinuceno na 3 141 000 příslušníků polského národa. Ženám polské národnosti, které na nucených pracích byly v jiném stavu, německé úřady nařizovaly uměle přerušit těhotenství. Německá okupační správa ve velkém měřítku prováděla politiku krádeže polských dětí. Děti byly z rodin odebírány násilím (podvodem, nebo společně se zavražděním rodičů, nebo rozhodnutím příslušných německých institucí). Děti byly posílány do speciálních center a ústavů eufemisticky pojmenovaných nacistickou propagandou „dětské vesničky“, které ve skutečnosti byly tábory rasového výběru pro děti (Kindererziehungslager), kde byly zničeny původní rodné listy a nahrazeny novými (jména dětí byla měněna na německá). Tyto aktivity v Polsku prováděla především organizace Lebensborn (uznána v roce 1950 Denazifikačním tribunálem za zločineckou organizaci). Děti považované za rasově „nízkohodnotné“ byly posílány do koncentračních táborů v Birkenau za účelem usmrcení. Celkem Hitlerovo Německo ukradlo kolem 200 000 polských dětí – z tohoto počtu se jich po válce podařilo získat zpět pouze 30 000. Během německé okupace bylo zavražděno kolem 3 000 000 Poláků. Německé zločiny proti Polákům splňují kritéria pro označení Genocida dle Úmluvy o zabránění a trestání zločinu genocidia a to v bodech a), d), e). Ještě hůře než samotní Poláci na tom byli příslušníci židovské menšiny v Polsku, která byla téměř kompletně vyvražděna (kolem 2 800 000 obětí) – viz holokaust. Celkem bylo během německé okupace zavražděno kolem 6 000 000 polských občanů.\n\nV Sověty obsazené části země panoval teror stejně ukrutný, jako v té německé. Tragický osud postihl zajaté polské důstojníky a příslušníky inteligence v Sovětském svazu, kteří byli povražděni v rámci tzv. katyňského masakru. Dále Sověti deportovali do Střední Asie a na Sibiř dle různých odhadů 200 000 až 500 000 Poláků. Na 100 000 z nich věznění nepřežilo.\n\n\n\n"}
{"id": "30734", "url": "https://cs.wikipedia.org/wiki?curid=30734", "title": "Šestinozí", "text": "Šestinozí\n\nŠestinozí (Hexapoda) jsou podkmen členovců zahrnující aktuálně 4 třídy: hmyz (Insecta), chvostoskoci (Collembola), vidličnatky (Diplura), hmyzenky (Protura).\n\nDříve byly všechny čtyři třídy zahrnuty v jediné třídě hmyz, dělené na podtřídy bezkřídlí a křídlatí. Později se ukázalo, že významnějším znakem než přítomnost křídel je struktura ústního ústrojí a hmyz byl členěn na podtřídu skrytočelistní (Entognatha) a jevnočelistní (Ectognatha), mezi které patřili všichni křídlatí a bezkřídlé šupinušky a rybenky. Původní podtřída bezkřídlých byla polyfyletická skupina, ale ani zbytek označovaný po vyčlenění šupinušek a rybenek jako skrytočelistní není vývojově jednotná skupina a proto jsou dnes tyto primitivní skupiny považovány za samostatné třídy na stejné taxonomické úrovni jako hmyz. Fylogenetické vztahy těchto skupin jsou dosud nejisté a je možné, že některé nejsou přirozené (Diplura).\n\n"}
{"id": "30735", "url": "https://cs.wikipedia.org/wiki?curid=30735", "title": "Petr (apoštol)", "text": "Petr (apoštol)\n\nŠimon (Simon, Simeon) zvaný Petr byl jeden z dvanácti apoštolů – prvních učedníků Ježíše Krista.\n\nZa Ježíšova života měl mezi apoštoly zřejmě jisté výsadní postavení a po jeho smrti se stal jedním z představených společenství raných křesťanů. Podle křesťanské tradice později působil v Římě, kde zemřel mučednickou smrtí.\nKatolickou církví je považován za prvního římského biskupa (cca 30–64/67) a římští biskupové na základě apoštolské posloupnosti od něj odvozují svůj primát v církvi s titulem papeže. Nad jeho domnělým hrobem stojí nejvýznamnější katolický kostel, bazilika svatého Petra.\n\nPodle biblických pramenů se Petr narodil v Betsaidě jako syn rybáře Jana nebo Jonáše a jeho rodné jméno bylo Šimon. Základní vzdělání získal v otcovském domě a synagogální škole. Oženil se a usadil se v Kafarnau, vesnici u Genezaretského jezera, a se svým bratrem Ondřejem se živili rybářstvím. Podle legendy se jeho manželka jmenovala Perpetua a dcera Petronila. Když jednou se svým bratrem Ondřejem vrhal síť do vody, šel okolo Ježíš a vyzval oba rybáře, aby ho následovali. Bratři uposlechli a Šimon se od té chvíle stal nejvěrnějším Kristovým učedníkem.\n\nByl svědkem mnoha Ježíšových činů a zázraků. Například hned při návštěvě v jeho domě v Kafarnau uzdravil Ježíš Petrovu tchyni.\nJežíš mu při prvním setkání udělil přezdívku \"Kefa (Kefas)\", která se do řečtiny překládá jako \"Petros\", česky \"Petr\". Kefa znamená aramejsky \"kámen\", případně \"skála\", řecké \"petros\" je mužského rodu, ženský rod \"petra\" znamená \"skála\", obdobně i v latině \"petrus\" a \"petra\".\nZnámý biblický citát používá význam přezdívky ve slovní hříčce: \"Ty jsi Petr a na této skále postavím svou Církev, a brány pekla ji nepřemohou.\" Z tohoto citátu se také odvozuje, že si právě Petra Ježíš vyvolil, aby se stal prvním z dvanácti apoštolů, které vybral mezi svými učedníky, aby hlásali evangelium a konali zázraky.\n\nPostava Petra má v sobě i cosi obecně lidského a nadčasového. Přestože byl prvním z vyvolených a přestože byl podle evangelií svědkem mnoha zázraků, neubránil se pochybnostem. Na Kristovu výzvu kráčel Petr po vlnách a málem utonul, protože zapochyboval. Když vojáci Krista zatkli, třikrát ze strachu prohlásil, že ho nezná, přesně tak, jak mu sám Kristus předpověděl \"(„Dříve než kohout zakokrhá, třikrát mne zapřeš“).\"\n\nKdyž se po seslání Ducha svatého apoštolové rozešli do světa, zůstal Petr po nějaký čas v Jeruzalémě. Byla mu dána moc uzdravovat nemocné. Prvním uzdraveným byl muž od narození chromý, který na chrámových schodech prosil o almužnu. Petr jej vzal za ruku a přikázal mu: \"„Vstaň a choď!“\" V té chvíli byl muž zdráv, vešel do chrámu, děkoval Bohu a pro Petra to byl významný krok k získání autority představitele církve.\n\nPo Kristově smrti a zmrtvýchvstání se skutečně ujal řízení tehdy ještě nepatrné skupiny věřících. Řídil volbu apoštola Matěje jako náhrady za zrádce Jidáše, vynesl rozsudek nad Ananiášem a Zafirou a zejména otevřel církev pro příslušníky nežidovských národů. Nechal pokřtít Cornelia bez obřízky a na prvním církevním sněmu v roce 50 v Jeruzalémě prosadil, že věřící nemusejí dodržovat obřadní předpisy podle Mojžíšových knih Starého zákona.\n\nKdyž judský král Herodes Agrippa viděl, jak v celé zemi roste počet Kristových stoupenců, začal je krutě pronásledovat. Také Petr byl uvězněn a odsouzen k smrti. Podařilo se mu však z vězení uniknout – v noci před popravou se v žaláři zjevil anděl, zázračně rozlomil Petrovy okovy a vyvedl ho na svobodu. Petr potom navštívil křesťanské komunity v Asii a posléze se vrátil do Jeruzaléma.\nVelmi úzce spolupracoval s apoštolem Pavlem. Pavel byl římským občanem, kázal proto Římanům a Petr jako Žid zase Židům a příslušníkům jiných národů. Židé neměli v Římě snadné postavení, i když Římané byli v otázkách náboženství velmi tolerantní. Považovali však všechny cizince a jinověrce za poněkud nedůvěryhodné.\n\nMísto dalšího Petrova působení včetně jeho skonu jsou sporné. Předpokládá se, že až do smrti předsedal jeruzalémské obci v Jeruzalémě. Podle tradice a raně křesťanského románu Akta Petrova měl Petr později odcestovat do Říma, kde byl nakonec zajat a odsouzen k smrti ukřižováním.\n\nZ 18. na 19. července 64 vypukl v Římě velký požár. Trval téměř týden a zničil deset ze čtrnácti městských obvodů. Jak už je v takových případech obvyklé, hledal se viník a císař Nero jej nalezl v křesťanech. Bylo zahájeno široké pronásledování křesťanů a mnoho jich bylo popraveno na břehu Tibery v cirku \"Gai et Neronis\".\n\nVěřící prosili Petra, aby se uchýlil do bezpečí. Podle legendy se vydal na cestu, aby unikl pronásledování. Sotva však vyšel z brány, spatřil proti sobě kráčet Krista. Zeptal se ho: \"„Quo vadis, Domine?“\" (Kam kráčíš, Pane?) Ježíš mu odpověděl, že jde do města, aby byl ukřižován podruhé. Petr se zastyděl a vrátil se. Poté byl v Římě zajat a odsouzen k smrti ukřižováním. Protože se však nepovažoval za hodna zemřít stejným způsobem jako jeho Pán, požádal, aby ho ukřižovali hlavou dolů. Jeho následovníci ho v noci sňali z kříže a pochovali u zdi na \"Via Cornelia\". O 30 let později tam Anaklét dal postavit malou kapli, ze které se stalo poutní místo. Později za vlády císaře Konstantina I. Velikého zde byla postavena Bazilika svatého Petra.\n\nDva listy komunitám křesťanů v Asii jsou součástí Nového zákona. Ačkoliv je v nich Petr uveden jako odesilatel listů, většina badatelů soudí, že listy jsou spíše dílem jeho žáků a následovníků.\n\nSv. Petr je patronem papežů, církve, řady řemesel (například cihlářů, hodinářů, hrnčířů, kameníků, kovářů, lodníků, moštářů, motorkářů, rybářů a obchodníků s rybami, řezníků, sklářů, síťařů, slévačů olova, soukeníků, trosečníků, truhlářů, valchařů, zámečníků či zedníků). Dále je patronem kajícníků, zpovídajících se a panen, a měst Chartres, Lovaně, Leidenu, Peterborough, Petrohradu, Říma a Trevíru. Petr je i ochráncem proti hadímu uštknutí, proti krádeži a pomocníkem proti vzteklině, posedlosti, bolesti nohou. Jeho záštitou je dlouhověkost.\n\nSvátek se podle občanského i církevního kalendáře slaví 29. června společně se svátkem svatého Pavla. V církevním kalendáři najdeme ještě další dny zasvěcené svatému Petru a to: 22. únor a 1. srpen.\n\nDva zkřížené klíče, obrácený kříž (byl ukřižován hlavou dolů), berla s třemi příčnými břevny (papežská), kniha (evangelium), kohout (jeho zapření Krista) a někdy i ryba nebo loď (symboly církve a křesťanství, ale i rybářství)\n\nPodle mormonismu byl apoštol Petr předsedou kvóra 12 apoštolů a držel klíče Melchisedechova kněžství. Údajně se roku 1829 spolu s apoštolem Janem a Jakubem zjevil proroku Josephu Smithovi, aby mu předal klíče vyššího kněžství. Podle mormonské víry jde o základ Boží pravomoci, skrze niž mohl Joseph Smith založit (\"znovuzřídit\") Kristovu církev. Podle mormonského chrámového obřadu Obdarování se Petr zjevil prvnímu člověku Adamovi a předal mu tokeny, znamení a hesla kněžství (více viz Obdarování).\n\n"}
{"id": "30738", "url": "https://cs.wikipedia.org/wiki?curid=30738", "title": "Hermann Broch", "text": "Hermann Broch\n\nHermann Broch (1. listopadu 1886 Vídeň – 30. května 1951 New Haven v Connecticutu) byl rakouský spisovatel a esejista, představitel literární moderny a bojovník proti fašismu.\n\nBroch pocházel ze zámožné židovské rodiny vídeňského textilního továrníka Josefa Brocha a jeho ženy Johanny. Studoval textilní školu a v letech 1908 až 1927 pracoval v otcově textilním závodu, kdy jej ke zděšení celé zbylé rodiny prodal a jal se studovat matematiku, psychologii a filosofii. Nadále se věnoval pouze činnosti literární a filosofické.\n\nPři krachu rakouských bank ve 20. letech přišel o téměř všechen rodinný majetek. Tuto ztrátu chápal však pouze jako ulehčení od břemene majetku a uvolnění rukou pro jeho nadcházející kariéru básníka, spisovatele a filosofa.\n\nBroch byl v meziválečném období častým frekventantem vídeňských kaváren, kde se setkával s takovými osobnostmi jako např. Robert Musil či Franz Blei. Udržoval blízké kontakty s proslulými ženami německého kulturního světa, mj. Milenou Jesenskou, která Brocha učila česky, nebo s rakouskou žurnalistkou Eou von Allesch, již zpodobnil v druhém díle románu \"Náměsíčníci\". Později byl velkým obdivovatelem díla Jamese Joyce a jeho román \"Odysseus\" považoval za ojedinělé literární dílo schopné pojmout stávající svět ve své komplexnosti. Dále vyzdvihoval dílo básníka Charlese Baudelaira, malířské umění Paula Cézanna a Wagnerovu operní tvorbu.\n\nV letech 1928 až 1932 vznikla Brochova literární prvotina, románová trilogie \"Die Schlafwandler\" (\"Náměsíčníci\"), pojednávající o úpadku hodnot v Německu na přelomu 19. a 20. století. Román ve své třetí části obsahuje rozsáhlý \"Esej o rozpadu hodnot\", což bylo nejen téma \"Náměsíčníků\", ale i řady dalších Brochových prací. Brochova filosofie je silně ovlivněna Kantovým dílem.\n\nPo nástupu Hitlera k moci v roce 1933 se Broch zařadil k literátům, kteří se snažili upozornit na hrozící nebezpečí nacismu. V esejích \"Das Böse im Wertsystem der Kunst\" a \"Das Weltbild des Romans\" rozvinul vlastní teorii o estetické a společenské funkci kýče (v tomto bodě na něj ve svých dílech navázal mj. Milan Kundera, který se problematikou kýče rovněž zevrubně zabýval). Kýč označil za více než estetickou kategorii, ale za sociální a politický fenomén. Adolf Hitler byl pro něj typickým představitelem tzv. \"Kitsch-Mensch\" (člověka - kýče).\n\nDalším velkým Brochovým tématem byl úpadek západního světa, představený v beletristické rovině již v románu \"Náměsíčníci\". Tak jako např. Robert Musil předvedl úpadek Rakouska-Uherska kritikou fiktivní „Kakánie“ a Karl Kraus nazval Podunajskou monarchii „výzkumnou laboratoří celosvětové destrukce“, přinesl Broch pojem „die fröhliche Apokalypse“ (rozmařilá apokalypsa), obraz císařské Vídně před první světovou válkou, která podle něj představovala „hodnotové vakuum doby“ a „hlavní město kýče“.\n\nV letech 1933 až 1936 vytvořil román \"Die Verzauberung\", protihitlerovskou vizi autority a podřízenosti. Román má dvě verze, obě vyšly až po Brochově smrti, nejprve jako Der Versucher (Pokušitel) 1953 a pak jako Die Verzauberung (Očarování) 1976. Dílo se ve výrazně epickém příběhu na pozadí horské krajiny zabývá otázkou moci mýtu v myšlení lidí, jejich schopnosti z něj čerpat ukotvení pro svou existenci, ale i jeho klamavostí, která vede k slepé poslušnosti vůči diktatuře a rasismu. V díle jsou přítomny rozsáhlé lyrizující pasáže úchvatným způsobem popisující horskou krajinu. V češtině vyšla jak první verze \"Pokušitel\", tak definitivní, pozdější verze pod názvem \"Očarování\".\n\nBroch proslul svou korespondencí s předními evropskými intelektuály, např. s Albertem Einsteinem, Hannah Arendtovou, Pavlem Eisnerem či Thomasem Mannem. Věřil, že korespondence je svébytný literární a filosofický žánr a jeho dopisy dosáhly vysoké stylistické i duchovní úrovně. Po jeho smrti byla řada jeho dopisů vydána knižně (i česky).\n\nPo anexi Rakouska ke Třetí říši byl Broch pro svou literární činnost i pro svůj židovský původ ve smrtelném ohrožení. Díky osobním intervencím Jamese Joyce, Thomase Manna a Alberta Einsteina získal povolení opustit Rakousko. Jeho matka však zahynula v koncentračním táboře. Emotivní prožitky z výslechů na gestapu a ve vězení v Altaussee použil v románu \"Smrt Vergilova\". Jeho díla byla v Třetí říši zakázána.\n\nBroch nejprve odcestoval do Skotska, později do Spojených států amerických, kde strávil zbytek života v New Haven v Connecticutu. V emigraci napsal román \"Smrt Vergilova\" a několik esejů. Krátce přednášel německou literaturu na univerzitě v Yale.\n\n\"Der Tod des Vergil\" (\"Smrt Vergilova\") je považován za Brochův největší, tzv. lyrický román. S nesmírně komplikovanou syntaxí líčí Broch ve čtyřech dílech románu (nazvaných podle živlů Voda, Oheň, Země a Vzduch) poslední hodiny života básníka Vergilia. Text je plně nesen metodou proudu vědomí, přesto do něj vstupují dějové části – vylodění císařského loďstva se smrtelně nemocným básníkem, jeho vnímání davu, opilců, jeho dialogy s lékaři, císařem a přáteli, jeho platonická láska k chlapci, který jej celou dobu doprovází. Broch v hutném filosofickém textu traktuje zoufalství z nedosažitelnosti reality na tomto světě (řetězení symbolů), vyjadřuje se ke vztahu mezi krásou a pravdou, mezi světskou mocí a uměním... Vergilius po prohlédnutí klamavosti a falše v principu krásy ve svém díle požaduje, aby jeho nedokončený vrchol Aeneis byl zničen. Tváří v tvář zániku pozbývá poezie smyslu. Císař Augustus pokládá tento požadavek za blouznění nemocného a trvá na zachování básníkova eposu – především kvůli prestiži, které dílo Římské říši vynese. V závěrečném dílu románu \"Vzduch\" je popsána samotná Vergilova smrt: vysoce abstraktním způsobem, pomocí metafor a astronomické symboliky, zde Broch popisuje svou představu o přechodu jedince od vědomí k jeho zániku. \nToto Brochovo vrcholné dílo je velmi komplikované pro čtenáře (neustálé odkazy k dobovým reáliím, ornamentální ukotvování děje pomocí starého kalendáře a astrologie, věty přes několik stránek, přechody do blankversu atd.), což například oproti Náměsíčníkům výrazně snižuje jak čtenářský ohlas, tak množství kritické reflexe. Román prvně vyšel ve Spojených státech amerických v anglickém překladu v roce 1945, do češtiny je přeložen díky bilingvnímu básníku Rio Preisnerovi.\n\nVe Spojených státech amerických Broch začal, podobně jako již dříve Elias Canetti, pracovat na teoretickém díle o masovém chování. Přípravu \"Teorie masové psychózy\" (\"Massenwahrtheorie\"), kterou umělecky zapracoval ve své románové tvorbě, však přerušila jeho smrt. Zemřel v roce 1951. Posmrtně byl vydán jeho poslední román Die Schuldlosen (Nevinní).\n\nKromě Milana Kundery se stalo Brochovo dílo významnou inspirací i pro např. Hannah Arendtovou, Susan Sontagovou, Carlose Fuentese či Aldouse Huxleyho.\n\nKrom výše zmíněných napsal Broch fragment románu \"Bergroman\", několik kratších povídek, úvah a stovky dopisů.\n"}
{"id": "30739", "url": "https://cs.wikipedia.org/wiki?curid=30739", "title": "Ilja Prachař", "text": "Ilja Prachař\n\nIlja Prachař (30. dubna 1924 Malenovice – 10. srpna 2005 Praha) byl český herec, dramatik a dabér.\n\nNarodil se jako prostřední ze tří synů Františka a Ludmily Prachařových. Rodiče ve Zlíně, kam se po narození Ilji přestěhovali, pořádali amatérská divadelní představení. Starší bratr Drahomír (1922–2008) pracoval v zahraničním obchodě, mladší Kamil (* 1931) působí jako divadelní herec v Chebu. Manželka Jana (* 1937) je loutkoherečka, jeho syn David (* 1959), vnuk Jakub (* 1983) i vnučka Mariana (* 1994) se věnují herectví.\n\nSvou hereckou kariéru zahájil jako člen dramatické skupiny Armádního uměleckého souboru Víta Nejedlého (1945–1947), v Divadle pracujících ve Zlíně (1947–1952) a v divadle v Ostravě (1952–1954). Od roku 1954 účinkoval v pražském Divadle S. K. Neumanna a v letech 1959 až 1990 v Divadle na Vinohradech. Jeho nejznámější filmovou rolí je pravděpodobně chamtivý a lakomý statkář Trautenberk ve večerníčkovém seriálu \"Krkonošské pohádky\".\n\nJe autorem několika divadelních her a televizních scénářů. Již v roce 1951 obdržel za hru „\"Hádajú se o rozumné\"“ Státní cenu a za své herectví byl oceněn vyznamenáním Za vynikající práci (1967), titulem zasloužilý umělec (1983) a Cenou Františka Filipovského za celoživotní mistrovství v dabingu (1997).\n\nIlja Prachař byl členem Komunistické strany. V listopadu 1989 pronesl na Letné projev jako zástupce herců z Divadla na Vinohradech.\n\nV osobním životě byl Ilja Prachař velkým příznivcem fotbalového klubu Slavia. Na přelomu osmdesátých a devadesátých let byl dokonce sedm let předsedou občanského sdružení \"Odboru přátel Slavie\".\n\nZemřel ve vinohradské nemocnici 10. srpna 2005. Pohřben je v rodinném hrobě na hřbitově v Praze-Kunraticích.\n\nTelevizní scénáře\n\n\n\n \n"}
{"id": "30742", "url": "https://cs.wikipedia.org/wiki?curid=30742", "title": "Kostel Navštívení Panny Marie (Hejnice)", "text": "Kostel Navštívení Panny Marie (Hejnice)\n\nKostel Navštívení Panny Marie je barokní kostel při františkánském klášteře v Hejnicích. Nachází se na místě starého poutního místa jehož počátky sahají do 13. století. Bývá někdy nazýván bazilikou, ovšem proces povýšení kostela na baziliku minor nebyl ještě dokončen, zůstal před vypuknutím druhé světové války na úrovni diplomatického protokolu. Je zřejmě nejstarším mariánským poutním místem v litoměřické diecézi. Uctívána je zde gotická, 38 cm vysoká, soška Panny Marie nazývaná Sličná Matka (latinsky \"Mater Formosa\" či \"Maria Formosa\").\n\nPodle místní legendy žil v blízké vesničce Lužec (dnes část Raspenavy) chudý řemeslník – sítař a řešetář – se svou nemocnou ženou a dítětem. Jednoho dne roku 1159 (1211) hledal v hejnickém lese dřevo na práci a pod třemi lípami na břehu říčky Smědé usnul. Ve snu spatřil lípu zalitou září, na větvích seděli andělé. Jeden z nich jej vyzval: „\"Jsi na zázračném místě, na kterém se zalíbilo Otci. Jdi domů a vrať se s obrázkem Matky Boží, aby každý, kdo v budoucnu půjde kolem, se mohl zastavit a mít účast na milosti. Tobě se pak za odměnu uzdraví žena i dítě\".“ Řemeslník, který byl přesvědčen o tom, že nešlo o pouhý sen, zakoupil při nejbližší návštěvě Žitavy dřevěnou sošku a tu zavěsil na určený strom. A podle legendy se jeho žena i dítě skutečně uzdravily.\n\nZpráva o tomto zázračném uzdravení se brzy roznesla a lidé začali na tomto místě prosit o pomoc. Údajně v roce 1211 se pak rozhodli lípu pokácet a na jejím místě zbudovat dřevěnou kapličku. Již roku 1252 byla na jejím místě postavena kaple kamenná. Postupem času však sílil proud poutníků a kaple tak byla neustále rozšiřována. Na konci 13. století jeden z rodu Biberštejnů, držících celé frýdlantské panství, dal postavit kamenný gotický kostel, jehož části – datované na rozhraní 13. a 14. století jsou uchovány v nynějším baroknímu chrámu. Tento poutní kostel je písemně doložen k roku 1346. Od té doby přicházejí do Hejnic poutníci ze širokého okolí. Roku 1469 obdržel mariánský chrám v Hejnicích od papežského legáta Rudolfa odpustky.\n\nKostel byl slavnostně vysvěcen 2. září 1498 míšeňským biskupem Janem ze Salhauzenu. To bylo frýdlantské panství již dlouho ve vlastnictví Biberštejnů, kteří jej získali od krále Přemysla Otakara II. roku 1278.\n\nPo smrti Kryštofa Biberštejna připadlo panství císaři Ferdinandovi I., který Frýdlantsko prodal v roce 1558 protestantskému šlechtickému rodu Redernů za 40 000 zlatých. Ti podle tehdejšího práva změnili všechny kostely na svém panství na protestantské. Kvůli četným katolickým poutím z okolních panství to však v případě hejnického kostela nebylo možné a tak kostel rovnou uzavřeli. Poutníci proto vykonávali pobožnosti před zavřenou mariánskou svatyní. Poutníkům nebyl kostel otevřen dokonce ani na žádost císaře Rudolfa II. z roku 1591. Roku 1609 odvezla Kateřina z Redernu celý majetek kostela včetně sošky madony na liberecký zámek. Ten 2. května 1615 vyhořel, hejnická soška však zničena nebyla a ještě téhož roku byla vrácena zpět. Po této události Kateřina z Redernu sošku odvezla do Hejnic a vlastnoručně ji umístila na původní místo. Po bitvě na Bílé hoře roku 1620 Redernové z Čech odešli.\n\nPanně Marii Hejnické byla zasvěcena 11. kaple Svaté cesty z Prahy do Staré Boleslavi. Kaple byly stavěny v letech 1674 – 1690.\n\nPanství koupil roku 1622 vojevůdce Albrecht z Valdštejna a kostel znovu otevřel. Vévoda byl zavražděn roku 1634 a panství po něm získali roku 1636 Gallasové. Za jejich panování dosáhla proslulost Hejnic svého vrcholu – na některých poutích se údajně sešlo až 7000 věřících a roční návštěvnost místa se v 17. století pohybovala okolo 80 000 poutníků. Protože těch stále přibývalo, rozhodl se hrabě František Ferdinand z Gallasu roku 1692 pozvat řádové bratry františkány, aby poutníkům sloužili jak po duchovní, tak i hmotné stránce. V letech 1692 – 1696 byl pro ně vystavěn čtvercový klášter podle návrhu italského architekta jménem Marco Antonio Canevalle. Po smrti hraběte 4. ledna 1697 pokračovala jeho manželka Emerenciána v rozšiřování komplexu. Pod místem zjevení byla roku 1698 pod dohledem Jana Václava Gallase zbudována třídílná rodinná hrobka. Jedna z krypt patří rodu Gallasů, druhá jejich nástupníkům Clam-Gallasům a třetí františkánům.\n\nRoku 1721 bylo požádáno o výstavbu barokního chrámu spolu podle plánů Tomáše Haffeneckera. Podle pozdějších záznamů se však kostel stavěl podle plánů Johana Bernarda Fischera z Erlachu. Protože na původním skalisku nebylo dost místa, byl ze staršího gotického kostela zachován jen presbytář, který dnes tvoří pravé (východní) rameno příční lodi. Hlavní loď byla postavena napříč, v severojižním směru, na místě zasypané strže. Chrám s kapacitou pro 1 000 poutníků byl slavnostně vysvěcen 1. července 1725.\n\nZa vlády Marie Terezie a Josefa II. chrám chátral, stříbrné bohoslužebné nádoby byly odvezeny do Vídně. Kostel byl téměř zcela vybrakován a jeho dveře byly zapečetěny. Až počátkem 20. století byla zrekonstruován na náklady hraběte Clam-Gallase – ty tehdy dosáhly 200 000 korun. Zároveň také došlo k obnovení tradičních poutí. V letech 1904–1906 byl Andreasem Grollem vymalován strop, od května 1914 zvonily ve zvonicích dva nové zvony. Ty však byly za první světové války sňaty a roztaveny. Stejný osud čekal kostelní zvony i za druhé světové války. Po jejím skončení začali poutníci hejnickou Pannu Marii nazývat „strážkyní pohraničí“ a tento název se brzy ujal. Poutě do Hejnic tak získaly nový rys. Roku 1950 byl klášter zrušen a přeměněn na internační a poté centralizační pro mužské duchovní z celého Česka. Během 50. a 60. let sloužil jako ubytovací pro řeholní sestry, které odtud odcházely pracovat do místní porcelánky a textilky. Z kláštera se v 70. letech 20. století stala ruina a do kostela samotného zatékalo.\n\nV roce 1990 došlo za nového faráře Miloše Rabana k celkové rekonstrukci kláštera a jeho přeměně na „Mezinárodní centrum duchovní obnovy“. Opravenou budovu kláštera pak znovu požehnal 5. ledna 2001 zástupce Svatého stolce apoštolský nuncius arcibiskup Giovanni Coppa.\n\nChrám je k jihu obrácená barokní stavba s dvojicí věží v průčelí. Má půdorys kříže s postranními kaplemi, pravé příčné rameno kříže je tvořeno zbytky původního gotického kostela. Je 50 m dlouhý, 37 široký a 35 m je výška jeho kopule.\n\nSoška Panny Marie Hejnické v pozlacené skříňce na hlavním oltáři pochází zhruba z osmdesátých let 14. století. Vzhledem k její na gotiku neobvykle usměvavou tvář je nazývána Mater Formosa – Sličná matka. Soška měří 38 cm na výšku. Samotný hlavní oltář je dílem sochařů Jana Hájka z Mnichova Hradiště a I. Brenera z Liberce. Pozadím oltáře je iluzivní freska od Josefa Kramolína z Bohosudova z roku 1787. Jen málokterý z návštěvníků si na první pohled všimne, že tu oltář ve skutečnosti nestojí, ale je jen namalovaný.\n\nVe východní boční kapli se nachází křídlový skládací oltář z konce 15. století, používaný jako polní na vojenských taženích Albrechtem z Valdštejna a věnovaný kostelu jeho manželkou Isabelou. Tato kaple se nachází na původním místě zjevení a uvnitř oltáře je údajně dodnes zabudovaný pařez po původní lípě.\n\nNástropní malby vymaloval v letech 1902–1906 vídeňský profesor Andreas Groll, vyučující v té době na umělecké průmyslové škole v Jablonci nad Nisou. V hlavní kupoli jsou tři výjevy – Nanebevzetí Panny Marie, Ježíšovo ukřižování a Andělé nesoucí Svatý kříž.\n\nHlavní pouť se koná každoročně na \"Svátek Navštívení Panny Marie\" 31. května.\n\n\n\n"}
{"id": "30743", "url": "https://cs.wikipedia.org/wiki?curid=30743", "title": "Aljaška", "text": "Aljaška\n\nAljaška ( ' , oficiálně ') je stát nacházející se na západním pobřeží Spojených států amerických, v oblasti pacifických států v západním regionu USA. Aljaška, která leží převážně na stejnojmenném poloostrově a která tvoří exklávu Spojených států, je nejsevernějším a nejzápadnějším státem USA. Na východě hraničí s kanadským teritoriem Yukon a na jihovýchodě s kanadskou provincií Britská Kolumbie, která ji odděluje od kontinentálních Spojených států (vzdálenost Aljašky od státu Washington je přibližně 800 km). Severní a severozápadní ohraničení státu tvoří Severní ledový oceán, zbytek poloostrova a území státu je ohraničen Tichým oceánem.\n\nSe svou rozlohou 1 717 856 km² je Aljaška největším státem USA, v počtu obyvatel (740 tisíc) je však třetím nejméně lidnatým státem USA a s hodnotou hustoty zalidnění 0,5 obyvatele na km² je na posledním 50. místě. Hlavním městem je Juneau s 30 tisíci obyvateli. Největšími městy jsou Anchorage s 300 tisíci obyvateli, dále Fairbanks (30 tisíc obyv.), Sitka (9 tisíc obyv.), Wasilla (9 tisíc obyv.) a Ketchikan (8 tisíc obyv.). Aljašce patří 8980 km pobřeží Tichého oceánu a 1706 km pobřeží Severního ledového oceánu. Nejvyšším bodem státu a zároveň celých USA je vrchol Denali s nadmořskou výškou 6190 m v Aljašských horách. Největšími toky jsou řeky Yukon a Kuskokwim.\n\nPrvní Evropané prozkoumali pobřeží Aljašky ve 30. letech 18. století, stejně jako v dalších desetiletích se jednalo o Rusy. Ti zde na konci 18. století založili první osady a i přes několik španělských expedic do oblasti se region stal součástí Ruska. Jméno Aljaška pochází z této doby, ruský název „“ pro celý poloostrov byl pravděpodobně odvozen z aleutského výrazu označujícího oblast Aljašky. Celé území odkoupily od Ruska v roce 1867 Spojené státy, které zde zřídily v roce 1912 teritorium, jež existovalo téměř 50 let. Aljaška se 3. ledna 1959 stala 49. státem USA.\n\nPrvními obyvateli Aljašky byli zřejmě lidé z doby ledové. Ti se stěhovali ze Sibiře směrem na východ a na Aljašku vstoupili přes pevninský most, který v prehistorických dobách spojoval Asii a Severní Ameriku (asi před 30–40 000 lety). Poté byl v době meziledové zalit mořem a oba kontinenty byly odděleny dnešním Beringovým průlivem.\n\nAleutské ostrovy jsou stále domovem Aleutů, původních obyvatel, kteří se setkali s Rusy. Západní a jihozápadní Aljaška je domovem pro Pupiky, zatímco jejich příbuzní Alutiiky žijí v jihocentrální Aljašce.\n\nPočátek novodobých dějin Aljašky je možno zaznamenat v 17. století. Tehdy byli prvními ruskými osadníky sibiřští kozáci, lovci a obchodníci, kteří přišli na Aljašku právě přes Beringův průliv. Ten byl pojmenován podle Vituse Beringa, dánského kapitána v ruských službách, který průlivem proplul v roce 1728.\n\nZa první evropskou loď, která dosáhla Aljašky, je obecně považována ruská \"St. Gabriel\" pod vedením navigátora Michaila Gvozdeva a asistenta navigátora Ivana Fjodorova dne 21. srpna 1732. Menší sdružení obchodníků s kožešinami začalo plout od břehů Sibiře směrem na Aleutské ostrovy a první stálé evropské osídlení bylo založeno v roce 1784. V průběhu první poloviny 19. století Rusko-americká společnost provedla rozšířený kolonizační program. Dařilo se především kožešinovému obchodu. Město Novo-Archangelsk (nyní Sitka) v jihovýchodní Aljašce bylo hlavním městem Ruské Ameriky od roku 1804 až do prodeje území.\n\nV menší míře zde také působili Britové, Američané, Španělé a Francouzi.\n\nNa jaře 1867 Spojené státy americké koupily od Ruska Aljašku za 7,2 mil. dolarů (5 centů za hektar), což činí přibližně 90 milionů v roce 2003. Důvodů prodeje bylo více: od obtížné ruské finanční situace, po skutečnost že si ruské vedení uvědomovalo, že je Aljaška dlouhodobě neudržitelná kvůli vzdálenosti a blízkosti britského dominia Kanady. Dále byl nemalým důvodem krach projektu výstavby telegrafní soustavy, která vedla z Kalifornie do kontinentální Severní Ameriky, přes Beringovu úžinu do Moskvy, kde se napojovala na celoevropskou síť. USA investovaly do projektu přes 3 miliony dolarů (v té době), ruská strana podstatně menší částku. Všechna tato pro i proti se nasčítala, až došlo 30. března 1867 tehdejším ministrem zahraničí Williamem H. Sewardem k uspořádání koupě od Ruského impéria. Tato koupě se později ukázala pro USA velice výhodnou z hospodářského i strategického hlediska. Otevřel se přístup k obrovskému přírodnímu bohatství – nerostné suroviny a později i ropa a zemní plyn, možnosti rybolovu, rozsáhlé lesy, kožešiny. Na Aljašce byla také objevena velká naleziště zlata, převážně okolo řek Yukon a Klondike. Na sever začaly během zlaté horečky (1897–1899) přicházet desítky tisíc kopáčů v naději, že narazí na bohaté naleziště. Populace na Aljašce se za 10 let téměř zdvojnásobila. Významným pro obchod se stal lov lososů a velryb. S objevy nalezišť ropy se rozvíjel průmysl.\n\nNa Aljašce byly vybudovány vozové silnice, mosty, koleje, přístavy a trajekty. Ve 20. století s rozvojem letectví vláda podporovala také výstavbu a údržbu letišť.\n\nZa působení prezidenta USA Eisenhowera byla Aljaška přijata za stát USA. 3. ledna 1959 se tedy Aljaška stala 49. americkým státem.\n\nStát Aljaška se nachází na severozápadě severoamerického kontinentu a přilehlých ostrovech. Od ostatních států USA jej odděluje jednak na jihu a jihozápadě Tichý oceán (Aljašský záliv), jednak Kanada (hraničí s Britskou Kolumbií a Yukonským teritoriem) na jihovýchodě a východě. Na západě ji Beringovo moře, Beringův průliv a Čukotské moře oddělují od Ruské federace, na severu se pak nachází Severní ledový oceán (konkrétně Beaufortovo moře).\n\nRozloha Aljašky je 1 717 856 km², z toho asi 14 % tvoří vodní plocha. Aljaška měří ze severu na jih 2 240 km a ze západu na východ 3 550 km. Střední nadmořská výška je asi 580 m. Jde o největší stát USA, který je o něco větší než součet rozlohy dvou v pořadí následujících (Texas a Kalifornie). Má též ze všech států USA nejdelší a nejčlenitější mořské pobřeží. K zemi patří četné pobřežní ostrovy a od poloostrova Aljaška do Tichého oceánu se zatíná ostruha Aleutských ostrovů, na nichž se nacházejí četné aktivní vulkány.\n\nČlenité je i aljašské vnitrozemí pokryté pohořími. Sever země pokrývá permafrost a ledovec.\n\nV říjnu 1998 bylo 65 % rozlohy státu vedeno jako některý z typů chráněného území. Dalších 10 % pak bylo pod správou společenství a korporací původních obyvatel (podle \"Alaska Native Claims Settlement Act\").\n\nAljaška se nachází v severozápadní části Kordiller, které začínají právě na Aljašce a mají zde západovýchodní průběh. Přírodní celek Aljašky, zahrnující v orografickém členění i část kanadského území představuje rozsáhlý poloostrov s obloukem Aleutských ostrovů na západě (řetěz 150 ostrovů v délce asi 1 800 km) a horským systémem Mackenziho pohoří na východě. Nachází se zde nejvyšší hora Severní Ameriky Denali (6 190 m n. m.). Na přírodním horském pásmu leží nejrozsáhlejší pevninské ledovce Severní Ameriky, jejichž splazy většinou dosahují k mořské hladině. Kde nejsou ledovce, pokrývá svahy i roviny arktická tundra a asi 600 tisíc km² smrkových a jedlových lesů. Na území Aljašky je rozptýleno přes 3 miliony jezer (s rozlohou nad 8 hektarů), převážně glaciálních. Reliéf Aljašky se svažuje od okrajových hor do centrálních pánví a plošin, ukloněných k západu, kterými protéká největší aljašská řeka Yukon, ústící do Beringova moře. Pobřežní čára měří téměř 53 tisíc km. K území patří i několik set ostrovů, lemujících zejména jižní pobřeží. Orografické oblasti Aljašky vznikly přirozeným uplatněním geologických, geomorfologických a klimatických faktorů a tvoří čtyři velké celky: jižní horskou oblast, mezihorské plošiny, severní horskou oblast a arktické pobřežní nížiny.\n\nJižní horskou oblast tvoří široký pás pohoří, která jsou téměř paralelní s jižním pobřežím a zachovávají i jeho konkávní tvar. V centrální části jsou horské hřbety nejmohutnější a největší, směrem k východu se postupně snižují.\n\nPobřežní hory jsou pokračováním stejnojmenného pohoří Britské Kolumbie, s nímž mají shodnou stavbu a podobný reliéf. Pohoří se táhne v délce asi 1 900 km podél Aljašského zálivu. Jádro těchto hor tvoří obrovský granitový batolit, který vyvřel v juře až křídě.\n\nPřed Pobřežními horami se táhne oblouk Alexandrova souostroví (asi 1 100 ostrovů, oddělených od pevniny četnými fjordy a hlubokými průlivy, které leží na zlomové linii směřující od jihu k severu a slouží jako důležité vodní cesty pro příbřežní lodní dopravu. Jednotlivé ostrovy vznikly zaplavením pohoří, jehož vrcholy se příkře zvedají do výšky 900 až 1 500 m n. m).\n\nSt. Elias Mountains jsou horským uzlem a křižovatkou aljašských pobřežních hřbetů. Táhnou se v délce asi 500 km od Cross Sound na jihu až po ústí Copper River na severu. Maximální šířka pohoří je 160 km. Nejvyšší štít se nazývá Mt. Logan (6 050 m n. m.), je druhým nejvyšším vrcholem kontinentu a nejvyšší horou Kanady, neboť již leží na kanadském území. O málo nižší je štít Mt. Sant Elias (5 488m n. m.), který se zvedá z pobřežního masívu (náleží USA) a je považován za jednu z nejmalebnějších hor Severní Ameriky. St. Elias Mountains jsou nejvíce zaledněným pohořím americké pevniny. Ledovcový splaz Hubbard Glacier je označován za nejdelší na celé Aljašce, měří 144 km a místy je až 16 km široký. Plošně největším aljašským (a také severoamerickým) ledovcem je Malaspina Glacier, který pokrývá plochu 2 200 km² na pobřežních plošinách mezi zátokami Jakutat Bay a Ice Bay. Prohlubeň, kde ledovec „zamrzl“, je lemována úzkým, nezaledněným pruhem pohoří, které ledovci brání v cestě k moři. Jeho jediným odtokem je tak pouze úzký fjord v Ice Bay. Dlouhé mořské zátoky pronikají hluboko do hor a v jejich závěrech trčí bílé ledovce, z jejichž čela se co chvíli odlamují obrovské kry. Největším ze zdejších ledovcových splazů je Brady Glacier, stékající z rozlehlé náhorní plošiny do Taylor Bay. Udivuje obrovskou hmotou ledovce, který v šířce čtyř kilometrů visí jako nehybná lavina nad mořskou hladinou. Vypadá zlověstně a nebezpečně se svými otevřenými trhlinami a hlubokými, temnými jeskyněmi v čelní stěně. Tyto tunely protavily řeky, které se propadají z povrchu ledovce do trhlin a pak pokračují podpovrchovými tunely k pobřeží.\n\nLeží tu i význačná chráněná oblast Glacier Bay National Park, což je asi 11 000 km² hor, ledovců, mořského pobřeží, fjordů a zálivů. Šestnáct velkých ledovcových splazů se spouští z okolních hřbetů do Ice Bay a zanášejí ji obrovskými plovoucími ledovci. Zátoka je přes 100 km dlouhá a z letadla připomíná rozvětvený strom.\n\nChugach Mountains – Kenai Mountains je pokračováním pobřežního pásma hor táhnoucích se až k poloostrovu Kenai. Posledním výběžkem pobřežního horského pásma je ostrov Kodiak, který je ovšem dost nízký. Jím také končí jednotná geologická struktura, charakteristická pro Pobřežní hory.\n\nWrangell Mountains vyvřely na velké tektonické poruše, v týlu Pobřežních hor. Erupce bazaltových a andezitových láv začaly v třetihorách a poslední byly zaznamenány ve 20. století. Nejvyšší sopečný kužel Mount Blackburn měří 5 036 m.\n\nAlaska Range patří geneticky k nevadské orogenezi, a proto se vyznačuje spolu s aleutským pásmem už poněkud odlišnou geologickou stavbou. Četná granitová tělesa tvoří jeho nejvyšší hřebeny a štíty zatímco na úpatí horstva leží nezvrásněné třetihorní sedimenty.\n\nAljašské pohoří představuje úzký, dlouhý řetěz hřbetů, které jakoby vycházely ze sopečného Wrangellova pohoří a táhnou se v délce téměř 1 000 km až k tektonické poruše jezera Iliamna. Šířka víceméně paralelních hřbetů nepřesahuje 50 km a průměrná výška se pohybuje kolem 2 500 m. V centrální části vyvřelo v třetihorách pět sopečných vrcholů, z nichž Denali dosahuje výšky 6 194 m a je nejvyšší horou Severní Ameriky. Sopečný vrchol Mount Foraker dosahuje 5 300 m a další tři měří kolem 4 000 m. Granitové štíty Aljašského pohoří přesahují v patnácti případech 3 000 m.\n\nOd pevninského Aleutského pohoří vybíhá do moře oblouk vulkanických Aleutských ostrovů. Směrem k západu jsou stále menší a vzdálenost mezi nimi se zvětšuje od 8 do 135 km. Nejzápadněji leží poměrně velký ostrov Attu. Aleutský ostrovní oblouk je dlouhý 2 500 km a leží v něm asi 80 velkých sopek, z nichž minimálně 36 je aktivních. Výšky jednotlivých vulkánů se pohybují od 1 500 do 3 000 m a na vrcholech starých kuželů někdy vznikly obrovské kaldery o průměru 2,5 až 13 km. Největší z nich a patrně jedna z největších na světě je Buldirská kaldera s vnitřními rozměry 43 x 20 km.\n\nV centrální Aljašce, mezi severní a jižním horským systémem leží rozsáhlá tektonická sníženina, ukloněná k Beringovu moři. Její dno vyplňují ploché horské hřbety, náhorní plošiny a široká fluviální údolí. Je pokračováním kordillérského systému Basin and Range.\n\nVysočiny a plošiny mají na západě výšky kolem 600 m, na východě se zvedají až do 1 500 m a postupně splývají se sousedními horskými systémy.\n\nPři západním pobřeží jsou význačné horské celky – poloostrov Seward a hory Kuskokwim – vyzdvižené podél zlomů do výšek kolem 1 400 m. V pleistocénu byly zaledněny a dodnes na nich leží malé ledovce.\n\nVe východní, vyzdvižené části plošin leží mezi mnoha horskými hřbety úzká, dlouhá a neobyčejně hluboká údolí vyplněná jezery, jejichž dna v některých případech klesají až na úroveň mořské hladiny. Tato srázná tektonická údolí jsou typická hlavně pro severní svahy Pobřežních hor.\n\nYukonské nížiny leží v širokých erozních údolích, z nichž mnohá byla založena na zlomových liniích systému Denali. V současné době jsou údolí zanesena vrstvami sedimentů.\n\nNejvětší nížiny Centrální Aljašky se rozkládají podél řeky Yukon a lemují i její přítoky. Nížiny se táhnou v délce asi 300 km a jsou 50 až 150 km široké. Pokrývají plochu přes 2 300 km². Yukonské nížiny tvoří mocná třetihorní a čtvrtohorní souvrství, jimiž meandrují řeky svými poklidnými toky.\n\nPodobný charakter, i když menší rozměr, mají nížiny podél řeky Kuskokwim, která se jako jedna z mála zdejších toků nevlévá do Yukonu, ale teče s ním paralelně po zlomové linii až do Kuskokwimské zátoky v Beringově moři.\n\nSkládá se ze dvou rozlehlých pohoří, Brooks Range a Mackenzie Mountains, která jsou posledními články řetězu ve vrásném systému Skalnatých hor. Brooks Range je souborem mnoha horských hřbetů s různými místními názvy. Maximální výšky se pohybují kolem 2700 m, takže na aljašské poměry jsou to hory dost nízké, ale přesto mají primát nejvyššího pohoří za polárním kruhem. Současné tvary reliéfu vznikaly při pleistocénním zalednění.\n\nSeverní svahy jsou buď bez vegetace nebo je pokrývá chudá tundra, a proto všude probíhá intenzívní kryoplanace. Odkryté skalní výchozy podléhají mrazovému tříštění a rozpadají se do typických tvarů – mrazových srubů, plošin a kamenných moří.\nMackenzie Mountains tvoří široké, otevřené vrásy prvohorních a částečně druhohorních sedimentů, protknuté četnými zlomy. Pohoří má výrazně asymetrický tvar. Velké rozvodní hřbety – The Great Divide se štíty Kelle Peak (2590 m) a Dome Peak (2743 m) jsou nápadně posunuty k západu. Východní svahy jsou dlouhé, mírné, rozryté paralelními trogovými údolími, jimiž protékají četné levobřežní přítoky řeky Mackenzie. Západní svahy jsou krátké, příkré a vklesávají se do spleti hřbetů a údolí vyzdvižené Yukonské pánve.\n\nArctic Coastal Plains se sklánějí od úpatí Brooks Range zvolna k severu. Nížiny vznikaly sedimentací písků, jílů a vápenců. Největší zdejší řeka Colville protéká po tektonické poruše a odděluje východní třetihorní sedimenty od mocných vrstev křídových, které leží od ní na západ.\n\nPo celém arktickém pobřeží je souvislý permafrost, který na rozsáhlých nížinách vytváří přímo ukázkové kryogenní jevy. Například kamenné polygony mají v průměru až 90 m a pinga (hydrolakolity) bývají vysoká 6 až 60 m největších na světě je Buldirská kaldera s vnitřními rozměry 43 x 20 km.\n\nNa Aljašce je více než 3 000 řek, které tečou do tří světových stran a ústí do dvou oceánů. Do Severního ledového oceánu na severu (Beaufortova moře) teče po tektonické poruše řeka Colville, největší tok Arktické pobřežní nížiny. Do Kotzebue Sound na západě ústí řeky Noatak, Kobuk a Selawik. Do Tichého oceánu (Beringova moře) na západě, se vlévá vůbec největší řeka Aljašky Yukon a druhá nejdelší řeka Kuskokwim (1165 km). Ostatní podstatně menší řeky Sustina, Matanuska, Chitina, Cooper pramenící v Alaska Range a Wrangell Mts., ústí do Aljašského zálivu v Tichém oceánu stejně jako několik řek pramenících v Kanadě a tekoucích aljašským územím na jih či na západ, např. řeky Alsek, Stikine a Taku.\n\nNa Aljašce je na tři miliony jezer větších než 8 ha, jsou rozptýlena v tundře i mezi lesy a jsou převážně glaciálního původu. V létě se na nepropustném permafrostu na severu Aljašky tvoří nesčetná jezera a bažiny, mezi nimiž meandrují potoky a říčky. Stojaté povrchové vody pokrývají v letních měsících asi pětinu arktického pobřeží, tj. asi 6,5 tisíce km². Jezera mají většinou protáhlý, eliptický tvar a užším koncem směřují k severu. Největší z nich bývají až 15 km dlouhá a 4 km široká. Malých je bezpočet.\n\nNejvětším jezerem Aljašky je Illiamna Lake, ležící na úpatí Aljašského poloostrova, je 130 km dlouhé, 32 km široké a zabírá plochu 2647 km². Další významná jezera jsou Aleknagik, Becharof, Clark, Minchumina, Naknek, Selawik, Skilak, Teshekpuk a Tustumena.\n\nPobřežní čára měřená hrubě podél pobřeží je asi 10 690 km dlouhá. Ovšem, jestliže započteme všechny zátoky, ostrovy a poloostrovy, dosáhne délka pobřežní čáry hodnoty 54 563 km. Velmi členité je tichomořské pobřeží, příliv tu dosahuje výšky okolo 6 m, v Cookově zálivu až 9 m. Právě pacifické pobřeží je často bičováno bouřemi a občas i vlnami tsunami, vznikajícími jako důsledek podmořské zemětřesné činnosti.\n\nHlavní mořský proud, který je přítomen v Aljašském zálivu, přenáší masy teplé vody podél pobřeží směrem na západ. Tento tzv. Aljašský proud pokračuje dále podél Aleutského souostroví, kde se jeho část stáčí na sever a západnímu pobřeží přes Beringův průliv až k mysu Barrow přináší teplou vodu.\n\nPříbřežní vody Beringova moře, kromě jižní části poloostrova Seward, jsou většinou mělké s dlouhými písčinami a lagunami. Pobřeží Beringova a Čukotského moře je většinou podobné. Beringovo moře na zimu zamrzá a okrajové oblasti ledu se stávají jedněmi z největších světových rybářských regionů. Během léta led postupně směrem k severu taje, což umožňuje příbřežní lodní dopravu v Severním ledovém oceánu během pozdního léta.\n\nTéměř 5 % povrchu Aljašky je pokryto ledovci. Těch je tu asi 100 tisíc. Největší ledovce se vyskytují směrem na severozápad od Juneau. Plošně největším aljašským a rovněž severoamerickým ledovcem je Malaspina Glacier, který pokrývá plochu 2200 km² na pobřežních plošinách mezi zátokami Jakutat Bay a Ice Bay. Podle dat, získaných seismickými metodami, je síla ledovce asi 600 m a lože, v němž spočívá, má dno 240 – 300 m pod úrovní mořské hladiny. Ledovcový splaz Hubbard Glacier je označován za nejdelší na celé Aljašce, měří 144 km a místy je až 16 km široký. K nejznámějším ledovcům dále patří např. ledovce Bering (plošně nejrozsáhlejší ledovcový systém Aljašky), Black Rapids, Canwell, Castner, Columbia, Gulkana, Matanuska, Mendenhall, Portage či Worthington.\n\nNa území Aljašky se rozkládají polární a subpolární oblasti chladného podnebného pásu, vlhká přímořská oblast mírného pásu a oblast vysokohorská.\n\nPolární oblast zahrnuje polární pustiny, kde je trvale zmrzlá půda. Jde o nejsevernější oblasti Aljašky nacházející se severně od Brooks Range za severním polárním kruhem. V těchto oblastech jsou dlouhé zimy a krátká studená léta, devět měsíců v roce zde průměrná teplota nepřesáhne 0 °C. V zimě trvá více než dva měsíce polární noc, v létě je více než tři měsíce polární den. V těchto polárních oblastech jsou srážky nízké, průměrně okolo 200 mm ročně. V některých oblastech jsou srážky hojnější a přicházejí především ve formě sněhu.\n\nSubpolární oblast představují tundry, kde v letních měsících půda rozmrzá do hloubky několika decimetrů. V působení tohoto pásma se nachází vnitrozemské oblasti – okolí města Fairbanks, nížiny podél řek Yukon a Kuskokwim. Tady střední teplota nepřesáhne 0 °C přes polovinu roku. Zima začíná v říjnu a končí začátkem května. nejchladnější období trvá od poloviny prosince do poloviny března, kdy teploty setrvávají po celou dobu kolem −20 °C. pro tuto část Aljašky je příznačná delší mrazivá zima, kdy sněhová pokrývka leží na zemi několik měsíců. Letní teploty jsou vyšší než v jižnějších částech Aljašky a dosahují průměrných hodnot až kolem 17 °C. Ovšem roční průměrná teplota se pohybuje pod 0 °C. V této vnitrozemské oblasti je srážek o něco více než v nejsevernějších částech, dosahují průměrně 300 mm za rok, ale při minimálním výparu a nepropustném zmrzlém podloží je v půdě vláhy dostatek. Směrem k východu množství srážek stoupá až k průměru 500 mm ročně.\n\nDo přímořské oblasti mírného podnebného pásu náleží jižní pobřeží Aljašky a Alexandrovo souostroví. Tyto oblasti jsou ovlivňovány teplým Severopacifickým mořským proudem (Kuro-šio), který směřuje od Japonska na Aljašku. Moře zde nezamrzá, průměrná roční teplota jižního pobřeží je 2-3 °C, na Alexandrových ostrovech ještě o něco vyšší. Zimy jsou zde poměrně mírné, ale léta naopak chladnější než ve vnitrozemí. Střední teploty nejchladnějších měsíců v roce dosahují jen -10 °C, v některých nejjižnějších místech teploty dokonce nikdy neklesnou pod 0 °C (např. ostrov Kodiak). V létě jsou však maximální teploty jen kolem 14 °C. Přímořská oblast je územím s největšími srážkami v celé Aljašce. Naprší zde ročně až 2000 mm srážek, na Alexandrových ostrovech až 4000 mm.\n\nV zimě nad Aleuty a Aljašku zasahuje z oblasti východní Sibiře Aleutská tlaková níže, z níž proudí bouřlivé větry východním směrem. V létě se tato níže přesouvá západně, nad asijský kontinent.\n\nV roce 1947 byl ve Snag u Alaska Highway v jihozápadním Yukonu oficiálně zaznamenán teplotní rekord -63 °C, nejnižší teplota severoamerického kontinentu.\n\nAljašské ministerstvo životního prostředí je zodpovědné za zachovávání, ochranu a využívání přírodních zdrojů a životního prostředí, kontrolu znečištění vody, půdy a vzduchu.\n\nNa Aljašce byly založeny zavážky, splňující moderní ekologické normy, přesto je mnoho odpadů likvidováno ve starých zařízeních. Otevřené skládky jsou primárními zařízeními na likvidaci odpadů na aljašském venkově. V roce 2001 měl stát Aljaška na svém území 7 nebezpečných míst pro likvidaci odpadu na federálním seznamu pro území s nutností přednostního vyčištění, pro jejich vážný stav nebo bezprostřední blízkost lidem. Je znát pokrok v úsilí redukovat znečištění, v rozpětí let 1995–1998 bylo množství toxických látek vypouštěných do prostředí sníženo o 72 procent.\n\nPřestože je kvalita vzduchu na Aljašce obecně dobrá, stát se potýká s několika problémy znečištění ovzduší. Hlavním problémem je vysoký obsah oxidu uhelnatého v zastavěných oblastech v zimním období. V zimě, během teplotních inverzí, kdy se koncentrují polutanty nízko při zemi, překračuje občas znečištění vzduchu v Anchorage a Fairbanks státní limity. Automobilová doprava, tepelné elektrárny spalující uhlí a domácí vytápění přispívají ve Fairbanks ke znečištění ovzduší. Toxické emise, zejména amoniak a benzen, jsou výrazně vázány na oblasti okolo ropných rafinerii.\n\nTéměř žádné vody na Aljašce nejsou znečištěny. Nicméně mnoho pitné vody pochází ze zdrojů, které porušují federální standardy pro pitnou vodu. Většina problémů s pitnou vodou pochází z nedostatečné kanalizace, zejména na venkově. Kvalita vody trpí také ropnými skvrnami a jejich nedostatečnou likvidací. 24. března 1989 došlo k havárii supertankeru Exxon Valdez v zálivu Prince William. Vyteklo asi 40 milionů litrů ropy. Největší ropnou skvrnou v historii Spojených států bylo znečištěno přes 1100 km pobřeží (včetně např. Kenai Fjord a Katmai National Park a Alaska Maritime National Wildlife Refuge). Bylo nalezeno 34 434 mrtvých ptáků a 9994 vyder.\n\nPodle sčítání lidu z roku 2010 zde žilo 710 231 obyvatel. Naprostá většina obyvatelstva je koncentrována při pobřeží a v údolí řek, naopak velká část centrální a severní Aljašky je neobydlena. V roce 1990 žilo 68 procent obyvatel v oblastech klasifikovaných jako městské a populace tu vykazovala výrazně vyšší přírůstek obyvatelstva, než na venkově. Již od prvních dnů osidlování Aljašky, přitahovaly menší či větší města více přistěhovalců, nežli venkov.\n\nBěloši tvoří 69 procent celé aljašské populace. Na Aljašce žije zhruba 3000 ruských starověrců. Největší menšinou jsou potomci původních obyvatel Aljašky - Eskymáci, Aleuti a místní populace Indiánů - kteří tvoří asi 15,6 procent všech obyvatel Aljašky. Eskymáci obývají zejména severní arktickou část, ale i pacifické oblasti, to jsou tzv. tichomořští Eskymáci. Výrazně méně je Aleutů, obyvatel západní části Aljašky - Aleutských ostrovů. Na jihu Aljašky žijí skupiny tzv. lesních indiánů, z nichž nejpočetnější je kmen Tlingitů, spíše na jihovýchodě území. Ve vnitrozemí žije další silný indiánský kmen Athabaskové. Početně slabší jsou dva indiánské kmeny, které na Aljašku přišly v 17. a 18. století z Kanady - Haidové a Tsimshianové, obývající jihovýchod Aljašky.\n\nDále tu žijí Asiaté 4 %, černoší 3,5 %, domorodí Havajci a jiné tichomořské národy 0,5 %. 7 % obyvatel jsou míšenci.\nSoučasná aljašská populace je relativně mladá. V roce 2000 bylo 30 procent obyvatelstva mladší 18 let.\n\nPrvními evropskými osadníky Aljašky se stali ruští obchodníci s kožešinami na ostrově Kodiak. Stejně jako v jiných částech světa i zde příchod bělochů vedl k vymírání populace původních obyvatel, hlavně následkem zavlečených infekčních nemocí, alkoholu a vzájemných konfliktů mezi domorodci a přistěhovalci. S příchodem ruských lovců kožešin se snížil počet domorodých Aleuťanů, obývajících Aleutské souostroví, z původních 20 000 na pouhé dva tisíce. V polovině 19. století se populace původních obyvatel nebezpečně snížila během epidemií tyfu a spalniček.\n\nV roce 1867, kdy proběhlo na Aljašce první sčítání lidu, tu žilo 32 000 obyvatel, z toho bylo pouze 430 přistěhovalců z Evropy. To bylo v roce, kdy USA koupily Aljašku od Ruska. Poté ještě počet původních obyvatel mírně klesal. S objevem zlata na Aljašce sem přicházely, především z Ameriky, tisíce lidí za bohatstvím. Mnozí z nich tu založili osady a již odtud neodešli. Tím prudce vzrostl počet obyvatel Aljašky. Ovšem zároveň také stoupal i počet původních obyvatel, kteří v roce 1906 již tvořili téměř polovinu z celkového počtu 63 000 obyvatel.\n\nV roce 1968 byla na Aljašce objevena ložiska ropy a se stavbou transaljašského ropovodu přibývalo i pracovních příležitostí. Během období 1940–1980 vzrostl počet obyvatel Aljašky o 555 % (ze 72 500 na 402 000).\n\n\nObyvatelé hispánského nebo latinskoamerického původu, bez ohledu na rasu, tvořili 5,5 % populace.\n\n\nAljaška není rozdělena do okresů (\"counties\"), jako většina ostatních států USA, ale je rozdělena do obvodů (\"borough\"). Hustě obydlené části státu Aljaška tvoří devatenáct obvodů, které fungují obdobně jako okresy v jiných státech. Nicméně, na rozdíl od okresů v dalších 49 státech, nepokrývají celou rozlohu Aljašky. Oblasti, které neleží v žádném z obvodů, patří do jednoho velkého neorganizovaného obvodu (\"Unorganized Borough\"). Ten nemá vlastní samosprávu, ale americký úřad pro sčítání lidu ho pro účely statistické analýzy a prezentace rozdělil do 11 částí. Naprostá většina aljašských měst je situována při březích velkých řek a zejména při pobřeží v jižní části Aljašky. Největší město je Anchorage s 278 700 obyvateli, v roce 2006.\n\n\n\n\nAljaška má mnoho menších vesnic, zejména v aljašské divočině. Některé z nich nejsou dostupné po silnici.\n\nMěsto a námořní přístav rozkládající se na jihu Aljašky mezi rameny Cookova zálivu, nazvanými Knik a Turnagain, při úpatí Chugach Mountains. Anchorage je suverénně největším městem ve státě - 260 283 obyvatel (v roce 2000), což představuje 42 % z celkového počtu obyvatel Aljašky. Vystupuje jako dopravní, ekonomické a komunikační centrum, zejména pro většinu střední a západní Aljašky. Díky dálnici Glenn Highway je napojeno na Alaska Highway, spojující Aljašku s Britskou Kolumbií a zbytkem USA. V Anchorage je hlavní mezinárodní letiště. Městská ekonomika je hluboce propojena s bohatými aljašskými přírodními zdroji, zejména s ropou, zemním plynem a rybami. Dvě blízké vojenské základny armády Spojených států, vybudované během 2. světové války, Fort Richardson a Elmendorf Air Force Base jsou významnými místními zaměstnavateli.\n\nSídlo bylo založeno roku 1915 jako ústředí, odkud byla řízena stavba železnice do Fairbanks. Při silném zemětřesení o síle 9,2 stupňů Richterovy stupnice 27. března 1964, zemřelo několik lidí a byly způsobeny rozsáhlé škody. Jak se změnila místní krajina, je patrné v nedalekém Earthquake Park. Anchorage zažilo na konci 60. let velký hospodářský vzrůst, když byla v Prudhoe Bay i na jiných místech objevena ropa.\n\nAnchorage se rozkládá na ploše 4 396 km². Podle sčítání v roce 2000 tvoří běloši 72,2 %, původní obyvatelé 7,3 %, černoši 5,8 %, Asiaté 5,5 % celkového počtu obyvatel Anchorage. Počet obyvatel: 174 431 (1980); 226 338 (1990); 260 283 (2000).\n\nDruhé největší město Aljašky (30 224 obyv.), ekonomické a správní centrum vnitrozemí. Leží na řece Chena, při soutoku s řekou Tanana. Město je obsluhováno mezinárodním letištěm, je konečnou stanicí Aljašské železnice (dokončena 1923), díky Richardson Highway je napojeno na Alaska Highway (dokončena 1942). Fairbanks je provozním centrem rozsáhlého výzkumu nerostného bohatství v severní oblasti Aljašky, bylo tu i stavební ředitelství při stavbě aljašského ropovodu (dokončen 1977), vedoucího z Prudhoe Bay do Valdezu. Je tu také Aljašská univerzita a několik dalších vědeckých institucí, zaměřených na hledání nerostných ložisek, výzkum trvale zmrzlé půdy, severské flory a fauny. Nedaleko leží základna US letectva. Sídlo bylo založeno v roce 1902 s objevením zlata, jako těžební tábor. V roce 1903 se stalo městem. Pojmenováno bylo po viceprezidentu Spojených států (1905–1909) Charlesi W. Fairbanksovi.\n\nFairbanks je letecky vzdáleno 5 280 km od New Yorku.\n\nVe městě žije 73 % bělochů, 13 % černochů, 9 % původních obyvatel, 3 % Asiatů.\n\nPočet obyvatel: 22 645 (1980), 30 843 (1990), 30 224 (2000).\n\nHlavní město státu Aljaška leží při pobřeží na jihovýchodě státu, na úpatí hor Mt. Roberts a Mt. Juneau. Je tu soustředěna státní administrativa, rybářství a ryby zpracující průmysl, dřevařský a těžební průmysl a služby spojené s turismem. Doprava do a z města je v podstatě možná pouze lodí či letadlem.\n\nJuneau se stalo hlavním městem Aljašského teritoria oficiálně v roce 1900, ovšem vláda se sem přestěhovala z bývalého hlavního města Sitka až o 6 let později. Původně tu byla osada indiánů kmene Tlingit, v roce 1880 bylo v této oblasti objeveno zlato. Doly byly uzavřeny až během druhé světové války v roce 1944 pro nedostatek mužské pracovní síly.\n\nPočet obyvatel: 19 528 (1980), 26 751 (1990), 30 711 (2000).\n\nHlavní město Aljašky za panovnictví Ruska založil Alexandr Baranov jako jednu z prvních osad. Hlavním ekonomickým zdrojem pro městečko je rybolov a dřevařství. Počet obyvatel: 8 835 (v roce 2000).\n\nJeden z vedoucích přístavů v objemu výlovu lososů na světě. Počet obyvatel: 9 922 (v roce 2000).\n\nByl založen Rusy jako centrum obchodu s kožešinami na konci 18. století. Nyní je jedním z nejstarších sídel Aljašky.\n\nCelkově významný rybářský přístav a hlavní město Aleutských ostrovů.\n\nDříve jedno z největších měst, dnes hlavní přístav v Beringově moři a obchodní centrum.\n\nNachází se tu jižní konec Aljašské železnice. Je to také další významný rybářský přístav.\n\nLeží nedaleko Point Barrow a je nejseverněji ležícím sídlem Spojených států.\n\nMottem státu je „North to the Future“, květinou pomněnka, stromem smrk sitka, ptákem bělokur rousný a písní \"Alaska's Flag\".\n\nS americkou koupí Aljašky došlo ke změně data, takže po pátku 6. října 1867 (juliánského kalendáře) následoval pátek 18. října.\n\n"}
{"id": "30746", "url": "https://cs.wikipedia.org/wiki?curid=30746", "title": "Chelsea", "text": "Chelsea\n\nChelsea může označovat několik věcí:\n\n"}
{"id": "30748", "url": "https://cs.wikipedia.org/wiki?curid=30748", "title": "Linus", "text": "Linus\n\nSvatý Linus (zemřel patrně roku 78 či 79) je považován za nástupce svatého Petra na pozici římského biskupa a tedy za druhého z papežů.\n\nVzhledem k chybějícím dobovým pramenům o něm nejsou známy žádné spolehlivé informace, prvně jeho jméno zmiňuje v seznamu římských biskupů sv. Ireneus na konci 2. století, další informace přináší \"Liber Pontificalis\" až ze 6. století.\n\nCírkevní historici předpokládající biskupský úřad se snaží dovodit bližší údaje, například kdy přesně se stal papežem (64–69) a existují i názory, že došlo k přehození jmen a on byl v řadě započaté sv. Petrem až třetí nebo čtvrtý. Podle nejčastějšího názoru byl však Linus druhým papežem, a to v letech 67–79.\n\nSvatý Linus, papež a mučedník, se narodil patrně v etruském městě Volaterra v Toskánsku a na křesťanskou víru jej obrátil sv. Petr. Jeho otcem byl Herculanus dei Mauri, matka se údajně jmenovala Claudia.\n\nZastupoval svatého Petra v Římě po dobu jeho nepřítomnosti a po Petrově ukřižování se stal jeho nástupcem, římským biskupem. Nejspíše k němu se vztahuje zmínka ve 2. dopise sv. Pavla Timoteovi, který je součástí Nového zákona.\nPřipisuje se mu nařízení, že ženy nemají přicházet na bohoslužby bez závoje. Byl považován za autora apokryfního spisu \"Umučení svatých Petra a Pavla\", avšak autorství je velmi pochybné. Také zavedl jako symbol římských biskupů palium.\n\nPodle starší tradice zemřel mučednickou smrtí, avšak je to spíše nepravděpodobné. Byl pochován na úpatí vatikánského vršku.\n\nTak jako všichni papežové prvních staletí je uctíván jako světec a jeho svátek je římskokatolickou církví slaven 23. září, ve východní církvi 5. listopadu.\n\nV roce 1615 byl v bazilice sv. Petra objeven náhrobek s nápisem \"Linus\" a byl po řadu let pokládán za jeho hrob. Pravděpodobnější však je, že náhrobek patřil jiné osobě s delším jménem, kde Linus byla pouze koncovka (např. \"Aquilinus\", \"Anullinus\").\n\n"}
{"id": "30752", "url": "https://cs.wikipedia.org/wiki?curid=30752", "title": "Stadion Sparty na Letné", "text": "Stadion Sparty na Letné\n\nFotbalový stadion na Letné v Praze (sponzorským názvem znám jako Generali Česká pojišťovna Arena) používá pro své domácí zápasy fotbalový klub AC Sparta Praha a česká fotbalová reprezentace. S kapacitou 18 185 diváků je to třetí největší fotbalový stadion v Praze. V areálu je vedle stadionu ještě menší hřiště, na němž hraje převážně rezervní tým a konají se tréninky.\n\nStadion je v provozu od roku 1917. První stadion o dřevěné konstrukci byl otevřen v roce 1921. V roce 1934 bylo rozhodnuto o rozšíření kapacity na 45 000 diváků, v témže roce však vyhořela hlavní tribuna. V roce 1937 byl otevřena nová železobetonová hlavní tribuna (autor V. Slavík), která dnes představuje cennou konstruktivistickou památku. Mezi lety 1967 a 1969 proběhla zásadní rekonstrukce stadionu, jejíž autory byli Vladimír Syrovátka a Cyril Mandel. Byly postaveny nové ocelové tribuny, které citlivě integrovaly západní hlavní tribunu. Hřiště bylo zahloubeno o 2,9 m, což z hlediska výšky stadionu umožnilo udržení horizontu sousedních domů. Nový sparťanský stadion byl první v naší fotbalové historii, který neměl hlediště a hřiště oddělené plotem. V hlavní tribuně bylo umístěno moderní sportovní rehabilitační centrum se saunou, bazénem a vodoléčbou. Vnější strana tribuny směrem k Letenské pláni sloužila za socialismu komunistickým funkcionářům při prvomájových průvodech, vojenských přehlídkách a podobně. Přes námitky Antonína Kapka byla tato přehlídková tribuna po celou socialistickou éru vyzdobena ocelovou abstraktní plastikou \"zakázaných\" autorů Vladimíra Janouška a Jiřího Nováka. Tato plastika z neznámých důvodů nepřežila až následnou modernizaci stadionu. Autorem sochy Brankáře před hlavní tribunou je známý ak. sochař Zděněk Němeček.\n\n9. září 1994 byl stadion znovu otevřen po celkové modernizaci. Všechna místa jsou od té doby k sezení a kapacita se tak snížila na 21 tisíc diváků. Stadion vyhovuje všem požadovaným normám. Od roku 2002 má stadion vyhřívaný trávník. Roku 2009 na stadionu proběhly zásadní změny. Byly odstraněny bariéry a byly nainstalovány 2 velkoplošné obrazovky a nainstalovány infračervené zářiče pro vytápění tzv. „protilehlé“ tribuny, což výrazně zlepšilo komfort diváků. Kapacita diváků se však snížila z 20 854 na 18 185. \n\nStadion na Letné nesl podle sponzora mezi lety 2003 a 2007 název \"Toyota Arena\". V roce 2007 se stala novým partnerem stadionu pojišťovna AXA a název se změnil na \"AXA Arena\". Před začátkem sezóny 2009/2010 se opět změnil partner a od té doby stadion nese název podle pojišťovny \"Generali Arena\"; v souvislosti se sloučením pojišťoven a jejich novým názvem došlo od jarní části ligového ročníku 2019/2020 i k přejmenování stadionu na Generali Česká pojišťovna Arena.\n\nV současné době (2010) probíhají přípravy na rekonstrukci stadionu zahrnující např. rozšíření kapacity hlavní tribuny (kapacita stadionu by se měla navýšit na cca 25 000) a nové zastřešení tribun. Uvažuje se i o venkovním plášti ochozů.\n\nOd roku 1983 je k dispozici tramvajová zástavka Sparta v blízkosti Letenského náměstí. Roku 1986 přibyla k této zástavce ve směru k Hradčanské i zastávka druhá přímo před hlavním vchodem stadionu. Tato zastávka však byla v letech 2001–2008 dočasně zrušena a poté v letech 2008–2011 nahrazena zastávkou dočasnou. Původní zastávka Sparta byla v roce 2012 přejmenována na Korunovační a zastávka před stadionem prošla rekonstrukcí v souvislosti s výstavbou tunelu Blanka.\n\n"}
{"id": "30753", "url": "https://cs.wikipedia.org/wiki?curid=30753", "title": "Chucpe", "text": "Chucpe\n\nChucpe (hebrejsky, jidiš: חוצפה) je specifický druh drzosti či opovážlivosti, ať v negativním nebo případně i pozitivním smyslu. Slovo pochází z jazyka jidiš (jazyk Židů východní Evropy), kam se dostalo z hebrejštiny. Používáním ve společenském a politickém kontextu nabylo prostřednictvím filmu, literatury a televize širšího významu. Pojem byl do češtiny přejat přes němčinu (\"die Chuzpe\"); kolísá mezi středním a ženským rodem.\n\nAčkoli pojem \"chucpe\" původně označoval zápornou vlastnost, získal zejména v angličtině (kde je standardní pravopis \"chutzpah\") i pozitivní konotace. Zatímco původní \"chucpe\" se používá rozhořčeně k popisu někoho, kdo překročil hranice přijímaného zdvořilého chování ze sobeckých důvodů, v angličtině výrazu \"chutzpah\" může být použito v obdivu k nekonformní, ale nebojácné, sebejistotě.\n\nLeo Rosten v knize \"Jidiš pro radost\" chucpe charakterizuje jako: \"„Zlost, otrlost, cynismus, nepochopitelná kuráž, dovolenost spojená s arogancí, prostě něco, co žádné slovo v žádném jazyce nemůže plně vyjádřit.“\" (překlad Oty Ornesta, Jidiš pro radost, Academia, Praha 1998)\n\n\"Chucpe\" se často ilustruje takto: „Mladík je souzen pro vraždu svých rodičů a žádá soud o shovívavost, protože je sirotek.“\n\nSlovo se často používá k popisu chování bezskrupulózních politiků.\n\nV českém tisku bylo slovo \"chucpe\" používáno, často bez dalšího vysvětlení, již počátkem 20. století. V krásné literatuře jej lze nalézt u Karla Poláčka.\n\n\nŽádné synonymum nezachytí zvláštní rozpolcený smíšený význam tohoto slova v jidiš. Přibližná synonyma jsou:\n\n\n"}
{"id": "30756", "url": "https://cs.wikipedia.org/wiki?curid=30756", "title": "Jaroslav Koutecký", "text": "Jaroslav Koutecký\n\nJaroslav Koutecký (14. října 1922 Kroměříž – 10. srpna 2005 Berlín) byl český fyzikální chemik a předseda Grantové agentury AV ČR. Za komunismu byl vězněn za pokus o ilegální přechod hranice (1948/1949). V roce 1969 odešel do zahraničí. 20 let strávil v emigraci (1969–1989), zejména v USA a Německu. Od roku 1973 pracoval na Freie Universität Berlin, kde založil výzkumnou skupinu zaměřenou na kvantovou chemii a chemii povrchů. Byl světovým odborník v oblasti elektrochemie, kvantové chemie, kvantové teorie povrchových jevů, fotochemii a chemii a fyzice klastrů. Jeho synem byl filmový dokumentarista Pavel Koutecký.\n\n"}
{"id": "30759", "url": "https://cs.wikipedia.org/wiki?curid=30759", "title": "Vuze", "text": "Vuze\n\nVuze (dříve Azureus) je aplikace umožňující stahování a sdílení souborů v P2P síti BitTorrent. Zahrnuje podporu anonymních komunikačních protokolů I2P a Tor. Azureus je naprogramován v Javě a díky tomu je nezávislý na konkrétním operačním systému (multiplatformní software). Lze jej tedy provozovat v operačních systémech GNU/Linux, Mac OS X, Microsoft Windows či Solaris. Azureus je tzv. Open source software licencovaná pod „svobodnou licencí“ GPL a jeho zdrojové kódy jsou k dispozici volně ke stažení.\n\nAzureus umožňuje pomocí protokolů BitTorrent souběžně segmentově stahovat a/nebo sdílet libovolný počet souborů. Klient disponuje širokými možnostmi nastavení a přizpůsobení aplikace nejen pomocí konfiguračních nástrojů Azurea ale i pomocí dostupných funkčních pluginů. Rovněž zprostředkovává detailní informace o probíhajících přenosech. Mimo jiné\n\nAzureus umožňuje nastavit maximální rychlosti stahování i odesílání a řadu dalších parametrů. Azureus také poskytuje nástroje pro prohlížení souborů s ještě nedotažených torrentů. Obsahuje vlastní konfigurovatelný tracker, který koordinuje přenosy v rámci torrentu a pomocí kterého můžete nabídnout své soubory ke stažení ostatním aniž byste je museli předtím kamkoliv odesílat. Pomocí rozšiřujících funkčních doplňků (jako je např. Country Locator) lze možnosti Azurea ještě rozšířit.\n\nAzureus od verze 2.3.0.0 zahrnuje podporu pro decentralizovaná rozšíření protokolu BitTorrent v podobě distribuované databáze, díky které je Azureus méně závislý na trackerech, bez kterých se v tak případě nutnosti Azureus při stahování dokáže obejít a potřebné provozní informace si obstarat od ostatních klientů. Mnozí tvrdí, že programátoři tím znovu „vynalézají kolo“, protože touto funkcí se BitTorrent klienti konečně vrací k původní myšlence topologie P2P, která by měla být nezávislá na serverech či jakýchkoliv centrálních uzlech jakými trackery jsou. Jiní v tom spatřují přirozenou evoluci BitTorrent protokolu.\n\nGrafické uživatelské rozhraní Azurea je díky automatické detekci a integrovaným lokalizacím ihned po spuštění dostupné v místním jazyce.\n\n"}
{"id": "30766", "url": "https://cs.wikipedia.org/wiki?curid=30766", "title": "Rainer Maria Rilke", "text": "Rainer Maria Rilke\n\nRainer Maria Rilke (4. prosince 1875, Praha – 29. prosinec 1926, sanatorium Valmont v Montreux ve Švýcarsku) byl jedním z nejvýznamnějších německy píšících lyriků přelomu 19. a 20. století. Napsal také jeden román a několik povídek. Byl členem \"Pražského kruhu.\" \n\nJeho tvorba se vyznačuje silným symbolismem, tematicky se věnuje hlavně spiritualitě, hledání smyslu života, lásce a smrti. Bývá někdy označován za \"básníka smrti.\" \n\nRilke (celým jménem \"René Karl Wilhelm Johann Josef Maria Rilke\") se narodil v rodině drážního německého úředníka Josefa Rilkeho (1839-1906) a manželky Žofie, rozené Entzové (1841-??).\n\nZásadní skutečností v jeho dětství bylo, že ho jeho matka Sophie až do pěti let nutila nosit dívčí šaty a oslovovala jej jménem „Renée“, čímž se vyrovnávala se ztrátou starší dcery Renée. Tento přístup Rilke matce později vyčítal. Na druhou stranu to byla ale právě ona, kdo ho přivedla k poezii, a vyžadovala od něj, aby se učil básně Friedricha Schillera zpaměti.\n\nKdyž bylo Rilkemu devět let, jeho rodiče se rozešli. Po předchozích čtyřech létech základní školní docházky v Praze pod vedením piaristů (od roku 1882) začal v září 1886 studovat na Vojenské nižší reálce (\"Militär-Unterrealschule\") v Sankt Pölten, od září 1890 pak na Vojenské vyšší reálce (\"Militär-Oberrealschule\") v Hranicích na Moravě (zde studoval v letech 1894–1897 také Robert Musil, jenž své negativní zážitky frekventanta rakouských vojenských škol – předtím to byla Vojenská nižší reálka v Eisenstadtu – přetavil v inspiraci pro svůj první román \"Zmatky chovance Törlesse\"). Již po třech měsících Rilke svá studia na hranické škole přerušil a ta ho v roce 1891 ze zdravotních důvodů natrvalo propustila, což byl definitivní konec jeho kariéry důstojníka. Poté, co nedokončil ani svá nově započatá studia na obchodní akademii v Linci a ze školy opět předčasně odešel (1892), tentokrát po aféře, vyvolané jeho milostným vztahem k o něco starší dívce, se v období let 1892–1895 v Praze připravoval soukromým studiem na maturitu a složil ji v roce 1895. V témže roce započal svá studia literatury, dějin umění a filozofie na univerzitě v Praze a roku 1896 na univerzitě v Mnichově, tehdejším středisku německé kultury.\n\nBěhem studií ho podporoval jeho strýc Jaroslav von Rilke, který působil jako notář, advokát a politik.\n\nPo odchodu z Prahy v roce 1896 si změnil jméno „René“ na „Rainer“.\n\nNeukotvené zázemí v dětství mělo vliv na jeho pozdější psychiku a Rilke se celý život nechával vydržovat/opečovávat staršími, zámožnými dámami. První z nich byla o patnáct let starší Lou Andreas-Salomé, oduševnělá ruská literátka a bývalá přítelkyně německého filozofa Friedricha Nietzscheho, se kterou se seznámil v roce 1897 v Mnichově. Lou Andreas-Salomé se stala jeho milenkou a rádkyní. Jejich vztah vydržel až do roku 1900. Ovšem i později byla Andreas-Salomé Rilkovou přítelkyní a poradkyní, přičemž využívala i svých psychoanalytických zkušeností, které nabyla jako žačka Sigmunda Freuda v letech 1912 až 1913. Později si otevřela svou vlastní psychoanalytickou ordinaci v Göttingenu.\n\nS Lou Andreas-Salomé a jejím manželem, orientalistou Carlem Friedrichem Andreasem, bydlel Rilke ve Schmargendorfu u Berlína, a také s ní dvakrát navštívil Rusko, kde okamžitě propadl rusofilství a začal se učit rusky. Později překládal z děl Alexeje Tolstého a Antona Čechova.\n\nPři návštěvě umělecké kolonie ve Worpswede u Brém v srpnu 1900 se seznámil se sochařkou Clarou Westhoffovou (1878–1954), se kterou se následujícího roku oženil. V prosinci 1901 se jim narodila dcera Ruth (1901–1972). Přestože se nikdy oficiálně nerozešli, Rilke, neschopný vést konvenční rodinný život, často cestoval a pobýval u svých šlechtických patronek. Claru po roce manželského soužití opustil a odjel do Paříže.\nPobyt v Paříži byl pro Rilka negativním zážitkem, což později vylíčil ve svém jediném románu \"Die Aufzeichnungen des Malte Laurids Brigge\" (česky \"Zápisky Malta Lauridse Brigga\"), nicméně právě zde se krom Augusta Rodina, který jej v letech 1905 až 1906 zaměstnával jako svého sekretáře, setkával např. s impresionistickým malířem Paulem Cézannem. V Paříži vytvořil několik básnických sbírek, např. \"Neue Gedichte\" (1907) a \"Der neuen Gedichte anderer Teil\" (1908). Už v těchto sbírkách se objevuje myšlenkově a interpretačně velmi náročná poezie (např. báseň \"Orfeus. Eurydika. Hermes.\" z \"Nových básní\"). Následovaly dvě básně \"Requiem\" (1909) a jeho již zmíněný jediný román, napsaný jako fiktivní deník mladého dánského umělce v Paříži, který prochází duševní krizí. Na tomto románu začal pracovat v roce 1904, ale hotov byl až roku 1910.\n\nPrvní velký triumf mu přinesla novoromantická báseň v próze \"Weise von Liebe und Tod des Cornets Christoph Rilke\" z roku 1906.\n\nV roce 1906 se Rilke setkal s českou baronkou Sidonií Nádhernou, která byla až do jeho smrti básníkovou blízkou přítelkyní. Rilke několikrát navštívil Nádhernou na jejím zámku Vrchotovy Janovice v Čechách. Také jí důrazně rozmluvil svatbu se spisovatelem a novinářem Karlem Krausem, který se o ni vážně ucházel.\n\nV roce 1910 se Rilke sblížil se svou další přítelkyní a podporovatelkou, kněžnou Marií von Thurn und Taxis (rozenou princeznou Hohenlohe-Waldenburg-Schillingsfürst). Ta se stala jeho doživotní obdivovatelkou a dala mu k dispozici svůj palác v Benátkách i zámek v Loučeni. Její zámek Duino na Jadranu nedaleko Terstu, jeho krásné okolí a později i jeho ruiny (byl zničen za první světové války), Rilkeho inspirovaly k dlouholeté práci na sbírce \"Duineser Elegien\" (česky \"Elegie z Duina\"). \n\nRilke se přátelil s řadou významných osobností a dopisoval si s nimi. Mezi ně patřili např. Hugo von Hofmannsthal, André Gide, Stefan Zweig či Rilkův velký obdivovatel Boris Pasternak.\n\nBěhem první světové války byl nucen narukovat jako rakouský voják, avšak díky svým četným známostem strávil většinu několikaměsíční služby v oddělení propagandy vídeňského vojenského archivu, stejně jako např. Karl Kraus, Stefan Zweig nebo Hugo von Hofmannsthal). Později udržoval intimní poměr s malířkou Lou Albert-Lasard a se statkářkou Herthou Königovou. Pro Rilkův život bylo vůbec příznačné, že udržoval blízký poměr k řadě žen. Měl již pověst předního německého básníka, a tyto ženy z vyšších společenských kruhů jej částečně zaopatřovaly a staraly se o něj.\n\nV období po první světové válce žil Rilke převážně ve Švýcarsku. Zde vznikla jeho vrcholná díla.\n\nBěhem intenzivní práce několika týdnů v únoru 1922 dokončil Rilke na zámku Muzot ve Švýcarsku jednu ze svých vrcholných sbírek, \"Duineser Elegien\", dedikovanou jeho nejvěrnější mecenášce, kněžně Marii von Thurn und Taxis. \"Duineser Elegien\" jsou básnickým pokusem vystihnout smysl lidského utrpení. Tento cyklus deseti elegií patří svou mnohovýkladovostí a symbolikou k nejsložitějším dílům mladší německé poezie. Společně s \"The Waste Land\" (1922, česky \"Pustá země\") anglo-amerického básníka T. S. Eliota a románem \"Ulysses\" (1922, česky \"Odysseus\") irského spisovatele Jamese Joyce jsou \"Duineser Elegien\" považovány za myšlenkové východisko celé moderní literatury 20. století.\n\nVe stejnou dobu jako \"Duinské elegie\" vytvořil Rilke v únoru 1922 své druhé významné dílo, \"Sonette an Orpheus\" (česky \"Sonety Orfeovi\"), zpracovávající orfeovské téma. Od roku 1923 trpěl Rilke vážnými a dlouhodobými zdravotními problémy. Poslední léta života strávil převážně na zámku Muzot. Složil ještě několik set básní, převážně ve francouzštině. Význačnými adresáty jeho korespondence z tohoto období byli zejména ruská básnířka Marina Ivanovna Cvetajevová a taktéž ruský spisovatel Boris Pasternak.\n\nRoku 1926 Rilke podlehl leukemii v sanatoriu Valmont u Montreux ve Švýcarsku. Pohřben je na jižní straně kostela vypínajícího se nad vesnicí Raron ve švýcarském kantonu Wallis. Na jeho náhrobním kameni je vyryt verš, jenž pro tuto příležitost on sám napsal:\n\n\"„Rose, oh reiner Widerspruch, Lust, niemandes Schlaf zu sein unter soviel Lidern.“\" („Růže, jak čistý to protimluv! Slast, nebýt nikoho spánkem pod tolika víčky.“)\n\nRilke vytvořil dlouhou řadu básnických sbírek, z nichž jsou zde uvedeny jen ty nejvýznamnější, mnoho samostatných básní (ke konci života i francouzsky) a několik próz, zvláště povídek (zejm. v raném období, řada z nich je inspirována pražským dětstvím).\n\nPro své temné, spirituální básně byl nazýván „mágem senzibility“ či „básníkem smrti“.\n\n\n\n\n\n\n\n\n"}
{"id": "30769", "url": "https://cs.wikipedia.org/wiki?curid=30769", "title": "Seznam postav ve světě Star Wars", "text": "Seznam postav ve světě Star Wars\n\nZde je seznam důležitých postav ze světa Star Wars, filmového i knižního. Najdete zde příslušníky Světlé strany Síly (Jedi), příslušníky Temné strany Síly (Sith) a některé další postavy (bojovníci, generálové, politici).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n[[Kategorie:Postavy Star Wars]]\n[[Kategorie:Seznamy fiktivních postav|Star Wars]]"}
{"id": "30775", "url": "https://cs.wikipedia.org/wiki?curid=30775", "title": "Kartágo", "text": "Kartágo\n\nKartágo, často psáno také Karthágo (latinsky \"Carthago\", punsky 𐤒𐤓𐤕•𐤇𐤃𐤔𐤕, \"Qart Hadašt\", odvozeno z fénického \"QRT HDŠT\" znamenající „Nové město“, řecky \"Καρχηδών\"; arabsky قرطاج a také قرطاجة), bylo jak starověké město v Severní Africe u pobřeží Středozemního moře, tak civilizace, která se ve sféře vlivu tohoto města rozvinula. Ačkoliv toto jméno neslo více fénických sídlišť, jen toto město je Kartágem starověkého světa. Proto bývá civilizace někdy nazývána Kartaginskou říší nebo podle jejího pozdějšího politického zřízení Republikou Kartágo (Kartaginskou republikou). Jde ale jen o historická označení. Původně bylo Kartágo královstvím.\n\nKartágo bylo ve 3. a 2. stol. př. n. l. západní velmocí, současně s Římskou republikou, a bylo jejím rivalem v nadvládě nad západním Středomořím. Posléze právě tato rivalita vedla k sérii válek, známých jako Punské války, v nichž Kartágo vždy utrpělo porážku. Tyto prohry vedly k úpadku politické a ekonomické síly Kartága, zvláště kvůli krutým sankcím uvalených Římem, jako podmínek k zastavení války. Třetí a poslední z punských válek skončila úplným zničením města Kartága a anektováním posledních zbytků kartaginského území Římany. Ačkoli svébytná kartaginská civilizace zanikla, její pozůstatky přispěly pozdějším středomořským kulturám. Římané na troskách Kartága vybudovali nové stejnojmenné město.\n\nMěsto Kartágo leželo na východ od Tuniského jezera, na druhé straně než leží centrum moderního Tunisu v Tunisku. Založeno bylo přibližně v roce 814 př. n. l. Féničany jako kolonie Tyru, kterému odvádělo tribut. Postupem času Kartágo vyrostlo v obrovskou ekonomickou mocnost ve Středomoří, shromažďující bohatství a vliv díky své ekonomické obratnosti.\n\nZatímco termín „kartaginský“ je užíván spoustou současných autorů, mnoho starověkých spisů užívá přídavné jméno „punský“ k popsání čehokoli, co mělo co dělat s kartaginskou civilizací, jelikož latinský termín \"punicus\" (dříve \"poenicus\"), sám propůjčen z řeckého \"Φοινίκη\", znamená „Fénicie“.\n\nOd roku 1979 jsou ruiny města (celková rozloha 602 ha) součástí světového kulturního dědictví UNESCO.\n\nKartágo bylo založeno roku 814 př. n. l. fénickými osadníky z města Týros, kteří s sebou přinesli i městského boha Melqarta. Podle pověsti založila město královna Dídó (nebo Elissa příp. Elissar), která utekla z Tyru poté, co byl její manžel zavražděn během pokusu jejího mladšího bratra o posílení své vlastní moci. Několik mýtů o založení města se dochovalo skrze řeckou a římskou literaturu (viz např. Byrsu).\n\nV roce 509 př. n. l. byla mezi Kartágem a Římem podepsána smlouva udávající rozdělení vlivu a obchodních aktivit. Toto je první známý zdroj oznamující, že Kartágo získalo kontrolu nad Sicílií a Sardinií.\n\nZačátkem 5. století př. n. l. se Kartágo stalo komerčním centrem západního středomoří. Město dobylo většinu starých fénických kolonií, tj. Hadrumentum, Utica a Kerkouane, podrobilo si libyjské kmeny a převzalo kontrolu nad celým pobřežím severní Afriky od současného Maroka až k hranicím Egypta. Jeho vliv se také rozšiřoval ve Středozemním moři; převzalo kontrolu nad Sardinií, Maltou, Baleárskými ostrovy a západní polovinou Sicílie. Důležité kolonie byly také založeny na Pyrenejském poloostrově.\n\nVálky mezi řeckými městy (zejména Syrákúsami) a Kartágem probíhaly v 5.–3. století př. n. l.\n\nSouboj o nadvládu nad západním Středomořím probíhal mezi starověkým Římem a Kartágem ve třech válkách v 3.–2. století př. n. l. Třetí punská válka skončila úplnou porážkou Kartága a srovnáním města se zemí.\n\nKartágo bylo jednou z mnoha fénických osad. V 10. století př. n. l. bylo pobřeží Středozemního moře osídleno rozmanitou semitsky mluvící populací. Lidé obývající oblast současného Libanonu nazývali svůj jazyk kanaánštinou, ale Řekové je uvádějí jako \"Féničany\". Féničtina byla velmi podobná starověké hebrejštině do té míry, že hebrejština je často používána jako pomůcka při překladech fénických nápisů.\n\nFénická města byla vysoce závislá na obchodu a obsahovala mnoho důležitých přístavů. Fénické hlavní město byl Týros, který kolem Středozemního moře založil spoustu obchodních stanic. Kartágo a mnoho dalších osad se později rozvinulo v samostatná města.\n\nAby poskytli místo k odpočinku pro obchodní flotily udržující fénický monopol v oblasti přírodních surovin, nebo aby sami vedli obchod, založili Féničané podél břehů Středozemního moře mnoho koloniálních měst. K zakládání svých měst byli povzbuzováni potřebou k oživení obchodu aby mohli zaplatit poplatky vyžadované Tyrem, Sidónem a Byblem následované říšemi, které jim vládly, a ze strachu kompletní řecké kolonizace těch částí Středozemního moře, které jsou vhodné k obchodu. Féničané postrádali dostatek populace a potřebovali v cizině založit soběstačná města. Většina měst měla méně než 1000 obyvatel, ale Kartágo a pár dalších měst se rozrostlo v ohromné metropole.\n\nNějakých 300 kolonií bylo založeno v Tunisku, Maroku, Alžírsku, Ibérii a v mnohem menším rozsahu také na vyprahlých březích Libye. Féničané kontrolovali Kypr, Sardínii, Korsiku a Baleárské ostrovy a také minoritní oblasti na Krétě a Sicílii. Pozdější osídlení se dostala do ustavičných konfliktů s Řeky. Féničané na omezenou dobu dokázali ovládnout celou Sicílii. Celá oblast později přešla pod vedení a ochranu Kartága, které obratem odeslalo své vlastní kolonisty k založení nových měst nebo k posílení těch, které odmítaly Týros a Sidón.\n\nPrvní kolonie byly vytvořeny na dvou cestách k iberskému minerálnímu bohatství - podél afrického pobřeží a na Sicílii, Sardínii a Baleárských ostrovech. Centrum Fénického světa by Týros, sloužící jako ekonomické a politické jádro. Moc tohoto města ubývala následkem mnoha obléhání a jeho následném zničením Alexandrem Velikým. Role vůdce pak přešla na Sidón, a případně Kartágo. Každá kolonie sice platila poplatky buď Tyru, nebo Sidonu, ale žádný z nich neměl kontrolu nad koloniemi. To se změnilo s nástupem Kartága, jakmile Kartáginci ustanovili své vlastní starosty k vládě nad městy a samo Kartágo si ponechalo mnoho přímé kontroly nad koloniemi. Tato politika vedla nakonec k přeběhnutí iberských měst k Římanům během punských válek.\n\n\nKrálovna Elissar (známá také jako „Alissa“, nebo arabským jménem اليسار, nebo اليسا, nebo عليسا) byla princeznou z Tyru, která založila Kartágo. Během jejího vrcholu byla její metropole nazývána „zářící město“, vládnoucí dalším 300 městům kolem západního Středozemního moře a vedoucí fénický punský svět.\n\nBratr Elissary, král Pygmalion z Týru, zavraždil jejího manžela, vrchního kněze Sychaea. Elissar utekla před tyranií své vlastní země a založila Kartágo a následovně jeho pozdější území. Podrobnosti jejího života jsou útržkovité a matoucí, ale jejich posloupnost může být odvozena z různých zdrojů. Podle Justina byla princezna Elissar dcerou krále Mattena z Tyru (známého také jako Muttoial nebo Belus II). Když zemřel, odkázal trůn jí a jejímu bratrovi, Pygmalionovi. Ona se provdala za svého strýce Acherbase (známého též jako Sychaeus), vrchního kněze boha Melkarta, muže s autoritou a bohatstvím srovnatelným s králem. Pygmalion byl tyran, milovník zlata a intrik, a požadoval autoritu a jmění z kterého se těšil Acherbas. Pygmalion v chrámu Acherbase zavraždil a dlouhou dobu dokázal svůj zločin před svou sestrou skrývat, klamající ji lží o smrti jejího manžela. Ve stejnou dobu volali lidé z Tyru po jednom panovníkovi, což způsobilo rozpory v královské rodině.\n\n\nPodle legendy založila Kartágo v roce 814 př. n. l. fénická princezna Dido. Starověké báje vyprávějí, že její bratr Pygmalión zabil jejího manžela Sychaea a ji sesadil z trůnu. Nešťastná Dido opustila rodný Týros, ležící na východním břehu Středozemního moře, a se svými přáteli vyrazila na západ. Zastavuje se u pobřeží severní Afriky, kde zakládá Nové Město, fénicky Kart Hadašt, latinsky Karthago.\n\nNež ale mohla Dido založit město, musela se ještě dohodnout s numidským králem Jarbasem, který ji dal nabídku: \"\"Užívej pozemek tak velký, jaký pokryje volská kůže.\"\" Chytrá Dido ale Jarbase přelstí. Kůži rozřezává na tenké proužky, které svazuje dohromady, a obkládá tak jimi velké území, které zahrnuje jak budoucí město, tak přístav i skálu, na níž později vyroste hrad. Na památku této události získává zmíněný hrad, centrum Kartága, jméno Byrsa, což odkazuje ke \"stažené kůži\".\n\nŘímský básník Vergilius přidává do báje ještě příběh Aenea, uprchlíka z Tróje, jehož loď bouře zahnala přímo do právě založeného Kartága. Princezna se do něj zamiluje a prožijí spolu krátký románek. Aeneas se ale nestane jejím manželem, ani kartaginským králem, jak si ona představuje. Podle bohů má založit Římskou říši. Aeneas tedy tajně vyplouvá na moře k italským břehům. Zoufalá Dido se pak z nešťastné lásky sama upálí na hranici a ještě před smrtí proklíná Aenea a všechny jeho potomky. \"\"Odsud pramení nepřekonatelná nenávist mezi Kartáginci a Římany,\"\" vysvětluje Vergilius.\n\nKartáginci mluvili punsky, dialektem féničtiny.\n\nKartágo bylo vybudováno na útesu s přístupem k moři na jihu a severu. Pozice města z něj učinila mistra středomořského námořního obchodu. Všechny lodě přeplouvající moře musely proplout mezi Sicílií a pobřežím Tuniska, kde bylo Kartágo postaveno, což dopřálo městu obrovskou moc a vliv.\n\nUvnitř města byly vybudovány dva velké umělé přístavy - jeden jako kotviště obrovské městské flotily 220 válečných lodí a druhý pro obchod. Oba přístavy přehlížela obezděná pevnost.\n\nMěsto mělo pevné hradby, 37 km na délku, delší než hradby srovnatelných měst. Většina hradeb se nacházela na pobřeží a tak mohlo být méně působivé jak kartaginská kontrola nad mořem ztěžuje útok z tohoto směru. 4-5 km dlouhé hradby v mořské úžině na západě byly skutečně neproniknutelné.\n\nMěsto mělo také velké pohřebiště (nekropoli), náboženskou oblast, tržiště, radnici, pevnosti a divadlo a bylo rozděleno do čtyř stejně velkých sídlišť se stejným rozložením. Zhruba v centru města stála vysoká citadela nazývaná Byrsa. Bylo to jedno z největších měst helénistického období (dle některých odhadů byla větší pouze Alexandrie) a až do průmyslové revoluce patřilo mezi největší města v historii.\n\nŘíše Kartága byla silně závislá na obchodu s Tartéssem a jinými městy na Pyrenejském poloostrově, od kterých získávala obrovské množství stříbra, olova, a mnohem důležitější cínovou rudu, která byla přísadou k výrobě bronzových předmětů. Její obchodní vztahy s Ibery a námořní síla, která zajistila kartaginský monopol v obchodu s Británií bohatou na cín a Kanárskými ostrovy, jí umožnily stát se jediným významným překupníkem cínu a výrobcem bronzu. Udržování tohoto monopolu bylo jedním z hlavních zdrojů kartaginské síly a prosperity a kartaginský obchodník by raději rozbil svou loď o skalnaté břehy Británie, než aby odhalil kterémukoli rivalovi, jak se k nim bezpečně přiblížit. Navíc, když bylo Kartágo jediným významným dodavatelem cínu, jeho pozice v centru Středozemního moře a kontrola nad vodami mezi Sicílií a Tuniskem mu umožňovaly kontrolovat zásobování východních národů tímto kovem. Kartágo bylo také největším středomořským producentem stříbra, těženého v Ibérii a na pobřeží severní Afriky, a po monopolu s cínem bylo stříbro jedním z jeho nejvýdělečnějších podniků. Jeden důl ve Španělsku poskytoval Hannibalovi 300 římských liber (98,235kg) stříbra denně.\n\nKartaginská ekonomika vznikla jako rozšíření hospodářského vlivu svého mateřského města, Tyru. Jeho početná obchodní flotila putovala po obchodních trasách zmapovaných Tyrem, a Kartágo po Tyru zdědilo i umění vyrábět velmi hodnotné barvivo – tyrský purpur. Ve starověkém Středomoří to bylo jedno z nejcennějších zboží, mající cenu 15-20násobku jeho váhy ve zlatě. Vysocí římští úředníci si mohli dovolit tógy pouze s úzkým proužkem v této barvě. Kartágo také vyrábělo méně hodnotné karmínové pigmenty z šarlatu.\n\nKartágo vyrábělo jemně vyšívané a barvené textilie z bavlny, lnu, vlny a hedvábí, uměleckou i užitnou keramiku, fajáns, kadidla a parfémy. Jeho řemeslníci pracovali se sklem, dřevem, alabastrem, slonovinou, bronzem, mosazí, olovem, zlatem, stříbrem a drahými kameny, aby vytvářeli široký sortiment zboží, včetně zrcadel, vysoce ceněného nábytku a postelí, ložního prádla a polštářů, šperků, zbraní, nástrojů a kuchyňského nádobí. Přiváželo nasolené ryby z Atlantiku a rybí omáčky a zprostředkovávalo prodej řemeslných, zemědělských a přírodních produktů všem obyvatelům Středomoří.\n\nVedle průmyslové výroby mělo Kartágo vysoce pokročilé a produktivní zemědělství, používající železné pluhy, zavlažování a střídavé obhospodařování. Mago napsal slavné pojednání o zemědělství, které Římané po dobytí Kartága nařízením přeložili. Po druhé punské válce Hannibal upřednostnil zemědělství, aby pomohl obnovit kartaginskou ekonomiku a aby Římu zaplatil válečné odškodné 800 000 římských liber (261 960 kg) stříbra a z většiny byl úspěšný.\n\nKartágo pěstovalo víno, které bylo v Římě, Etrurii a Řecku vysoce ceněné. Řím byl hlavním konzumentem rozinek, kartaginské speciality. Bylo pěstováno ovoce, ořechy, obilí, hrozny, datle a olivy a byl vyvážen olivový olej, který konkuroval řeckému. Kartágo také chovalo skvělé koně, podobné dnešním arabským koním, kteří byli značně ceněni a vyváženi.\n\nKartaginské obchodní lodě, které překonaly dokonce ty z Levanty, navštívily každý důležitý přístav ve Středozemním moři, Británii, na pobřeží Afriky a na Kanárských ostrovech. Tyto lodě byly schopny převážet přes 100 tun zboží. Obchodní flotila Kartága byla velikostí a tonáží srovnatelná s flotilami hlavních evropských mocností z 18. stol.n.l.\n\nKupci zpočátku dávali přednost východním přístavům: Egypt, Řecko, Kypr a Malá Asie. Ale poté co se Kartágo dostalo do konfliktu s řeckými kolonisty kvůli kontrole Sicílie, zavedlo obchod se západním Středomořím, včetně obchodu s Etrusky.\n\nKartágo také vypravilo karavany do vnitrozemí Afriky a Persie. Směňovali své zboží a zemědělské výrobky s obyvatelstvem na pobřeží i ve vnitrozemí Afriky za sůl, zlato, dřevo, slonovinu, ebenové dřevo, opice, pávy, kůže a usně. Jejich obchodníci vynalezli aukční prodej a užívali jej k výměně s africkými kmeny. V jiných přístavech se snažili založit trvalé velkosklady nebo prodat své zboží na tržištích. Získávali jantar ze Skandinávie a cín z Kanárských ostrovů. Od Keltiberů, Galů a Keltů získávali jantar, cín, stříbro a kožešiny. Sardínie a Korsika pro Kartágo produkovaly zlato a stříbro a Fénické kolonie na ostrovech, jako Malta a Baleáry, produkovaly zboží, které bylo vraceno do Kartága k distribuci ve velkém. Kartágo zásobovalo chudší civilizace jednoduchými věcmi, jako například keramikou, výrobky z kovu a ozdobami, často nahrazujícími místní výrobu, ale jejich nejlepší práce naopak vyváželo k těm bohatším, jako Řekům nebo Etruskům; Kartágo obchodovalo téměř s každým zbožím žádaným ve starověkém světě, včetně koření z Arábie, Afriky a Indie či otroků.\n\nJeho obchodní lodě se dostaly podél Atlantského pobřeží Afriky až k Senegalu a Nigérii. Jedna zpráva zmiňuje kartaginské obchodní plavidlo prozkoumávající Nigérii, včetně popisu výrazných geografických rysů jako pobřežní vulkán a setkání s gorilami (viz také Hanno Mořeplavec). Nepravidelné obchodní výměny se odehrávaly na západě až na Madeiře a Kanárských ostrovech a na jihu až v jižní Africe. Kartágo také obchodovalo s Indií: cestovali přes Rudé moře a – spíše bájné – země Ofir a Punt (dnešní Somálsko?).\n\nArcheologické nálezy ukazují přítomnost všech druhů výměn, od ohromného množství cínu tolik potřebného pro civilizaci stále používající bronz, až po všechny druhy textilií, keramiky a drobných kovových předmětů. Před a během válek kartaginští kupci byli v každém přístavu ve Středomoří; kupující a prodávající, zakládající skladiště kdekoli to bylo možné, nebo jen smlouvající na otevřených tržištích poté, co vystoupili ze své lodě.\n\nArcheologické vykopávky etruských měst ukázaly, že etruská civilizace byla po několik století zákazníkem i dodavatelem Kartáginců, dlouho před nástupem Říma. Etruské městské státy byly Kartágu občas i vojenskými spojenci.\n\nVzhledem k nižšímu počtu obyvatel samotného Kartága a jeho pramalého zájmu o vojenskou službu byla většina jednotek kartaginských armád tvořena cizími žoldnéři, africkými jednotkami spřízněných Libyjců a Libyjo-féničanů z okolních měst či Kartaginci z kolonií a odvedenci poddaných národů. Všichni takzvaní žoldnéři ve službách Kartága nebyli profesionálními žoldnéři v pravém slova smyslu, mnozí byli srovnatelní s pomocnými sbory Římanů, ale někteří ano. Samotní rodilí Kartaginci zpravidla většinou působili ve vojsku jako důstojníci nebo elitní jezdci a jejich počet byl omezen. Ti nejurozenější a nejbohatší pak tvořili prestižní elitní složku pěšáků označovanou již antickými historiky jako svatý oddíl, který byl cvičen v tradičním antickém umění boje ve formě falangy, ale kompletně celý nešťastně padl už ve válce se syrakuským tyranem Agathoklem na Sicílii, přesto se znovu objevovaly v následujících punských válkách další obdobné oddíly kartaginských občanů nebo reorganizovaní nástupci původního oddílu. Vedle tedy již zmiňovaných důstojníků a jezdců to byly jediné vojenské útvary tvořené občany–pravými obyvateli Kartága, a to o velikosti několik tisíc mužů (svatý oddíl dosahoval v punsko-syrakuské válce nanejvýš 3 000 mužů). Celkový počet mužů byl ale několikanásobně vyšší, kartaginští šlechtici a důstojníci tvořili jen malou část, za to byli nejlépe vyzbrojení podle řeckého vzoru jako obrnění hoplíti. Z žoldnéřů to byli zejména afričtí Libyjci, Libyjo-féničani a Numiďané, významná část pocházela z Pyrenejského polostrova (Iberové, Keltiberové a obyvatelé Baleár), dále Galové, Ligurové, Řekové a Italové (Etruskové, Samnité a další).\n\nStudium historie Kartága je problematická. Kvůli podrobení civilizace Římany na konci třetí punské války se zachovalo jen pár historických pramenů původní kartaginské provenience. Existuje několik starověkých překladů punských textů do řečtiny a latiny, stejně jako nápisy na monumentech a budovách objevených v severní Africe. Nicméně většina dostupných původních materiálů o kartaginské civilizaci byla napsána řeckými a římskými historiky, jako např. Livius, Polybios, Appiános, Cornelius Nepos, Silius Italicus, Plútarchos, Cassius Dio a Hérodotos.\n\nTito autoři pocházeli z kultur, které byly téměř vždy v konkurenci, a často i v konfliktu, s Kartágem. Řekové např. zápolili s Kartágem o Sicílii, a Římané vedli proti Kartágu již zmíněné punské války. Zmínky o Kartágu napsané cizinci tak nevyhnutelně obsahují zaujaté soudy a hodnocení.\n\nNedávné vykopávky starých kartaginských míst přinesly na světlo mnohem více původních materiálů. Některé z těchto nálezů popírají nebo naopak potvrzují aspekty tradičních obrazů Kartága, ale spousta materiálu je stále ještě nejasná.\n\n"}
{"id": "30778", "url": "https://cs.wikipedia.org/wiki?curid=30778", "title": "Evoluce člověka", "text": "Evoluce člověka\n\nEvoluce člověka (antropogeneze), tedy proces, který podle evoluční teorie vedl ke vzniku druhu Homo sapiens, se odehrál během dlouhého období kenozoika. Na jeho studiu se v současnosti podílí velké množství vědních oborů – vedle paleoantropologie je to například primatologie, geologie (stratigrafie), klimatologie nebo embryologie. V poznání mladších fází antropogeneze pomáhá také archeologie; velký posun v novější době umožnil rozvoj genetiky.\n\nV širším slova smyslu není otázka antropogeneze rozšířena pouze na fylogenetický vývoj rodu Homo a jeho předchůdce, ale také na postupné osídlování Země moderními lidmi i na současné tendence v evoluci člověka, vliv zemědělství nebo industrializace.\n\nSnahy poznat vlastní původ je možné předpokládat již v pravěku, neboť představy o vzniku člověka jsou součástí nejstarších mýtů. Počátky moderního vědeckého studia je však možné datovat až do 18. století.\n\nJiž Carl Linné postavil člověka pod druhovým označením Homo sapiens do blízkosti moderních lidoopů. V jeho monumentálním díle ovšem nešlo o blízkost danou vývojem, ale morfologickou podobností.\nZásadním impulsem k hledání lidských předků se staly práce o evoluci, které vydali Jean Baptiste Lamarck, Alfred Russel Wallace a Charles Darwin v 19. století. O společném předku lidoopů a lidí poprvé otevřeně napsal Thomas Huxley v roce 1863. Tyto myšlenky však zůstávaly ještě dlouho kontroverzní a narážely i v rámci vědecké komunity na hluboce zakořeněné náboženské představy. Ačkoliv již v této době byly známy nálezy vyhynulých zvířat i hominidů, byly všeobecně pokládány za kuriozity a postižené jedince, staré maximálně několik set let, případně za doklady života před biblickou potopou.\n\nPřesto již v roce 1856, tedy tři roky před zveřejněním Darwinovy evoluční teorie, oznámil německý profesor Schaffshausen nález neandrtálského člověka a opatrně jej popsal jako „nižší typ, než kterákoliv ze současně žijících lidských ras“. Ostatní badatelé ovšem objev považovali za ostatky málo inteligentního či přímo tělesně i duševně postiženého člověka.\n\nS postupným přijetím evoluční teorie během druhé poloviny 19. století byly již nalezené ostatky hominidů bez pochybností řazené k předkům moderního člověka. Začalo hledání kolébky lidstva v Evropě, Africe i Asii, zpočátku však bylo silně ovlivněné podvrhem Piltdownské lebky. Mezi nejznámější paleoantropology první poloviny 20. století patří Davidson Black, Eugène Dubois, Raymond Dart nebo manželé Mary a Louis Leakeyovi.\n\nK prvním významnějším objevům došlo v 90. letech 19. století na Jávě (\"Homo erectus\"), protože část odborníků na rozdíl od Darwina hledala kořeny lidstva v Asii. Teprve kolem poloviny 20. století se zájem odborníků upřel na Afriku. Přestože zde první doklady lidských předků zachytil již v roce 1924 Raymond A. Dart (\"Australopithecus africanus\"), většina odborníků tyto nálezy ignorovala.\n\nV 60.–70. letech 20. století došlo k mnoha významným objevům ve východní Africe, kde byly zachyceny ostatky australopitéků i nejstarších lidí (zejm. \"Australopithecus afarensis\"\", Homo habilis\"). Definitivně tak bylo potvrzeno, že kořeny rodu \"Homo\" jsou africké. Zásadní nálezy kosterních ostatků i nejstarších kamenných nástrojů byly učiněny v Olduvajské rokli. Mezi další významné lokality patří Hadar v Etiopii a Laetoli v Tanzanii, které potvrdily v té době ještě nejistou domněnku, že pliocénní homininé již chodili vzpřímeně po dvou končetinách jako moderní lidé. Množství nálezů bylo získáno také v okolí jezera Turkana – na dolním toku řeky Omo na jihu Etiopie a v oblasti Koobi Fora v Keni.\n\nRychle po sobě následující objevy nejstarších homininů ve východní a střední Africe (\"Sahelanthropus\", \"Orrorin\", \"Ardipithecus\") na přelomu 20. a 21. století poodhalily dosud nejstarší a málo poznané základy lidského rodu. Nálezy druhů \"Sahelanthropus\" a \"Australopithecus bahrelghazali\" ve středoafrickém Čadu přitom ukázaly, že vývoj homininů neprobíhal pouze ve východní a jižní Africe. Také moderní objevy v jihoafrických krasových jeskyních (\"Australopithecus sediba\", \"Homo naledi\") naznačují, že lidská evoluce byla poměrně složitým procesem.\n\nI přes neustálé nové a často překvapující nálezy stále není fylogeneze člověka v mnoha ohledech vyřešena. Nový impuls v paleoantropologii přinesla moderní genetika a metoda molekulárních hodin. I ta má však svoje omezení, a tak četné otázky dosud zůstávají nezodpovězeny.\n\nNovější data stále častěji ukazují na skutečnost, že evoluce homininů nebyla lineární a nevedla jednoduše od opic a lidoopů k modernímu člověku. Zdá se, že vývojový strom se spíše podobal hustému keři s mnoha slepými větvemi, kde pouze druh \"Homo sapiens\" dosáhl současnosti. Nejpozději v pliocénu však lze sledovat větší množství druhů, které se vyskytovaly současně. Tito vyhynulí hominini přitom často přežívali po mnohem delší dobu než současný \"Homo sapiens\", byli tedy z evolučního hlediska velmi úspěšní. \nJiž v triasu, zhruba před 220 miliony let, se ze savcovitých plazů (Synapsida) vyvinuli první savci. Byli to velmi drobní a nenápadní tvorové. Nejmenší z nich dosahovali váhy jen asi 2 gramy a ti největší, dlouzí okolo 14 cm, vážili asi 30 gramů.\nMuseli přežít v prostředí, jemuž dominovali velcí plazi, a proto se specializovali na noční život a lov hmyzu. Byli teplokrevní, což jim během chladnějších nocí poskytovalo oproti plazům výhodu a volný prostor k obživě. Měli ale i další zajímavé vlastnosti – několik odlišných typů zubů, tvrdé patro, lebkou dobře chráněný a v poměru k velikosti těla výrazně větší mozek, srst, dobrý sluch a jiné. Aby zvýšili šance na přežití u velmi malých, křehkých mláďat a zamezili tak energeticky náročné potřebě plození velkého množství potomků, přešli od kladení vajec k rození živých mláďat, živených mateřským mlékem.\n\nV paleocénu (před 65–55 miliony let), došlo k obrovskému rozvoji savců a mezi nimi se objevili i první primáti. Pohybovali se nejvíce v korunách stromů a jejich zadní nohy byly proto vybavené typickým silným palcem v opozici k ostatním prstům. Oproti jiným savcům se u nich vyvinul velmi dobrý zrak a oči umístěné vpředu, nikoliv po stranách hlavy. Byli tedy schopní stereoskopického vidění. Rostlinnou stravu dobře zpracovávali díky nově utvářeným stoličkám s velkou třecí plochou. Ti, kteří se i nadále živili hmyzem, měli stoličky ostřejší, s výraznějšími hrbolky. Primáti také rodili menší, ale vyvinutější mláďata, která již nebyla slepá, hluchá a bez srsti. Samice měly většinou pouze jedno mládě a jen jeden pár mléčných žláz.\n\nTak zvaní vyšší primáti se zhruba před 35 miliony lety, tedy koncem eocénu, rozdělili na dvě hlavní větve. Jižní Ameriku osídlily tak zvané opice Nového světa (Ploskonosí), zatímco v Africe se vyvíjely opice Starého světa (Úzkonosí). Po oddělení Afriky a Jižní Ameriky asi před 25 miliony let se pak obě větve utvářely zcela samostatně. Z úzkonosých opic Starého světa se zhruba ve stejné době oddělila nadčeleď Hominoidi (Hominoidea), do které dnes patří gibonovití a hominidé, včetně člověka.\n\n\n\n\nTeprve počátkem miocénu (23 až 5 milionů let před současností) se v paleontologickém záznamu objevují první jistí zástupci hominoidů. Toto geologické období lze ovšem označit jako zlatý věk hominoidů, protože během něj došlo k velkému rozvoji celé nadčeledi. Problematiku oddělení od úzkonosých opic (\"Cercopithecoidea\") ztěžuje nedostatek fosilií z období před 23–32 miliony let, špatně dochované ostatky i vzájemná podoba jednotlivých rodů.\n\nModerní hominoidi jsou uzpůsobeni k životu v korunách stromů tropického deštného lesa, kde již neběhají po všech čtyřech, ale skáčou a ručkují. Mají proto odlišně utvářené končetiny a celý hrudník. Zcela zřetelným znakem současných hominoidů je chybějící ocas, který již nemusí vyvažovat rovnováhu těla v běhu po čtyřech. Typické jsou pro ně i stoličky s pěti hrbolky (tak zvaný \"Y-5\" neboli \"dryopitekový vzor\") a zubní vzorec 2.1.2.3 (2 řezáky, 1 špičák, 2 třenové zuby a 3 stoličky). I mozek hominoidů je mnohem rozvinutější než u ostatních savců.\nNejstarší hominoidi z časného miocénu však sdíleli jen některé z těchto znaků. Nebyli ještě uzpůsobeni šplhu a brachiaci a pohybovali se ponejvíce po všech čtyřech končetinách. Zuby se už ale blížily podobě chrupu u dnešních lidoopů. Jejich zástupci, představovaní především úspěšnou čeledí Proconsulidae, jsou známí výhradně z Afriky (Keňa, Uganda).\n\nVe středním miocénu se hominoidi rozšířili také do Evropy a Asie, kde došlo k jejich bouřlivému rozvoji. Naproti tomu doklady z Afriky jsou v této době vzácné. Dříve hojně rozšíření proconsulidé ustupují měnícím se klimatickým podmínkám.\n\nZhruba před 18–20 miliony let došlo podle analýzy DNA k oddělení gibonů, ovšem jejich předci dosud nebyli identifikováni a všichni uvažovaní kandidáti (např. čeleď Pliopithecidae) byli vždy zamítnuti. Postupně se oddělovaly další evoluční linie, vedoucí k dnešním orangutanům (asi před 13–16 miliony let) a gorilám (před 8–9 miliony let). Stejně jako v případě gibonovitých není zcela jasné, zda tato štěpení proběhla v Africe, Evropě nebo v Asii.\n\nV mladším miocénu se hominoidi rozvíjejí opět spíše v Africe, zatímco v Evropě a ve většině Asie postupně mizí. Dosud není jisté, zda v Africe na počátku středního miocénu téměř nebo zcela vyhynuli a byli později převrstveni eurasijskými formami nebo zda hlavní vývojová linie směrem k dnešním lidoopům pokračovala nerušeně v Africe, avšak v oblastech, které neměly vhodné podmínky pro fosilizaci. Jednotlivé rody z Afriky, Evropy i Asie se spolu mohly různým způsobem prolínat a v současnosti nelze určit, která z linií vymřela bez potomků a z které vzešli předci moderních hominidů.\n\nDo konce miocénu většina hominoidů vyhynula. Vymírání úspěšné nadčeledi je dáváno do souvislosti s dalším vysušováním a ochlazováním klimatu a ústupem subtropického klimatického pásu blíž k rovníku. Geografické i klimatické změny však na druhou stranu mohly v Africe stimulovat rychlý rozvoj přizpůsobivějších forem, aby se v závěru miocénu objevili první bipední tvorové, směřující ke vzniku rodu Homo.\n\nVývojové větve šimpanzů \"(Panina)\" a lidí \"(Hominina)\" se rozdělily zhruba před 6–8 miliony let, doklady počátků lidské linie jsou však zatím vzácné a v jejich poznání převládá nejistota. Výzkumy ale ukazují, že poslední společný předek obou taxonů se moderním šimpanzům příliš nepodobal a že šimpanzi prošli stejně výrazným vývojem jako lidé. Nejsou tudíž jakousi živou fosilií a přesným obrazem našeho předka, ačkoliv poslední společný předek obou větví vypadal jistě více jako lidoop než jako moderní člověk – blížil se mu velikostí mozku a snad se mohl i podobně chovat.\n\nNejstarší nálezy, které zřejmě již představují zástupce taxonu Hominina nebo tvory velmi blízké, pochází z přelomu miocénu a pliocénu střední a východní Afriky. Mezi první příslušníky samostatné lidské vývojové linie po oddělení od předků šimpanzů by mohly patřit rody Sahelanthropus, Orrorin a Ardipithecus. Všechny se vyznačují především zkracujícími se špičáky, zanikajícím ostřícím komplexem mezi špičákem a třenovým zubem a také prvními adaptacemi k dvojnohé chůzi. Představují přechod od čtyřnohých lidoopů, žijících ve větvích stromů tropického lesa, k dvojnohým tvorům přizpůsobeným otevřenějšímu, méně zalesněnému prostředí.\n\nPozůstatky těchto archaických homininů byly objeveny teprve na přelomu 20. a 21. století, takže jsou zatím málo početné a nekompletní. Existuje velké množství otázek ohledně jejich taxonomické a fylogenetické pozice. Odborníci nejsou jednotní ani v tom, zda všechny popsané ostatky vůbec patřily homininům a mnozí z nich jeden nebo více druhů z okruhu lidských předků vylučují.\n\nProblémem je i fakt, že nejsou známí prakticky žádní předchůdci moderních šimpanzů či goril, s nimiž by bylo možné nálezy prvních homininů porovnat. První ostatky archaických šimpanzů, představované pouze třemi zuby, byly zachyceny v roce 2004 u jezera Baringo v Keni, jsou však jen asi 545 000 let staré. Zajímavé je, že pocházejí z prostoru typického pro vývoj člověka, mimo areál výskytu současných šimpanzů.\n\nVšechny popsané druhy časných homininů nesou zcela svébytnou mozaiku primitivních i odvozených znaků. Nemohou být ale navzájem porovnány, protože z každého byly nalezeny odlišné partie kostry. Jedinou částí těla, zastoupenou poměrně hojně u všech druhů, jsou zuby. Ty jsou si vzájemně značně podobné. Byl proto vysloven i názor, že by se mohlo jednat o jediný rod s druhy, které na sebe časově navazují a tvoří anagenetickou linii. S touto představou ovšem velká část odborníků nesouhlasí.\n\nO způsobu života nejstarších homininů lze říci jen velmi málo. Klíčová je schopnost chodit vzpřímeně po dvou končetinách, ačkoliv chůze těchto tvorů se od bipedie člověka ještě podstatným způsobem lišila a není dosud dobře poznaná. Také je třeba mít na paměti, že ne všichni bipední hominidé museli být lidskými předky. S dvojnohou chůzí mohly „experimentovat“ i jiné druhy, které ovšem vymřely bez potomků (např. Oreopithecus).\n\nI přes adaptace k bipedii si první homininé stále uchovávali některé rysy, potřebné pro obratné lezení ve větvích stromů, kde i nadále trávili velké množství času. Přírodovědné analýzy ukazují, že tito tvorové patrně obývali lesní porosty nebo mozaikovitou krajinu s menšími či rozsáhlejšími úseky lesa, v blízkosti vodních toků a jezer. To odporuje staršímu předpokladu, že bipedie vznikla v otevřené bezlesé krajině, když se museli předci člověka vyrovnat s ústupem lesů a šířením savany vlivem měnícího se podnebí na počátku pliocénu.\n\nDále jsou u všech časných homininů pozorovány změny na chrupu. Předpokládá se, že zmenšování špičáků, které šimpanzím a gorilím samcům slouží zejména k bojům o samice nebo teritorium, dokládá určité změny ve společenském uspořádání s méně dominantní rolí samců. Objevují se však také názory, že redukce zubů může souviset se změnou stravy vlivem klimatických změn – při ústupu lesů s dostatkem měkkého tropického ovoce a tudíž při zvýšené potřebě žvýkání a drcení tužší stravy (hlízy, semena, aj.) velké přečnívající zuby překážely.\n\nAustralopitékové tvoří značně variabilní skupinu evolučně velmi úspěšných homininů. Obývali po téměř 3 miliony let (v době před 4,2–1,3 miliony let) rozsáhlé oblasti východní, jižní a střední Afriky. Vyskytovali se převážně v tropickém podnebném pásu a jen výjimečně se šířili i do subtropů. Rozeznává se nejméně 9 druhů, přičemž mezi nejznámější a také nejlépe poznané zástupce patří \"Australopithecus afarensis\" z východní Afriky a \"Australopithecus africanus\" z jižní Afriky. Zástupci s extrémně masivní stavbou zubů a čelistí jsou některými badateli vyčleňováni do samostatného rodu \"Paranthropus\". Současníkem a zřejmě blízkým příbuzným australopitéků je také málo poznaný druh hominina – \"Kenyanthropus platyops\".\n\nAustralopitékové s největší pravděpodobností patří k vývojové linii moderního člověka. Dosud však nebylo vyřešeno, na který ze známých druhů (pokud vůbec na nějaký) první lidé navazují, s jistotou lze vyloučit jen paranthropy.\nZatímco hlava se ještě podobala spíše lidoopům, tělo již neslo početné lidské znaky. V porovnání s moderními lidmi byli australopitékové poměrně malí – s výškou 100–160 cm a hmotností 30–50 kg se podobali spíše dnešním šimpanzům. Značné rozdíly ve velikosti nalézaných ostatků ukazují na celkem výrazný pohlavní dimorfismus, kdy samci mohli být proti samicím více než o polovinu větší (asi jako u dnešních goril nebo orangutanů). Typický je vcelku malý mozek, jehož objem se pohybuje při horní hranici rozpětí současných lidoopů (v průměru asi 450 cm³). Proto se nepředpokládá, že by duševní schopnosti těchto časných homininů výrazně přesahovaly možnosti šimpanzů, goril nebo orangutanů. K dalším charakteristickým znakům australopitéků patří i masivní stavba čelistí, zubů a navazujících částí obličeje. Utváření lebky a nápadné úpony odpovídají velmi silným žvýkacím svalům.\n\nPáteř, pánev i stavba nohou odpovídají běžně používané vzpřímené dvounohé chůzi. Bipedie mohla být v porovnání s moderními lidmi nedokonalá, energeticky náročnější, nevhodná pro přesuny na velké vzdálenosti a nebo ve velké rychlosti. Přesto pro australopitéky mohla být plně dostačující. Patrně ji totiž kombinovali s poměrně častým šplháním v korunách stromů, kde mohli hledat potravu i úkryt před dravci. Svědčí pro to některé přetrvávající znaky, zděděné po předcích – dlouhé svalnaté předloktí, pohyblivá ramena i zápěstí, mírně prohnuté prsty schopné pevného úchopu nebo částečně odtažitelný palec na noze.\n\nJe obtížné spojit rod \"Australopithecus\" s konkrétním biotopem, protože s přibývajícími nálezy je neustále potvrzována značná ekologická tolerance rodu a schopnost najít obživu v různých typech prostředí od sušší, otevřené savany přes krasové oblasti až po prosvětlené či hustší vlhké lesy, spojované nejčastěji se záplavovým územím řek a jezer. Nové výzkumy tedy příliš nepotvrzují dřívější předpoklady o výhradním sepětí australopitéků se suchými travnatými pláněmi bez stromů. Naopak se zdá, že přednost dávali spíše zalesněnému prostředí s dostatkem vláhy, odkud však postupně pronikali i do otevřené krajiny.\n\nTaké strava byla zřejmě silně variabilní, obměňovaná podle aktuálně dostupných zdrojů. Preferováno mohlo být ovoce a další měkké části rostlin, nahrazované pouze v dobách nedostatku jinými zdroji. K rozvoji robustního žvýkacího aparátu tak mohla spíše než denní rutina přispět jen krátkodobá, ale kriticky významná konzumace méně oblíbených zdrojů v nepříznivých obdobích roku. Tuhá a abrazivní potrava, vyžadující masivní žvýkací aparát, mohla patřit k důležitým záložním zdrojům. Nemusela být nutričně nejvýhodnější ani snadno dostupná, ale byl jí dostatek i v době, kdy běžné složky potravy selhávaly. Za velmi pravděpodobný záložní zdroj jsou často považovány různé podzemní zásobní orgány travin nebo šáchorovitých (hlízy, cibule, oddenky). I přes náznaky zájmu o živočišné zdroje zůstávali australopitékové převážně (zřejmě ne výhradně) býložraví. Vzhledem k potravním zvyklostem moderních lidoopů i lidí lze ovšem předpokládat příležitostnou konzumaci hmyzu (zejména termitů), drobných obratlovců nebo vajec. V rozporu s dřívějšími představami se nepředpokládá aktivní lov větších savců.\n\nNa základě znalostí nástrojové činnosti moderních lidoopů, ale i jiných druhů zvířat (vydry, makakové) se všeobecně předpokládá, že také australopitékové mohli využívat jednoduché nástroje – větve, klacíky nebo neupravené valouny. Takové chování lze však jen obtížně doložit, protože případné nástroje prakticky nelze rozeznat.\n\nPříslušníci rodu Homo se od australopitéka odlišují těmito znaky:\n\n\nExistují dvě teorie vzniku rodu Homo, ve kterých je klimatická změna impulsem evoluce, ale tato teorie je také zpochybňována:\n\nProti těmto dvěma \"klasickým\" teoriím stojí teorie \"vodních opů\", jež je oficiální akademickou obcí již desítky let popírána, ovšem konečně začíná být přijímána. Podle ní začal člověk chodit po dvou ne při přechodu do savan, aby snad viděl přes vysokou trávu, ale přechodem ze suchého lesa přímo do vody. I ostatní dnešní opi mohou chodit po zadních, činí tak výhradně, zato vždy, při překonávání vody. Tím u člověka došlo zároveň ke dvěma změnám:\nDokonce se u člověka již projevily i další adaptace na vodní prostředí, jako by jeho evoluce prošla vodním obdobím podobně jako např. u slona.\n\nDále je například uvažován vliv využití ohně. Jistou roli mohla hrát potřeba více pečovat o potomky. Kosmické záření z nedaleké supernovy mohlo ovlivnit prostředí a tak i vývoj člověka.\n\nČlenění je spíše výčtem nálezů než nějakým objektivním způsobem kvantifikovaná hranice. Proto by bylo třeba zavést definice než se spoléhat na historické členění nálezů.\n\nČasné formy rodu \"Homo\" lze jen obtížně odlišit od mladších zástupců australopitéků, oba rody navíc žily déle než 1 milion let (v době před 2,8–1,3 miliony let) souběžně vedle sebe.\n\n\nŽil asi před 2,4–1,5 milióny let, byl asi 130 cm vysoký, vážil 30–42 kg. Vyvinul se v jižní a východní Africe v pozdním pliocénu a raném pleistocénu. Lebka byla zaoblenější než u australopithéka, čelo ploché, měl mohutné nadočnicové valy (hlavně u mužů); bradový výběžek nebyl vytvořen. Tradičně se předpokládá, že se mezi 2,5–2 milióny let vyčlenil z australopithéka. Podle posledních nálezů však žil zhruba ve stejné době. A byl učiněn i nález, kde se na jednom místě nachází \"Australophitecus\", \"Homo habilis\" a \"Homo erectus\" (Olduvajská jeskyně ve východní Africe). Má menší stoličky a větší mozek než australopithék. Průměrná kapacita mozkovny činila 641 cm. Měl vzpřímenou postavu a byl dobře přizpůsoben k pohybu po dvou končetinách. Vyráběl nástroje z kamene a možná ze zvířecích kostí.\n\nŽil od 1,9 do 1,4 miliónů let před dneškem, je označován také jako Homo erectus ergaster. Vytvořil pěstní klín (-> později nahrazen bambusem). Má již tělo bez ochlupení, objevují se potní žlázy kvůli chlazení organismu. Objevovaly se u něj počátky řeči. Zabýval se lovem menších zvířat a sběrem. Jeho mozek vážil už okolo 1 kg. Stopařství. Šířil se z Afriky dále do Evropy a Asie.\n\nŽil před 1 900 000–100 000 lety. Rozšířil se do Asie před více než 1 800 000 let. V raném pleistocénu (před 1,5–1 milióny let) vyspěl Homo habilis a začal vyrábět komplikovanější kamenné nástroje; tyto a jiné odlišnosti jsou pro antropology dostatečné, aby druh klasifikovali jako nový – Homo erectus. Jeho slavným příkladem je tzv. pekingský člověk (Homo erectus pekinensis); jiné pozůstatky byly nalezeny v Asii (význačná je Indonésie), Africe a Evropě. Mnozí paleoantropologové nyní používají termín Homo ergaster pro neasijské členy této skupiny a rezervují název Homo erectus pouze pro fosílie nalezené v Asii. Toto tvrzení podkládají drobnými rozdíly ve stavbě kostry a zubů, které Homo erectus trochu odlišují od Homo ergaster. Hlava člověka vzpřímeného byla předkloněná, obličej byl mohutný, hrubě modelovaný s malým širokým nosem a se silnými vystouplými čelistmi. Čelo bylo nízké, nazad ubíhající, nadočnicové oblouky byly nadměrně vyvinuty. Čelisti byly silné, spodní čelist byla bez brady. Měl mírně klenutou mozkovnu, kapacita lebeční se pohybovala v rozmezí 750–1 250 cm. Podle tvaru nalezené stehenní kosti byla jeho postava vzpřímená a dosahovala výšky 165–170 cm. Nicméně nálezy nástrojů v Číně naznačují, že člověk opustil Afriku před více než 2 milióny let.\n\nObýval Severočínskou nížinu, naleziště pozůstatků se nachází 44 km jihozápadně od Pekingu – u vesnice Čou-kchou-tien ve vápencových kopcích s mnoha jeskyněmi. Jedna zvlášť velká jeskyně dosahovala původně rozlohy srovnatelné s fotbalovým hřištěm (150 m × 45 m a v jednom místě 36,6 m na výšku). Na severovýchodě měla jeskyně malý vchod. Tuto jeskyni poprvé osídlil lidský rod zhruba před 400 000 lety a osídlení trvalo bez přerušení 200 000 let, až do doby, než byla jeskyně téměř úplně zaplněna odpadky. Toto sídliště pekingského člověka je zapsáno na seznamu památek UNESCO.\n\nV roce 1921 byl jeden zub z této lokality identifikován jako zub primitivního předchůdce člověka. První lebka byla nalezena v roce 1929. Pečlivé vykopávky z let 1921–1937, obnovené roku 1959, dosud odkryly přes sto tisíc kamenných nástrojů, přes stovku zubů, čtrnáct lebek a mnoho dalších kostí celkem asi ze čtyřiceti jedinců druhu Homo erectus, velmi podobného jiným raným formám lidského rodu objeveným na Jávě (1891), v Evropě, na Předním východě a v Africe.\n\nByli to lidé malého vzrůstu. Pekingský muž měřil na výšku necelých 1,6 metru, pekingská žena kolem 1,4 metru. Měli silné lebeční kosti a ustupující brady, avšak kapacita jejich mozku byla 850–1 300 cm (proti 775–900 cm člověka z Jávy a 1 350 cm raného Homo sapiens). Byli to lovci, rybáři a sběrači a používali oheň; osvětlovali jím jeskyni a upravovali na něm maso – ze sedmdesáti procent se jednalo o vysokou zvěř, v obydlí pekingského člověka však byly nalezeny také kosti levharta, medvěda, šavlozubého tygra, hyeny, slona, nosorožce, velblouda, vodního buvola, divokého prasete a koně. V jeskyni nebyly nalezeny žádné hroby ani kompletní kostry, avšak některé lebky byly proražené, z čehož se usuzuje, že pekingský člověk byl částečný kanibal, nebo alespoň lovec lebek, který si pochutnával na mozku svých obětí. To vše dohromady znamená, jak říká K. C. Chang (1986), že nález pekingského člověka je „obrovským úlovkem paleoantropologie“.\n\nHeidelberský člověk žil před 80–300 tisíci lety, je označován také jako Homo sapiens heidelbergensis a Homo sapiens paleohungaricus. Měl tzv. maurskou čelist. Kapacita mozkovny dosahovala 1 200 cm. Jako první osídlil Evropu, nálezy pocházejí z Německa a Maďarska (Vértesszőlős).\n\nPoslední společný předek neandertálců a moderních lidí žil před 700 000 lety a k definitivnímu rozštěpení obou druhů došlo zhruba před 370 000 lety. Protoneandrtálci (před 150 000–120 000 lety) a klasičtí neandrtálci (před 100 000–40 000 lety) měli robustní kostru a byli 160 cm vysocí. První zbytky byly objeveny v r. 1856 ve Feldhofské jeskyni v Neanderově údolí řeky Düssel, východně od Düsseldorfu v Německu; nejvýznamnějšími nalezišti v České republice a na Slovensku jsou Gánovce u Popradu, Šipka u Štramberka a Moravský kras. První nálezy byly původně popsány jako Homo neanderthalensis King, 1864. Jde o vyhynulou či asimilovanou vývojovou větev. Vědci dodnes nedokázali přesněji určit důvod vymizení této větve. Člověk neandrtálský žil v období před 250–30 tisíci lety, je označován také jako Homo sapiens neanderthalensis. Vedou se spory, zda tvoří „neandrtálec“ samostatný druh, nebo jestli se jedná o poddruh Homo sapiens. Genetické analýzy prokázaly, že docházelo ke křížení mezi zástupci moderního člověka a neandertálci. V genomu jedinců neafrických populací člověka jsou obsažena cca 2 procenta neandertálských genů, v celkovém genofondu lidstva bylo zjištěno zatím asi 20 procent neandertálského genomu přičemž další výzkum naznačuje, že by ho mohlo být až 40%. To však nemusí znamenat žádné rozsáhlejší křížení, dle vyjádření vědců stačí k takovému zastoupení genů pouhých 300 jednotlivých aktů vedoucích k životaschpnému potomstvu. Nicméně, dle nových výzkumů je jisté, že neandrtálci a člověk moderního typu spolu koexistovali více než 5000 let a pravděpodobně u těchto dvou druhů docházelo ke kontaktům jak kulturním a společenským tak i fyzickým (tedy mísení druhů).\n\nZ molekulárních analýz vyplývá, že se před asi 500 000 lety od vývojové linie vedoucí k modernímu člověku nejprve oddělila větev, zahrnující denisovany a neandertálce, ze které se později denisované oddělili, ale přesto docházelo ke křížení denisovanů a neandrtálců ještě v době před 80 000 lety. Ke křížení s moderními lidmi docházelo ještě před 15 000 lety.\n\nPodle analýz DNA člověka existoval minimálně další předek, se kterým se moderní člověk křížil, ale pro který nebyly nalezeny pozůstatky. Oddělil se od linie člověka před více než půl milionem let. Pocházel z Asie a Oceánie. Takových linií identifikovaných pouze genetickou analýzou současné populace mohlo být více.\n\nObýval ostrov Flores v dnešní Indonésii před 95 000–12 000 lety a byl v průměru asi 110 cm vysoký. Jeho evoluce je nejistá, předpokládá se původ z lokální populace Homo erectus nebo ještě dřívějších hominidů (Homo habilis či georgicus)\n\nJeden typ tohoto člověka (se širokým obličejem) se nazývá kromaňonec podle naleziště Cro-Magnon ve Francii. Na území České republiky se nachází řada nalezišť: Předmostí v Přerově, Dolní Věstonice, Pavlov, Brno, Koněprusy, Mladeč aj.\n\nDruh Homo sapiens žije od období před 800 000 lety dodnes. Mezi obdobím před 400 000 lety a druhou meziledovou dobou, asi před 250 000 lety, se zvětšovala jeho lebka a energetická náročnost mozku. Vyvinulo se lepší zpracovávání kamenných nástrojů, což dokládá změnu z Homo erectus na Homo sapiens. Důkazy dokládají migraci Homo erectus z Afriky a následnou transformaci Homo erectus na Homo sapiens v Africe (jinde důkazy chybějí). Následující migrace (expanze, kterou záhájilo klimatické zlepšení následující Eemský interglaciál) v rámci Afriky a ven z ní nahradila dříve rozšířený druh Homo erectus. Ovšem Homo sapiens byl v Evropě již před více než 200 tisíci let. O tom svědčí nález v jeskyni Apidima (na Peloponésu). V současnosti nejsou žádné další důkazy o různém vývoji Homo sapiens na různých místech světa, a tak je tato oblast častým debatním tématem v oblasti paleoantropologie. V Asii dochází ke křížení s původními formami člověka. Do Evropy se Homo sapiens rozšířil v několika vlnách a to nejen z jihovýchodu, ale také z jihozápadu (přes dnešní Španělsko). Charakteristickým znakem člověka je domestikace, kterou pravděpodobně člověk působil sám na sebe, a jejíž rysy ale nejsou patrné na neandrtálcích a denisovanech.\n\n\n\n"}
{"id": "30781", "url": "https://cs.wikipedia.org/wiki?curid=30781", "title": "Andrej Tarkovskij", "text": "Andrej Tarkovskij\n\nAndrej Arseňjevič Tarkovskij ( , 4. dubna 1932 Zavražje, Ivanovská oblast – 29. prosince 1986 Neuilly-sur-Seine) byl ruský režisér, scenárista a herec, považovaný za jednoho z nejvýznamnějších filmařů sovětské éry a světové kinematografie vůbec. Jeho díla se vyznačují velkou lyričností a obrazovou bohatostí.\n\nNarodil se roku 1932 v Zavražie, Ivanovská Oblast jako syn Arsenije Tarkovského, významného ruského básníka a překladatele. Po rozvodu rodičů vyrůstal s matkou v Moskvě, odkud se v roce 1941 odstěhovali na venkov. O dva roky později nastoupil na gymnázium v Moskvě, kde rozšiřoval svůj zájem o umělecké obory, navštěvoval několik uměleckých kurzů.\n\nPo překonání vážné plicní choroby studoval od roku 1950 na moskevské univerzitě orientalistiku a geologii. Během studií se účastnil i několika expedicí na Sibiř. V letech 1956–1960 se věnoval studiím na vysoké filmové škole VGIK pod vedením Michaila Romma, během nichž vznikly jeho první filmy Zabijáci a Dnes se nikam nejede. V Chruščovově éře se mírně povolily poměry v SSSR, studenti tedy měli určitý přístup ke kultuře Západní Evropy a USA, což ovlivnilo budoucí tvorbu mladého Andreje. Také se zde seznámil se svým pozdějším přítelem Andrejem Končalovským, se kterým i spolupracoval na svém absolventském filmu Válec a Housle. Krátce po zakončení studií se oženil s herečkou Irmou Raušovou, matkou svého jediného syna Arsenije.\n\nJiž jeho první celovečerní film, Ivanovo dětství (1962), vzbudil velkou pozornost a obdržel mimo jiné Zlatého lva na Filmovém festivalu v Benátkách. Jeho existencionalistický rozměr se příliš neshodoval s tehdejším sovětským obrazem 2. světové války a Tarkovskij se již pomalu dostával do hledáčku režimu.\n\nKdyž byl jeho další film Andrej Rublev (1966) o pochmurném životě významného malíře vyhodnocen jako alegorie tuhého sovětského systému, byl i přes svá mnohá ocenění (Zvláštní cena poroty na Festivalu v Cannes 1968) až do roku 1973 zakázán, poté vyšel v mnohokrát ořezané verzi. Tímto svým dílem se Tarkovskij zařazuje k nekonformním umělcům a až do roku 1972 nemůže natáčet žádné filmy.\n\nJeho návrat na post režiséra přišel a ve chvíli, kdy byl režimem vybrán jako vhodný adept na vytvoření protiváhy Kubrickových veleúspěšných . Jeho zpracování románu Stanislava Lema Solaris z roku 1972 se znovu dočkal velkých ohlasů, a to jak v Cannes, tak na festivalu v Londýně. Autor předlohy byl filmovým zpracováním a údajným překroucením myšlenek díla velmi rozhořčen.\n\nPo autobiografickém Zrcadle (1975), který byl uvolněn pouze v omezené distribuci, zpracoval Piknik u cesty bratrů Strugackých. Film pod názvem Stalker (1979) se znovu nedočkal distribuce a Tarkovskij byl raději vyslán na studijní umělecký pobyt do Itálie, kde cestoval, přednášel a připravoval svůj další snímek Nostalgie (1983). Tento pohled do nitra Rusa, který srovnává život v Itálii a SSSR už překročil hranici únosnosti a přímo na festivalu v Cannes, kde byl oceněn, proti němu otevřeně vystupoval Sergej Bondarčuk, tehdejší dvorní režisér sovětského režimu. Tlak na Tarkovského poté natolik narostl, že se rozhodl k emigraci.\n\nSvůj poslední film s názvem Oběť (1985) již točil ve švédské produkci. Krátce poté prvně propukají jeho zdravotní potíže. Celý rok 1986 již tráví v různých léčebných zařízeních po Evropě, knižně ještě vychází jeho teoretická práce o filmu „Zapečetěný čas“. Zhruba ve dvě hodiny ráno dne 29. prosince 1986 umírá na nádorové onemocnění. Je pohřben na pravoslavném hřbitově Saint-Geneviéve-des-bois u Paříže.\n\n\n\n\n"}
{"id": "30784", "url": "https://cs.wikipedia.org/wiki?curid=30784", "title": "Zmatky chovance Törlesse", "text": "Zmatky chovance Törlesse\n\nZmatky chovance Törlesse (v německém originále \"Die Verwirrungen des Zöglings Törless\") je románová prvotina rakouského spisovatele Roberta Musila vydaná v roce 1906. Záhy dosáhla značného úspěchu a etablovala Musila jako literáta; vyvolala i veřejný skandál zobrazením šikany a homosexuálních praktik na chlapeckém internátě.\n\nExpresionistický příběh, napsaný dle autorových slov „z dlouhé chvíle“, líčí prožitky mladého kadeta rakousko-uherské internátní školy (Musil vychází ze své vlastní zkušenosti s Vojenskou vyšší reálkou, něm. \"Militär-Oberrealschule\" v Hranicích, kterou navštěvoval v létech 1894–1897): jeho zrání a morální a ideové tápání mezi konvenční společností a vlastními představami o světě stejně jako první sexuální zkušenosti.\nV tomto díle Musil poprvé nastínil obraz zkázy měšťanského světa a zhroucení světového řádu, který později rozpracoval v trojdílném románu Muž bez vlastností.\n\nČeský překlad Jitky Bodlákové s doslovem Růženy Grebeníčkové byl vydán v roce 1967 (Mladá fronta) a reeditován r. 1993 (Mladá fronta, ISBN 80-204-0379-5). V roce 2011 román vyšel v překladu Radovana Charváta v nakladatelství Argo.\n\nTři kadeti Reiting, Beineberg a Törless přistihnou spolužáka Basiniho při krádeži. Pod pohrůžkou udání ho začínají trestat. Zatímco Beineberg a Reiting Basiniho nízce využívají, znásilňují, později mučí a šikanují a nakonec, zcela zbaveného důstojnosti, předhodí celé třídě, Törless využívá jeho strašné zkušenosti k hlubším meditacím o povaze provinění a možnostech nápravy. Sám je po většinu příběhu pasivní (podobně jako Ulrich v románu Muž bez vlastností), pouze ve chvíli, kdy trýznění Basiniho jak se zdá přestupuje všechny meze, dodá mu odvahy, aby se ke krádeži veřejně přiznal. Törless žádá rodiče, aby ho z internátu odebrali, a román končí, když odtud Törless i Basini odcházejí.\n\nDalšími liniemi románu jsou Törlessovy prožitky u poloviční prostitutky Boženy a jeho analýza morálních hodnot a postojů vlastních rodičů.\n"}
{"id": "30786", "url": "https://cs.wikipedia.org/wiki?curid=30786", "title": "Berta Zuckerkandlová", "text": "Berta Zuckerkandlová\n\nBerta Zuckerkandl-Szeps (13. dubna 1864 Vídeň – 16. října 1945 Paříž) byla rakouská spisovatelka, žurnalistka a kritička.\n\nBerta Szepsová vyrostla ve Vídni v rodině rakouského novináře Mortize Szepse a jeho ženy Amelie. Provdala se za rakouského anatoma a antropologa Emila Zuckerkandla. Díky své sestře byla sešvagřena s francouzským prezidentem Georgesem Clemenceauem.\n\nBerta Zuckerkandlová byla významnou činitelkou vídeňského kulturního života. Od konce 19. století až do roku 1938 vedla přední literární a umělecký salón, nejprve v Nusswaldgasse v Döblingu, později ve Oppolzergasse. V jejím salónu se stýkali přední duchové rakouské kultury, např. Gustav Klimt, Arthur Schnitzler, Otto Wagner, Max Reinhardt nebo Gustav Mahler, který se právě u ní setkal v roce 1901 se svou budoucí ženou Almou Mahlerovou. Díky této společnosti se živě zajímala o vídeňskou uměleckou modernu.\n\nNapsala několik publikací, byla angažovanou novinářkou (přispívala do Wiener Allgemeinen Zeitung) a také překládala divadelní hry z francouzštiny, neboť byla velkou obdivovatelkou francouzské kultury.\n\nV roce 1938 emigrovala do Paříže, později do Alžíru. Zemřela v Paříži v roce 1945.\n\n"}
{"id": "30787", "url": "https://cs.wikipedia.org/wiki?curid=30787", "title": "Chytrý telefon", "text": "Chytrý telefon\n\nChytrý telefon (běžně také , čti [smartfoun]) je mobilní telefon, který využívá pokročilý mobilní operační systém a aplikační rozhraní, jež umožní instalaci nebo úpravy programů.\nTakovými operačními systémy jsou například: iOS, Android, Windows Phone (Windows 10 Mobile), Firefox OS, Symbian OS, BlackBerry OS, Palm OS, YunOS anebo Tizen.\n\nSvětové prodeje chytrých telefonů poprvé překročily prodeje klasických mobilních telefonů na počátku roku 2013.\nChytré telefony v současnosti dominují trhu s mobilními telefony ve vyspělých zemích, ale v rozvojových zemích se „hloupé“ mobilní telefony stále těší určité popularitě.\n\n\nKvůli náročným požadavkům na funkce zde hrozí neustálá rizika jak ze strany nedostatečného programového zázemí (software), tak fyzického provedení (hardware).\nPříklady:\n\nRovněž také narůstá technická gramotnost uživatelů.\nCeny zavedených modelů se pohybují od 2 do 50 tisíc Kč, ale díky velkému nasazení u operátorů je možné většinu modelů koupit s možností úvěrové koupě. V minulosti někteří operátoři takzvaně „dotovali“ některé nabízené přístroje s podmíněným tarifem čerpaných služeb a minimální cenou přístroje (1 Kč apod.), od této praxe však ustoupili.\n\nPojem smartphone byl původně používán pouze pro zařízení, která byla „zvenku“ (tvarem) mobilní telefon a uvnitř PDA + telefon. Smartphone tedy vždy měl hardwarovou numerickou klávesnici, čímž se lišil od komunikátorů/MDA (PDA s integrovanou telefonní jednotkou). Později se pojem smartphone začal používat i pro dotyková zařízení postrádající hardwarovou numerickou klávesnici.\n\nTelefony mohou být také ohebné (například Samsung Galaxy Fold, Motorola Razr 2019 nebo Huawei Mate X).\n\n"}
{"id": "30789", "url": "https://cs.wikipedia.org/wiki?curid=30789", "title": "Iron Bridge", "text": "Iron Bridge\n\nIronbridge je první litinový most na světě a symbol průmyslové revoluce. Nachází se v hrabství Shropshire v Anglii asi 8 km od Telfordu ve stejnojmenném městečku Ironbridge a vede přes řeku Severn. Řeka prochází údolím Coalbrookdale, kde byla objevena rozsáhlá ložiska uhlí. Na počátku 18. století zde Abraham Darby I. založil železárny a realizoval řadu vynálezů zlepšujících kvalitu a rychlost výroby litiny.\n\nJeho potomek Abraham Darby III. získal v roce 1776 svolení od krále Jiřího III. postavit ke svým železárnám most. Most navrhl architekt Thomas Farnolls Pritchard a k jeho stavbě využil samozřejmě litiny z Coalbrookdaleských železáren.\n\nV roce 1934 byl uzavřen pro vozidla a v roce 1950 i pro chodce. V novém tisíciletí prošel důkladnou rekonstrukcí a dnes opět slouží k původnímu účelu a obdivu turistů. Od roku 1986 se Ironbridge Gorge, tedy most s přilehlým údolím řeky Severn, nachází na Seznamu světového dědictví UNESCO.\n\n"}
{"id": "30791", "url": "https://cs.wikipedia.org/wiki?curid=30791", "title": "Tenis", "text": "Tenis\n\nTenis (angl. \"tennis\" < angl. \"tenes, tenetz\" < fr. \"tenez!\" = berte, držte! (imperativ pl. slova držet)), označovaný také jako \"bílý sport\", je míčová hra pro 2 nebo 4 hráče. Varianta se 2 hráči se nazývá dvouhra, varianta se 4 hráči pak čtyřhra. Hraje se také smíšená čtyřhra, při které v každé dvojici hraje jedna žena a jeden muž.\n\nSoupeři stojí proti sobě, na obdélníkovém hřišti (tenisovém dvorci) a pokoušejí se odrazit tenisový míček tenisovou raketou do pole tak, aby jej soupeř nemohl vrátit nebo aby se s míčkem trefil vedle tenisového dvorce (do autu).\n\nHra pochází ze středověké Francie, kde je doložena k roku 1275 pod názvem \"jeu de la chasse\" (hra na lov), protože napodobovala chytání ptáků do sítí. Provozovali ji zejména řeholníci pocházející z urozených rodin jako náhradu rytířských zábav. Míčem se trefovalo do branky, kterou hájila služebná strana (\"service side\", proto se označuje podání slovem servis). Hrálo se na klášterních dvorech ( francouzsky cour), odtud označení tenisového hřiště jako dvorec nebo kurt. Od 14. století se sport provozoval u královského dvora a v 15. století jsou zmiňovány v Anglii první zápasy profesionálů, na jejichž výsledky se sázely značné částky. Z hazardní hry pochází také dosud používané bodování tenisu: za vyhraný míč se vyplácelo patnáct sou a cílem hry bylo získat jich šedesát, tedy kopu. Počítalo se tedy 15:0, 30:0, 45:0 a celá hra. Pokud měli oba hráči 45 bodů, chyběly jim k vítězství dva míče (francouzsky \"deux\"), tento stav se označoval jako shoda (\"deuce\"). Nula se v tenise označuje jako \"love\" (láska), podle pořekadla, že kdo nevyhrál žádné peníze, tomu zbývá ještě láska. Později upadl původ tohoto bodování v zapomnění a číslo 45 bylo nahrazeno jednodušším 40.\n\nPůvodně se hrálo holou dlaní, od 16. století se začaly používat rakety (ze starofrancouzského \"racachier\", vracet míč). Ze stejného slovního základu pochází také fríský národní sport keatsen. Hra bez raket se udržela pod názvem jeu de paume. V devatenáctém století se objevila zjednodušená lidová varianta zvaná \"lawn tennis\" (trávníkový tenis), v níž byly původní branky nahrazeny základními čarami a která se rozšířila do celého světa, kdežto pro původní hru se používal název \"royal tennis\" (královský tenis) a později real tennis (skutečný tenis).\nRoku 1592 byla v Paříži zaznamenána pravidla francouzské hry paume. Angličan Walter Clopton Wingfield se nechal těmito pravidly inspirovat, aby si roku 1875 nechal patentovat hru zvanou tenis. V červenci roku 1877 se ve Wimbledonu konalo první mistrovství. Další tři největší turnaje se konají v New Yorku (Flushing Meadows, od roku 1881), v australském Melbournu (1905) a v Paříži (Roland Garros, 1925). V olympijském programu byl tenis od roku 1896 do her v roce 1924. Poté byl vyřazen, aby se roku 1988 opět mezi olympijské sporty vrátil. Mezinárodní tenisová federace ILTF (od roku 1977 ITF) byla založena roku 1913.\n\nTenis patří k olympijským sportům. Z tenisu se vyvinulo několik podobných sportů hraných zejména pod střechou na speciálním kurtu např.: plážový tenis.\n\n\nTenis je velmi elegantní míčová hra, kterou mohou hrát dva nebo čtyři hráči. Ke hře je zapotřebí tenisová raketa, míček, tenisový dvorec a tenisová síť. Hráči tenisu mohou být jakéhokoliv věku, výšky, váhy či pohlaví. Avšak na profesionální úrovni hrají muži a ženy zvlášť, výjimku však tvoří turnaje, kde proti sobě ve čtyřhře nastoupí muž i žena na každé straně. Této čtyřhře se říká \"smíšená čtyřhra\" nebo „mix“. Hlavním úkolem je co nejlépe vrátit míč na soupeřovu polovinu dvorce tak, aby ho soupeř vůbec nezahrál či nedoběhl, případně aby mu vrácení míče dělalo potíže. Ve srovnání s jinými sporty se tenis hraje se střední intenzitou. Zápas může trvat desítky minut, ale taky klidně několik hodin. Při tenisové hře se rozvíjí vůle, cílevědomost, rychlý odhad situace, spoléhání na svoji fyzickou připravenost, taktické myšlení, schopnost dlouhého soustředění a hlavně vnitřní klid.\n\nSamotná hra nastává při získání \"gamu (hry)\" (viz Bodování) pro jednoho z hráčů.\n\nNastává při získání \"gamu (hry)\" (viz Bodování) pro jednoho z hráčů.\n\nZíská-li hráč \"bod\", je stav 15:0; získá-li druhý, je stav 30:0; získá-li třetí, je stav 40:0; získá-li čtvrtý \"bod\", vyhrává \"game (hru)\". Pokud je stav 40:40, tzv. \"shoda\", nejbližší \"bod\" se počítá jako \"výhoda\" pro toho hráče, který jej získal. Získá-li týž hráč následující \"bod\", vyhrává \"hru\". Když jej nezíská, je opět \"shoda\".\n\nHráč, který získá nejméně 6 \"gamů (her)\" a zároveň vede alespoň o 2 \"gamy (hry)\" (např. 6:4 nebo 7:5), získává \"set (sadu)\". V roce 1965 James Van Alen vymyslel pro zrychlení hry následující pravidlo: Za stavu \"sety (sady)\" 6:6 se hraje jeden poslední \"game (hra)\" setu, tzv. \"tiebreak\". V něm se zvláštním způsobem střídají podání a strany hřiště a vyhraje jej hráč, který v něm získá nejméně 7 \"bodů\" a zároveň vede alespoň o 2 \"body\" (např. 7:3 nebo 10:8). Vítěz \"tiebreaku\" získává \"sadu\" 7:6. Jen v závěrečné \"sadě\" zápasu určitých turnajů se pravidlo \"tiebreaku\" vynechává, popřípadě se \"tiebreak\" hraje až za shody vyšší než 6:6 (např. na Wimbledonu se od ročníku 2019 hraje v posledním \"setu\" tiebreak až za stavu 12:12, do té doby je možno vyhrát tento set a tím celý zápas vedením o dvě \"hry\" např. 10:8). Zatím dosud nejdelší sada se odehrála na Wimbledonu, zahrál si ji John Isner a Nicolas Mahut, vyhrál John Isner (70:68). Celý zápas se hrál 3 dny.\n\nCílem hry je získat požadovaný počet \"setů (sad)\" dříve než soupeř. Zápas se hraje nejčastěji na 2 vítězné \"sety (sady)\". Organizátor soutěže však může rozhodnout jinak, v tom případě pak hráč potřebuje k vítězství získat 3 \"sety (sady)\", např. muži na grandslamových turnajích nebo v utkáních Davisova poháru.\n\nV pravidlech tenisu jsou uvedeny další doplňkové metody počítání skóre. Např. hra bez výhod, krátké sety (do 4 her), tie-break nebo královský tie-break (do 10 bodů) místo rozhodující sady za nerozhodného stavu.\n\nVždy při výměně stran (po každých dvou gamech, vyjma prvního gamu každého setu - pouze výměna stran) a na konci setu (bývá o něco delší). \n\nTenisový dvorec má obdélníkový tvar a rovný povrch. Tenisové hřiště je dlouhé 23,78 m a široké 8,23 m (pro čtyřhru je dvorec široký 10,97 m). Kurt je uprostřed rozdělen sítí zavěšenou ve výšce 0,914 m (měřeno uprostřed), na okraji kurtu má síť výšku 1,07 m. Při čtyřhře je pro hru využíváno postranní rozšíření kurtu.\n\nPovrchy kurtu jsou různé, každý z nich umožňuje jinou rychlost a výšku odrazu míče a způsob pohybu hráčů a tím i mění styl hry. Čtyřmi nejběžnějšími typy povrchů jsou:\n\nTenisová raketa musí být rovná a tvoří ji struny střídavě propletené nebo svázané a připojené k rámu rakety.\n\n\n\nMíč musí mít vnější povrch všude stejný, sestávající z látkového potahu a žluté barvy. Má-li švy, musí být bez stehů.\n\n\n\n\n\n"}
{"id": "30793", "url": "https://cs.wikipedia.org/wiki?curid=30793", "title": "Serie A", "text": "Serie A\n\nSerie A (oficiálně známá jako Serie A TIM) je nejvyšší italská fotbalová soutěž. Hlavním sponzorem soutěže je společnost \"Telecom Italia Mobile (TIM)\". Založena byla v roce 1929 a plynule navázala na předchozí italské celonárodní soutěže (hrané od roku 1898), jejichž vítězové mohou počítat tituly z nich získané. V Serii A hraje 20 týmů, 3 nejhorší sestupují do Serie B a nejlepší tým získá italský titul, takzvané \"Scudetto\". Nejvíce ligových titulů má Juventus FC, který jich má po sezoně 2015/16 na kontě 36 (mimo odebrané z let 2005 a 2006).\n\nSoutěž je tvořena celkem 20 týmy, z nichž první dva týmy postupují přímo do Ligy mistrů UEFA. Třetí tým pak postupuje do 4. předkola (play-off) této soutěže. Čtvrtý a pátý tým postupují do 4. předkola respektive 3. předkola Evropské ligy UEFA. Další místo ve 4. předkole Evropské lize zaujímá vítěz Coppa Italia, to může v případě kvalifikace finalistů do pohárů jiným způsobem připadnout šestému týmu v lize. V případě, že vítěz Coppy Italia se kvalifikuje do pohárů jiným způsobem, do Evropské ligy jde finalista. Ten se zařadí do 3. předkola a pátý tým v lize ho nahradí v předkole čtvrtém. Tři nejhorší týmy soutěže sestupují do Serie B, druhé nejvyšší soutěže. Vítěz soutěže má také právo startovat v italském superpoháru zvaném Supercoppa italiana, kde ho vyzve vítěz Coppa Italia.\n\nV ročníku 2011/12 se rozhodlo o držiteli titulu tak, že poprvé od korupční aféry v roce 2006 a návratu ze Serie B se stal mistrem Juventus FC, který si tak oficiálně připsal již 28. vítězství v soutěži. V sezoně 2012/13 titul obhájil. Vicemistrem se stal SSC Neapol. Dominance Juventusu pokračovala i v sezoně 2013/14, kdy získal již třetí titul v řadě a celkově třicátý.\n\nPodobně jako do dalších zemí jižní Evropy (např. Turecko, Španělsko), přinesli fotbal i do Itálie přistěhovalci z Velké Británie. Prvním oficiálně založeným sportovním klubem, hrajícím z části fotbal, byl v roce 1893 janovský klub Genoa CFC. A podobně jako jinde, byla i zde expanza tohoto sportu velmi rychlá. V roce 1897 vznikla soutěž pořádaná přistěhovalci a v roce 1898 byla založena \"Italská fotbalová federace (FIGC)\". Jako sídlo si vybrala Turín a jejími členy se staly 4 severoitalské kluby — Genoa CFC, FBC Torinese, Internazionale Torino a Reale Società Ginnastica Torino. A tyto čtyři týmy se staly účastníky prvního oficiálního Italského fotbalové mistrovství v roce 1898, jehož vítězem a zároveň držitelem prvního oficiálního titulu pro mistra Itálie se stal Genoa CFC.\n\nV následujících dvou ročnících (1899, 1900) se přidaly i další celky jako UC Sampdoria, AC Milán nebo Juventus FC. Genoa CFC dokázal vyhrát šest ze sedmi úvodních ročníků soutěže a jeho nadvládu dokázal narušit jen AC Milán (1901) a ukončit ji musel až Juventus FC (1905). V roce 1905 se také Italská fotbalová federace (FIGC) stala právoplatným členem FIFA.\n\nPo neplánované pauze zapříčiněné I. světovou válkou obliba fotbalu v této zemi ještě vzrostla. Následkem bylo částečné oddělení soutěže pod CCI, čili svaz sdružující menší kluby. V sezoně 1921/22 tak máme dvě rovnocenné soutěže, které vyhráli FC Pro Vercelli 1892 (FIGC) a USD Novese (CCI). Následující sezonu byl tento exces ukončen a svazy i jejich soutěže sloučeny pod FIGC. V sezoně 1923/24 získal svůj 9. titul Genoa CFC a stanovil rekord platný až do roku 1958. V ročníku 1926/27 došlo k několika vážným sportovním přestupkům týmu Torino FC, zejména pak v zápase s Juventus FC, ze kterého se v roce 1906 odštěpil. Jako trest mu byl odebrán jeho první titul a místo italského mistra zůstalo poprvé neobsazeno.\n\nFotbalová éra před založením Serie A je specifická dominancí dvou klubů, které dohromady získali 16 titulů — Genoa CFC a FC Pro Vercelli 1892. Nikdo jiný nezískal více než 3 mistrovské tituly. Oba tyto týmy však titul v Serii A (1929 - dodnes) doposud nezískali.\n\nV létě roku 1929 se činovníci FIGC rozhodli, že skoncují s nejasnou strukturou fotbalových soutěží na území Itálie a sjednotí ho na klasický ligový formát. Ze dvou skupin soutěže \"Divisione Nazionale 1928-1929\" postoupilo 18 nejlepších (z každé 9) týmů do nově vzniklé Serie A. Bylo rozhodnuto, že soutěž zůstane nadále otevřená a dva nejhorší týmy z ročníku sestoupí do Serie B a naopak. Nově vzniklý formát nejvíce ze všeho vyhovoval týmům ze severní části Itálie, zejména pak ze sousedících provincíí Piemont a Lombardie. Čtyři nejslavnější kluby, které tyto provincie reprezentují (Juventus FC, Torino FC, AC Milán a FC Internazionale Milano), dohromady získali 56 titulů během prvních 70 ročníků Serie A a drží zde naprostou dominanci.\n\nJuventus FC se jako první mohl pyšnit vítězstvím v 5 ročnících v řadě \"(Quinquennio d'oro)\", což bylo krátce po založení Serie A mezi lety 1931-1935. Během meziválečného období změnil klub FC Internazionale Milano název na \"Associazione Sportiva Ambrosiana\" (sloučením s Unione Sportiva Milanese). Pod tímto názvem získal 3 mistrovské tituly, které mu po rozdělení a opětovnému přejmenování v roce 1946 zůstaly zachovány. Během tohoto období měli také kluby ze severozápadu silnou konkurenci v týmu Bologna FC 1909, který získal 4× titul a dvakrát triumfoval ve slavném Mitropa Cupu (Středoevropském poháru).\n\nPo skončení II. světové války tentokrát nastává dynastie druhého z turínských klubů - Torino FC, který ovládl první čtyři poválečné ročníky. Na konci jeho éry opět stál největší rival Juventus FC, který se pozvolna blížil na čelo tabulky v počtu mistrovských titulů. Jeho chvíle nastala v roce 1952, kdy vyrovnal tým Genoa CFC a v sezoně 1957/58 se ziskem jubilejního 10. titulu osamostatnil v čele. Stejně tak, jak prestižní je v Itálii nosit na dresu nášivku \"Scudetto\" (pro mistra soutěže), je prestižní právo našít si nad logo hvězdu (\"Stella\") za 10 titulů. A právě Juventus FC byl prvním vyvoleným a především vhodným týmem v Evropě pro nápad politika \"Umberto Agnelli\", jehož myšlenka ovládla mnoho zemí, jako Turecko, Německo a další.\n\nOd roku 1955, kdy byly založeny evropské poháry, považujeme italské kluby jako jedny z nejlepších v Evropě. AC Milán zvítězil v sezoně 1962/63 v Poháru mistrů evropských zemí a dvěma triumfy ho následoval FC Internazionale Milano. V sezoně 1960/61 zase ovládlo AS Roma Veletržní pohár. Hned úvodní ročník Poháru vítězů pohárů ovládla ACF Fiorentina. Podobným stylem se pokračovalo celá 60. a 70. léta, kdy Italské kluby získali celkem 12 velkých mezinárodních trofejí, včetně Interkontinentálního poháru v podání FC Internazionale Milano (1964, 1965) a AC Milán (1969).\n\nA právě v tomto období nastává v Serii A nejznatelnější odskok v dominanci velké trojky, čili FC Internazionale Milano a zejména pak AC Milán a Juventus FC. Tyto tři kluby jsou doposavad jediné, kterým se podařilo získat \"zlatou hvězdu\" za 10 mistrovských titulů. Po Juventusu se to podařilo nejprve, v roce 1966, týmu FC Internazionale Milano a v roce 1979 se přidal i AC Milán. Vzhledem k těmto faktům jsou 60. léta označována jako \"La Grande Inter\", volně přeloženo nadvláda Interu v Itálii i v Evropě.\n\nKe konci 20. století se k životu probudil gigant jménem AC Milán. Počátek můžeme najít v roce 1986, kdy do povadlého AC přichází pozdější politická superstar Silvio Berlusconi, který jako prezident klubu získal obdiv i cenné trofeje. Během následujících sezon najdeme milánský klub pětkrát ve finále PMEZ a Ligy mistrů UEFA. Z toho hned 3× úspěšně. V domácí lize získává dalších 6 titulů a dostává se na kótu 16 vítězství. Zdatně mu konkuruje i Juventus FC, který byl prvním klubem, co zvítězil ve třech nejvýznamnějších evropských soutěžích (Pohár mistrů evropských zemí, Pohár UEFA, Pohár vítězů pohárů), čehož dosáhl v roce 1985 a je doposud jediným klubem, kterému se podařilo získat titul ve všech 6 mezinárodních soutěžích, jakých se může evropský klub účastnit (navíc Superpohár UEFA, Pohár Intertoto a Interkontinentální pohár). U dosažených úspěchů turínského klubu musíme zmínit i zisk druhé zlaté hvězdy \"Stella\" za zisk 20. mistrovského titulu, z roku 1982. Neopomenutelná je i naprostá dominance italských klubů ve druhé nejvýznamnější soutěži UEFA - Poháru UEFA. V období mezi lety 1989—1999 zaznamená Itálie neuvěřitelných 14 finálových účastí svých mužstev, z toho hned 8 vítězných. Nic podobného v dějinách mezinárodního fotbalu nenajdeme.\n\nDo nového tisíciletí vstupovala Serie se známkou jedné z nejlepších evropských soutěží, což vždy dokazovalo i postavení na žebříčku UEFA. V roce 2000 vydala FIFA žebříček nejlepších klubů 20. století a Itálie měla zástupce na sedmém (Juventus FC), děleném devátém (AC Milán) i děleném dvanáctém (FC Internazionale Milano) místě. Žebříček fotbalových historiků IFFHS posuzoval kontinenty zvlášť a možná proto se italské kluby umístily ještě výše. V hodnocení evropských klubů za 20. století se Juventus umístil na 2. místě, AC Milán na 4. místě a Internazionale na 6. místě, což dělá z italských klubů ty nejúspěšnější.\n\nV Serii A se zatím dočasně usadili na trůnu římské kluby SS Lazio (2000) a AS Roma (2001), ale od sezony 2001/02 panuje nepřetržitě velká trojka. V Lize mistrů pošesté vítězí AC Milán, který ve finále ročníku 2002/03 poráží Juventus FC, s Pavlem Nedvědem v sestavě (pro trest však nemohl nastoupit), po penaltovém rozstřelu. Poprvé v historii soutěže se ve finále utkaly dva italské kluby a toto setkání znamenalo pro Juve již pátou finálovou porážku. Juventus FC Si spravil chuť v domácí lize, kde vítězí dvakrát za sebou (2002, 2003).\n\nRozvíjející se hegemonii Juventusu ještě jednou narušil AC Milán, který zvítězil v sezoně 2003/04. Poté pro následující dva ročníky znovu převzal mistrovskou \"taktovku\" Juventus. Jenže se nemohl radovat dlouho. V květnu roku 2006 začala italská Policie, na základě telefonních odposlechů, rozplétat jeden z největších fotbalových korupčních skandálů v historii. Vážně bylo zapleteno celkem šest klubů ze Serie A i Serie B. Obviněni byli Juventus FC, AC Milán, ACF Fiorentina, SS Lazio, Reggina Calcio a Atletico Arezzo (Serie B). První obětí byl předseda svazu FIGC Franco Carraro, který odstoupil z funkce. Krátce poté byly vyneseny tresty.\n\nNejvětší trest dostal Juventus FC. Mistru Serie A ze sezon 2004/05 a 2005/06 byl odebrán prvně zmíněný titul a z druhé sezony odečteno všech 91 získaných bodů. Tím pádem klesl na poslední místo soutěže a poprvé ve své historii sestoupil do Serie B. Navíc mu bylo znemožněno startovat v Lize mistrů 2006/07 a odečteno 30 bodů pro ročník 2006/07, kdy startoval v Serii B. AC Milán přišel o 44 bodů a klesl na pozici mimo účast v Lize mistrů 2006/07 a pro ročník 2006/07 přišel o 15 bodů. Ostatním týmům byly odečteny body v nadcházející sezoně a znemožněn start v evropských pohárech.\n\nZe vzniklé situace vytěžil nejvíce jediný nezapletený z velké trojky - FC Internazionale Milano. Na úvod mu připadl titul ze sezony 2005/06, kdy původně skončil na 2. místě. Ale hlavně přišel o největší soupeře pro následující roky. A naskytnutou možnost využil znamenitě. Jako třetí klub v historii dokázal 5× v řadě zvítězit v Serii A a postupně převzal i pozici nejsilnějšího italského klubu v evropských pohárech. Juventus se sice vrátil hned po první sezoně v Serii B, kterou vyhrál se ziskem 94 bodů (oficiálně 85 bodů, protože se mu u odvolací komise podařilo snížit trest ze 30 na pouhých 9 bodů), ale ne v takové síle, v jaké Serii A opouštěl. Síla Interu gradovala v sezoně 2009/10, kdy pod vedením José Mourinha popáté v řadě získal mistrovský titul (s počtem 18 se posunul před AC Milán) a potřetí v historii triumfoval v Lize mistrů UEFA. V prosinci ještě získal trofej pro Mistra světa klubů 2010.\n\nV sezoně 2010/11 zvítězil AC Milán a dotáhl se na dělené druhé místo s FC Internazionale Milano. A poprvé od návratu ze Serie B se mohl radovat i Juventus FC, který v sezoně 2011/12 získal oficiální 28. titul. Téměř neohrožená dominance Juventusu trvá i díky krizi obou milánských klubů dodnes, protože dokázal obhájit titul i v sezónách 2012/13, 2013/14 a 2014/15, takže nyní má již 31 titulů . V roce 2015 navíc dokázal Juventus postoupit až do finále Ligy mistrů UEFA, kde nakonec podlehl týmu FC Barcelona.\n\n\n\n\nNejvíce branek vstřelil v sezoně 2007 - 2008 Alessandro Del Piero, když si připsal 21 branek. V sezoně 2008 - 2009 vstřelil nejvíce branek Zlatan Ibrahimovič, když se trefil 25 krát. Antonio Di Natale se mohl pyšnit titulem nejlepší střelec Serie A v sezoně 2009-2010 s 28 brankami. V ročníku 2011 - 2012 se stal nejlepším střelcem ligy s 28 góly Zlatan Ibrahimović. V sezóně 2012 - 2013 se stal nejlepším střelcem Edinson Cavani z Neapole, který vstřelil 29 branek.\n\n"}
{"id": "30795", "url": "https://cs.wikipedia.org/wiki?curid=30795", "title": "Entita", "text": "Entita\n\nEntita (z latinského \"entitas\", \"ens\" – bytost, jsoucí) může být:\n\n\n"}
{"id": "30796", "url": "https://cs.wikipedia.org/wiki?curid=30796", "title": "Diabetes", "text": "Diabetes\n\nObecný lékařský pojem diabetes označuje různá onemocnění savců, má však různé významy, odvozené od původně společného slovního základu:\n\n"}
{"id": "30798", "url": "https://cs.wikipedia.org/wiki?curid=30798", "title": "Cagliari Calcio", "text": "Cagliari Calcio\n\nCagliari Calcio je italský fotbalový klub hrající v sezóně 2019/20 ve nejvyšší ligu sídlící ve městě Cagliari v regionu Sardinie.\n\nKlub byl založen 30. května 1920 jako \"Cagliari Football Club\". Založil jej lékař Gaetano Fichera. První zápas klub odehraje vítězně 8. září 1920 nad klubem Torres. V roce 1926 se hráči klubu poprvé oblékli dres červeno, modré barvy. Vzhledem k nedostatku finančních prostředků v roce 1932 musí klub prodat ty nejlepší hráče včetně trenéra Erbsteina. To nepomáhá a v roce 1935 se klub kvůli dluhům rozpadá a končí. Do regionální soutěže je přihlášen klub nový: \"Unione Sportiva Cagliari\", který přebírá sportovní odkaz starého klubu.\n\nSezonu 1947/48 odehrává klub ve druhé lize, skončí na 18. místě a sestupuje zpět do třetí ligy kterou hrál před válkou. Druhou ligu hraje od sezony 1953/54. Postup do nejvyšší ligy si klub zajistil druhým místem v sezoně 1963/64. Evropské poháry klub hraje v sezoně 1966/67 a to Středoevropský pohár. Klub došel do osmi finále. Středoevropský pohár hraje i další dvě sezony, ale bez velkých úspěchů. Ligová sezona 1968/69 je pro klub výborná. V lize skončili na druhém místě o čtyři body, v italském poháru se umístili na druhém místě a jejich střelec Luigi Riva se stal s 20 brankami nejlepším střelcem ligy. Příští sezona 1969/70 byla historicky nejlepší. Klub se stal mistrem ligy o čtyři body před Interem. A Luigi Riva obhájil tabulku střelců. V italském poháru klub získal bronz.\n\nV PMEZ došli do 2. kola, kdyý jej vyřadil klub Atlético Madrid. Od titulu se klub ze \"Sardinie\" už nepřiblížil k vyšším příčkám a tak v sezoně 1975/76 sestupuje do druhé ligy. Vrátili se na sezonu 1979/80 a pak opět sestoupili v sezoně 1982/83. Nejhorší období v historii klubu je sestup do třetí ligy v sezoně 1986/87. V sezoně 1988/89 třetí ligu vyhrává a slaví postup.\n\nZpět v nejvyšší lize je klub v sezoně 1990/91 díky trenérovi Ranierovi. Velký mezinárodní úspěch je hraní Pohár UEFA 1993/94. Dostávají se až do semifinále a tam prohrají z pozdějšími vítězem Interem Milán (3:2 a 0:3). Klub ale v sezoně 1996/97 prohrává v play off a sestupuje do druhé ligy. Klub se co nejrychleji možné době vrátí zpět do nejvyšší ligy, ale po dvou sezonách ji opět opouští. Opět se vrátí si zahrát nejvyšší ligu v sezoně 2004/05. Poslední sestup do druhé ligy je v sezoně 2014/15.\n\nNejvyšší soutěž hrál ve 40 sezonách (nepřetržitě od sezony 2016/17). Serii A hrál nejdéle 12 sezon (1964/65) až 1975/76). V italském poháru je největší úspěch ve vyřazovacích bojích semifinále ve 3 sezonách. Jinak je 2. místo v ročníku 1968/69.\n\nVe druhé lize klub odehrál 29 sezon a vyhrál ji 1x.\n\n\n\n\n\nK 03. 09. 2019\n"}
{"id": "30800", "url": "https://cs.wikipedia.org/wiki?curid=30800", "title": "Liverpool FC", "text": "Liverpool FC\n\nLiverpool FC (celým názvem: Liverpool Football Club) je anglický fotbalový klub, který sídlí ve městě Liverpool v metropolitním hrabství Merseyside. Založen byl v roce 1892. Vyhrál osmnáctkrát anglickou nejvyšší soutěž, naposledy v sezóně 1989/90. Patří k nejúspěšnějším klubům v evropských pohárech: šestkrát vyhrál Pohár mistrů / Ligu mistrů a třikrát Pohár UEFA.\n\nSvé domácí zápasy hraje na stadionu Anfield s kapacitou 54 167 diváků.\n\nPočátky fotbalu v Liverpoolu sahají až do roku 1878, kdy byl ve městě založen fotbalový klub St. Domingo FC. O rok později se přejmenoval na Everton FC. Ten byl v roce 1888 zakládajícím členem Football League. Everton svoje zápasy hrál na Anfield. V roce 1891 se John Houlding, místní obchodník a později i starosta Liverpoolu, rozhodl klubu navýšit nájem, s čímž akcionáři Evertonu nesouhlasili. Po řadě jednání se Everton rozhodl Anfield opustit a přestěhoval se po 7 letech působení na Anfieldu do Goodison Parku. Houlding na to reagoval tím, že 15. března 1892 založil nový klub jménem Liverpool FC, který svoje zápasy hrál na Anfield. Ředitelem klubu se stal John McKenna, který do klubu přivedl 13 skotských profesionálních fotbalistů. Ve své první sezóně klub vyhrál Lancashire League, následující sezónu přešel do Football League Second Division. Tuto sezónu Liverpool ukončil jako neporažený celek a přešel do First Division, což byla nejvyšší soutěž v Anglii. Svůj první titul v nejvyšší soutěži klub vyhrál v roce 1901, poté znovu v roce 1906. V roce 1914 hrál Liverpool svoje první finále FA Cupu, které ale prohrál 1:0 s Burnley FC.\n\nV roce 1923 a 1924 klub poprvé získal dva ligové tituly za sebou, vedeni anglickým obráncem Ephraimem Longworthem. Poté ale přišel ústup a klub musel protrpět nejdelší sérii v historii klubu bez získání ligového titulu. Čekání na něj bylo ukončeno až v roce 1947. V roce 1954 Liverpool sestupuje do Second Division. V prosinci 1959 se klubovým manažerem stává legendární Bill Shankly, který během následujících 15 let klub přetransformoval v jeden z nejlepších klubů v Evropě. V roce 1962, po třech letech Shanklyho působení, klub vyhrává Second Division, a postupuje zpátky do první ligy, odkud již od té doby nikdy nesestoupil. V roce 1964 již Liverpool získává další ligový titul, první po dlouhých 17 letech. O rok později klub vyhrává poprvé FA Cup, když ve finále poráží 2:1 Leeds United. Sezóna 1972/73 znamená začátek zlaté éry klubu. Kromě osmého ligového titulu se Liverpool poprvé prosazuje na mezinárodní scéně, když ve finále Poháru UEFA poráží Borussii Mönchengladbach a získává první evropskou trofej. O rok později klub vyhrává další FA Cup, po něm ale z pozice manažera Bill Shankly odchází do důchodu. Nabídku na to ho nahradit dostává Shanklyho asistent, Bob Paisley.\n\nV roce 1976, ve druhém roce Paisleyho působení, Liverpool vyhrává ligový titul a znovu Pohár UEFA. V roce 1977 následuje další ligový titul, prohra ve finále FA Cupu, ale také první výhra v Poháru mistrů evropských zemí. Finále se hrálo na Stadio Olimpico v Římě, Liverpool poráží 3:1 Borussii Mönchengladbach góly McDermotta, Smithe a Neala z penalty. Rok poté Liverpool trofej obhajuje, když ve Wembley poráží Club Brugge 1:0 gólem legendárního Kennyho Dalglishe. V roce 1979 Liverpool získává 11 ligový titul, kterým ustanovil ligový rekord, neboť získal celkem 64 bodů, a ve 42 zápasech inkasoval pouze 16 gólů.\n\nV roce 1980 Liverpool získává celkem 12 ligový titul, v pořadí čtvrtý během posledních pěti sezón. O rok později, v roce 1981, přichází další výhra výhra v Poháru mistrů evropských zemí, když ve finále hraném v Paříži Liverpool poráží gólem Alana Kennedyho 1:0 Real Madrid. V následující sezóně klub získává double ziskem ligového titulu a výhrou v Ligovém poháru. V devíti sezónách Bob Paisley celkem získal neuvěřitelných 23 trofejí. 3 x Pohár mistrů evropských zemí, 1x Pohár UEFA, 6x ligový titul, 3x Ligový pohár, další díky vítězství v Charity Shield. Jedinou trofej, kterou Paisley nezískal, byl FA Cup. Bob Paisley v roce 1983 předává trenérské žezlo Joe Faganovi, kterému je v té době 63 let. Úspěšně navazuje na Paisleyho práci a Liverpool se pod jeho vedením stává prvním anglickým klubem, který v jedné sezóně získává 3 hlavní trofeje. Ligový titul, Anglický ligový pohár a Pohár mistrů evropských zemí.\n\nV roce 1985 se Liverpool dostal do dalšího finále Poháru mistrů evropských zemí. Bohužel jeho účast se proměnila ve velkou tragédii, která je obrovskou černou kaňkou v historii klubu. Zápas proti Juventusu se hrál na Heysel Stadium v Bruselu, který byl v té době ve velmi nevyhovujícím stavu. Vše bylo podpořeno chybou organizátorů, kteří umístili tábory fanoušků vedle sebe. Liverpoolští fanoušci před zápasem prolomili plot a zaútočili na fanoušky Juventusu. Ti se bránili únikem, v cestě jim ale stála zeď, která se prolomila. Výsledkem všeho bylo 39 mrtvých lidí, převážně Italů. I přes tuto tragédii se utkání nakonec odehrálo. Juventus vyhrál Platiniho gólem z penalty 1:0, i když i s odstupem času se mluví o tom, že se zápas vůbec neměl odehrát. Anglické kluby dostaly zákaz působení v evropských pohárech po dobu 5 let, Liverpool po dobu 10 let. Tento trest mu byl ale nakonec snížen na 6 let. To silně zasáhlo i druhý klub z města Beatles, Everton, který v té době prožíval zlatou éru své historie a po uplynutí trestu na tuto éru již nedokázal navázat.\n\nV roce 1985 přebírá žezlo Kenny Dalglish, který se stává prvním hrajícím manažerem klubu. Klub vyhrává další tři ligové tituly, dva FA Cupy, v sezóně 1985-86 je to double za ligu a FA Cup. Poté bohužel přichází další tragická událost v klubových dějinách. 15. dubna 1989 Liverpool hraje semifinále FA Cupu s Nottingham Forest FC na Hillsborough Stadium v Sheffieldu. Policii se situace u stadionu vymkla kontrole, na tribunu za bránou se dostalo více fanoušků, než byla maximální kapacita. Stovky fanoušků bylo natlačeno na plot, který odděloval tribunu od hřiště. Výsledkem bylo 94 mrtvých fanoušků, 1 zemřel následující den, další fanoušek 4 roky po tragédii. Celkem tedy zahynulo 96 fanoušků. Po této tragédii vláda nařídila přehodnocení veškerých opatření na stadionech. Výsledkem toho byla tzv. Taylorova zpráva. Po ní došlo na stadionech k opatřením jako např. odstranění plotů mezi tribunami a hřištěm, stadiony byly povinně osazeny sedačkami. Více se také využívala možnost odložení začátku zápasu, pokud hrozilo, že se na stadion nedostanou včas všichni fanoušci. Liverpool k uctění památky převážně mladých lidí vystavěl u stadionu Anfield vedle Shankleyho brány památník těmto obětem. Ve znaku klubu jsou také umístěny dva plamínky připomínající tyto oběti.\n\nV roce 1991 přebírá žezlo Graeme Souness, který v první sezóně získává FA Cup. V další sezóně ale klub šokujícím způsobem vypadává z FA Cupu po nepovedeném zápas s Bristol City FC na Anfield, Sounese nahrazuje Roy Evans. I když došlo ke zlepšení hry týmu, za pět sezón klub v lize neskončil lépe než ne 3. místě. Jedinou získanou trofejí je v roce 1995 Ligový pohár. V sezóně 1998-99 přichází do klubu Gérard Houllier, bývalý trenér francouzské reprezentace. V klubu oba působí jako partneři, spolupráce ale nefunguje a tak Evans v listopadu 1998 klub opouští. Nejlepší sezónu pod Houllierovým vedení zažívá Liverpool v sezóně 2000-01. Byla to nejlepší sezóna za poslední léta. Liverpool získává unikátní treble díky výhře v FA Cupu, v Ligovém poháru a Poháru UEFA. Vše ještě korunuje ziskem Evropského Superpoháru a výhrou v utkání o pohár charity. V klubu v té době působí čeští reprezentanti Patrik Berger a Vladimír Šmicer. Finále Poháru UEFA se hrálo v Dortmundu Liverpool se utkal se španělským Deportivo Alavés a vyhrál divokým skóre 5:4 v prodloužení. Vysněný ligový titul se ale Houllierovi nedaří získat. V sezóně 2001-02 klub končí ligu na 2. místě. V této sezóně má ale Houllier problémy se srdcem, které vyústí v operaci. Po jeho návratu do fotbalu ale klub získává již jen Ligový pohár v roce 2003, ligový titul stále nikde. Na konci sezóny 2003-04 Houllier svoje angažmá ukončuje.\n\nV létě 2004 se manažerem stává Španěl Rafael Benítez, který předtím koučoval Valencii CF. V jeho první sezóně ale dochází ke zklamání, když se Liverpool umístil v lize až na 5. místě. I přesto ale sezóna končí příjemným překvapením, neboť se Liverpool dostává do finále Ligy mistrů. Přitom na své cestě do finále musel překonat překážky v podobě Juventusu a Chelsea. Oba domácí zápasy se staly ozdobou soutěže. Liverpool ve finále v Istanbulu čekal italský AC Milán. Ačkoliv AC Milán po prvním poločase vedl 3:0, Liverpool se neuvěřitelně dostal zpět do zápasu a do konce druhého poločasu dokázal skóre srovnat. Všechny tři góly přitom padly v rozmezí šesti minut. To vše za pekelné atmosféry liverpoolských fanoušků, kteří měli na stadionu absolutní většinu. Na řadu nakonec přišly penalty, ve kterých zazářil polský gólman Jerzy Dudek, když z pěti penalt dostal pouze dva góly. Rozhodují penaltu proměnil český fotbalista Vladimír Šmicer, který navíc ve druhém poločase svým gólem snižoval na rozdíl jednoho gólu. V utkání také nastoupil další český reprezentant Milan Baroš. Oba se tak stali prvními českými hráči, kteří vyhráli tuto nejprestižnější evropskou soutěž současnosti.\n\nV sezóně 2005-06 Liverpool v lize získává 82 bodů, nejvíce od roku 1988, k titulu to ale opět nestačí. Sezónu nakonec zakončil úspěchem, kdy v dalším dramatickém finále získal FA Cup. Ve finále hraném v Cardiffu Liverpool těsně před koncem prohrával s West Hamem 2:3, v začátku natavení ale kapitán Steven Gerrard střelou ze 40 metrů vyrovnal a utkání nakonec dospělo až do penalt, ve kterých se vyznamenal španělský brankář a specialista na penalty Pepe Reina.\n\n6. únor 2007 znamená pro klub velkou změnu. Po několika letech jednání s různými investory klub souhlasí s nabídkou dua amerických obchodníků George Gillett – Tom Hicks a klub tak přechází poprvé ve své historii do jiných než anglických rukou. Cena převzetí – přes 400 mil. liber. Mezi priority nových majitelů patří výstavba nového stadionu, který by měl během několika let vyrůst v sousedním Stanley Parku. Liverpool končí sezónu na 3. místě ligové tabulky. Rafael Benítez svůj klub znovu dovedl do finále Ligy mistrů. Podařilo se mu to poté, co znovu v semifinále vyřadil Chelsea, tentokrát po penaltovém rozstřelu, ve kterém se stal hrdinou opět Pepe Reina. Finále se hraje v Aténách, soupeřem je opět AC Milán. Ten byl tentokrát nad síly hráčů a Liverpool ho prohrává 2:1.\n\nKlub od svého vzniku hraje domácí zápasy na stadionu Anfield. Stadion byl postaven v roce 1884 v oblasti Stanley Parku, kdy na něm začal hrát svoje zápasy Everton FC. V roce 1892, po rozepři s majitelem stadionu Johnem Houldingem, Everton FC odešel do Goodison Parku a John Houlding založil nový klub jménem Liverpool FC, který je na Anfield Road domácím týmem.\nV roce 2014 má být dokončen nový stadion New Anfield, který pojme přibližně 60 tisíc diváků s možností rozšíření kapacity na 73 tisíc. S jeho unikátním designem bude patřit mezi přední evropské a světové stadiony.\n\nHymnou klubu je píseň You'll Never Walk Alone. Ta se zpívá téměř na každém domácím (a často i venkovním) utkání, ve kterém liverpoolské mužstvo vyhraje, nebo pokud jde o silnější mužstvo, remizuje.\n\nLiverpool FC, to je také rivalita. Ta úplně nejstarší je spojena s klubem Everton FC. Ten byl prvním klubem v Liverpoolu, své zápasy 7 let hrál na Anfield. V roce 1892 ale stadion opustil a majitel Anfield založil nový klub, Liverpool FC. Zápasy mezi oběma kluby jsou označovány jako Merseyside derby a patří bezesporu mezi 10 největších derby zápasů na světě.\nV minulosti se během těchto zápasů stala řada afér, dle oficiálních statistik to je dokonce zápas dvou klubů, ve kterém v historii anglické ligy bylo uděleno nejvíce červených karet. Např. v tom posledním, hraném v Goodison parku 20. října 2007, rozhodčí udělil 2 červené karty.\n\nVelká rivalita také panuje s týmem Manchester United. Za vše může blízkost obou měst a také úspěchy obou týmů. Liverpool a Manchester United jsou dva nejúspěšnější kluby v Anglii, oba s velkým množstvím fanoušků po celém světě. Liverpool dominoval v 70. a 80. letech, Manchester v 90. letech minulého století a v začátcích 20. století. Vzájemné zápasy jsou kvůli televizním požadavkům hrány po obědě, je to i díky zvýšeným bezpečnostním rizikům. O rivalitě obou klubů se objevily i dvě scénky ve filmu 51st State. V něm hlavní hrdina Felix DeSouza, fanatický liverpoolský fanoušek, před vzájemným zápasem provokativně navštíví v Manchesteru hospodu plnou fanoušků konkurence, ve které odpálí světlici. Další scénka se odehrává přímo na stadionu Anfield Road, přímo během utkání těchto dvou rivalů.\n\n11. července 2007 klub oznámil záměr spuštění vysílání klubové TV, kterou mohou fanoušci sledovat placenou formou jak prostřednictvím internetu, tak prostřednictvím satelitu Setanta. Klubová TV svůj oficiální provoz spustila září a kromě živě přenášených zápasů přináší i archívní zápasy, rozhovory, diskuzní studia atd.\n\nPrvní firmou, která dodávala klubu dresy a vybavení, byla v letech 1976 – 1985 firma Umbro. Tu v roce 1985 – 1996 nahradil německý Adidas. V letech 1996 – 2006 se o hráčské vybavení staral Reebok. V roce 2006 se dodavatelem stal znovu Adidas. Od roku 2012 však obléká dresy Warrior. Od sezóny 2015/16 je novým dodavatelem dresů New Balance.\n\nLiverpool se stal prvním britským profesionálním klubem, který začal na svém dresu nosit logo svého sponzora. První firmou se stala v roce 1979 firma Hitachi. V roce 1982 se sponzorem s logem na dresu stala firma Crown Paints, v roce 1988 firma Candy. V roce 1992 se na dresech objevilo logo dánského pivovaru Carlsbergu. Toto partnerství trvalo až do konce sezóny 2009/2010. Díky tomu se jedná o nejdéle trvající sponzorskou dohodu v anglickém top fotbale.Od sezony 2010-2011 Liverpool obléká dresy s logem banky Standard Chartered.\n\nKlub má v sezóně 2000/08 tyto sponzory: Carlsberg, Adidas, Unibet, MBNA, GettyImages, Lucozade Sport a The Lucozade Sport Science Academy.\n\n\"Aktuální k datu: 26. srpna 2019\"\n\n\n\n\n\nZdroj: \n\n\n\nZdroj: \n\nPoznámky:\n\n\n\n"}
{"id": "30803", "url": "https://cs.wikipedia.org/wiki?curid=30803", "title": "AC ChievoVerona", "text": "AC ChievoVerona\n\nAssociazione Calcio ChievoVerona je italský fotbalový klub hrající v sezóně 2019/20 ve druhé lize a sídlící ve městě Verona v regionu Benátsko.\n\nKlub byl založen 6. září roku 1929 malou skupinou fotbalových fanoušků z veronské oblasti Chievo jako \"Opera Nazionale Dopolavoro (O.N.D.) Chievo\". Zaregistrována fotbalovou federací byla v roce 1931. V roce 1936 končí klub činnost kvůli financím. Klub se obnovuje po válce jako \"Associazione Calcio Chievo\" a hrají v regionální lize. Regionální ligu hraje až do sezony 1974/75. Třetí ligu začíná hrát od sezony 1989/90. Postup do nejvyšší ligy je v sezoně 2000/01. V tabulce skončili na 3. místě a postoupili. V první sezoně Serie A se klub umístil na překvapivém 5. místě a místní tisk začal o klubu psát jako o \"Miracolo Chievo\". Tohle umístění klubu umožňuje hrát Pohár UEFA. Díky korupčnímu skandálu v sezoně 2005/06 se klub umístil v tabulce na 4. místě a zajistil si účast v lize mistrů. Klub v sezoně 2006/07 sestoupil do druhé ligy, do ligy mistrů nepostoupil a hrál Pohár UEFA kde skončil v 1. kole.\n\nNejvyšší soutěž hrál klub v 17 sezonách (naposled 2018/19) . Nejlepší umístění je 4. místo v sezoně 2005/06.\nVe druhé lize klub odehrál 9 sezon a vyhrál ji 1x.\n\nKlub vlastní místní společnost Paluani Chievo připravující dorty a podle ní nese i částečně název.\n\n\n\n\n\n"}
{"id": "30804", "url": "https://cs.wikipedia.org/wiki?curid=30804", "title": "Windows NT", "text": "Windows NT\n\nWindows NT je v informatice označení pro řadu operačních systémů firmy Microsoft, které jsou určeny pro osobní počítače IBM PC kompatibilní (s procesory IA-32 a novějšími). První verze systémů obsahovaly v názvu přívlastek NT ( , tj. \"nová technologie\"), avšak později se firma rozhodla dále toto označení nepoužívat a dále jsou voleny různé obchodní názvy (viz sloupec \"Jméno produktu\" v tabulce verzí).\n\nV celkových prodejích jsou operační systémy z rodiny Windows NT od roku 2015 na třetím místě za systémy Android a iOS.\n\nWindows NT je původní systém firmy Microsoft, který plně využívá schopnosti procesorů IA-32 a novějších (tj. od Intel 80386 poskytujících 32bitový chráněný režim) a je tak z definice skutečným operačním systémem. Podporuje preemptivní multitasking, takže jádro operačního systému neztrácí kontrolu nad počítačem a ani chybně naprogramovaná spuštěná úloha nemůže negativně ovlivnit běh celého systému (na rozdíl od 16bitového systému MS-DOS a 16bitové řady Windows, tj. Windows 1.0 až Windows Me).\n\nV době uvedení prvního systému Windows NT 3.1 na trh (1993) byla prodávána verze pro 32bitové procesory IA-32 (tj. Intel 80386 a kompatibilní procesory od společnosti AMD atp.) pro počítače IBM PC kompatibilní. K dispozici byla též verze pro 64bitový procesor Itanium od firmy Intel, který měl odlišnou instrukční sadu a programy určené pro PC na něm fungovaly pouze v emulovaném režimu, takže byly velmi pomalé a verze pro Itanium byla dále podporována jen pro serverovou řadu. Prodávána byla i verze pro 64bitové procesory DEC Alpha, avšak na nich Windows NT běžely v pomalém emulovaném 32bitovém režimu, a proto byly také posléze staženy z trhu. Oficiální verze pro 64bitové procesory zpětně kompatibilní s 32bitovými procesory Intel byla vydána až v roce 2005 (Windows XP Professional x64 Edition).\n\nWindows NT byly původně společný projekt firem Microsoft a IBM, jehož výsledkem měl být systém OS/2 3.0 (též označovaný jako NTOS/2). Po komerčním úspěchu systému Windows 3.0 však Microsoft přenesl jejich aplikační rozhraní (API) do právě vznikajícího systému (tzv. Windows API, dříve Win32). Tím došlo mezi spolupracujícími firmami k rozkolu a efektivně ke vzniku dvou samostatných systémů – Windows NT a firmou IBM dále vyvíjeného OS/2. Mezi oběma systémy byl nějakou dobu vysoká kompatibilita, protože firma IBM do OS/2 zapracovávala aplikační rozhraní Windows 3.x, a tak programy určené pro Microsoft Windows mohly snadno běžet i v prostředí OS/2. Avšak s příchodem Windows 95 již Microsoft firmě IBM nedovolil použití novějšího Windows API a efektivně využil převahy na trhu osobních počítačů IBM PC, takže vývoj systému OS/2 byl ve firmě IBM později úplně zastaven pro nezájem zákazníků.\n\n\n"}
{"id": "30805", "url": "https://cs.wikipedia.org/wiki?curid=30805", "title": "Empoli FC", "text": "Empoli FC\n\nEmpoli Football Club je italský fotbalový klub hrající v sezóně 2019/20 ve druhé lize a sídlící ve městě Empoli v regionu Toskánsko.\n\nKlub byl založen v roce 1920 jako \"FootBall Club Empoli\" a první zápasy odehráli v sezoně 1921/22 v nižší lize. Velký úspěch klubu bylo hraní druhé ligy v sezoně 1946/47. Hráli v ní čtyři sezony po sobě. Další postup byl až v sezoně 1981/82. Svůj debut v Serii A absolvoval v sezoně 1986/87. \n\nV sezoně 2007/08 hráli v Evropské poháry.\n\nNejvyšší soutěž hrál klub v 13 sezonách (naposled 2018/19) . Nejlepší umístění je 7. místo v sezoně 2006/07.\nVe druhé lize klub odehrál 21 sezon a vyhrál ji 2x.\n\n\n\n\nŽádný hráč nehrál v klubu Empoli FC\n"}
{"id": "30806", "url": "https://cs.wikipedia.org/wiki?curid=30806", "title": "HD 209458 b", "text": "HD 209458 b\n\nHD 209458 b (neformální jméno Osiris) je planeta mimo sluneční soustavu vzdálená 150 světelných let od Země.\n\nJe to první extrasolární planeta, na které byly (Hubbleovým vesmírným dalekohledem) objeveny prvky uhlík a kyslík. NASA to oznámila 6. 2. 2005.\n\n\n"}
{"id": "30807", "url": "https://cs.wikipedia.org/wiki?curid=30807", "title": "Dire Straits", "text": "Dire Straits\n\nDire Straits byla britská rocková skupina působící v letech 1977 až 1995, která vydala jedno z celosvětově nejprodávanějších alb 80. let.\n\nV zakládající čtveřici Dire Straits byli Mark Knopfler (zpěv, kytara, autor hudby a textů), jeho bratr David (kytara), John Illsley (baskytara) a Pick Withers (bicí). Jednalo se vesměs o muzikanty s určitými zkušenostmi odjinud, kteří už vzhledem k jejich věku a zkušenostem nebyli předurčeni k zařazení se do punkové vlny, jež tehdy ovládala britské ostrovy. Prvních několik vystoupení odehráli ještě jako \"Café Racers\", ale přítel bubeníka je brzy díky jejich finanční situaci a vyhlídkám překřtil ve volném překladu na „strašlivou tíseň“. Již v prvním roce existence skupina nahrála dostatek písní, jejichž téměř výhradním tvůrcem byl Mark Knopfler. Skupina díky němu zněla na tehdejší dobu až nepatřičně klidně a proslulým se stal moment, kdy žádal manažery klubů, aby z reprobeden šel jenom tak silný zvuk, aby si lidé při jejich produkci mohli povídat. Hudba jako ze staré dobré školy doplněná o texty skvěle reflektující britské reálie však naštěstí rychle zaujala v rádiu BBC patřičné lidi. Důsledkem byla již na konci prvního roku existence uzavřená velká nahrávací smlouva.\n\nV roce 1978 hráli Dire Straits na turné skupiny Talking Heads a vzápětí vydali album pojmenované po sobě. Prosazení se do obecného povědomí nebylo pro skupinu přesto ničím snadným. Album \"Dire Straits\" naplnilo z hlediska prodejnosti a hraní v rádiích úsloví o tom, že doma není nikdo prorokem. Úspěchy v tomto směru totiž zprvu zaznamenalo hlavně v Nizozemí, Austrálii a dalších zemích, kde si již tehdy skupina zajistila nehynoucí popularitu. I díky tomu se kromě prvního domácího samostatného turné skupina brzy dočkala též vyprodaných vystoupení na kontinentě v Evropě a na počátku roku 1979 vystupovala už i v USA. Bylo skoro příznačné, že první velký hit skupiny \"Sultans of Swing\" se zde v singlovém žebříčku dostal výše než ve Velké Británii. Při svých cestách skupina natočila na Bahamách druhé album \"Communiqué\", které obsahovalo natolik rovnocenné skladby, až z něj žádný výrazný hit nevzešel.\n\nRok 1980 byl ve skupině ve znamení prvních výrazných personálních otřesů, které se posléze staly jejím průvodním znakem. David Knopfler pochopil, že v Dire Straits by byl vždy až ten druhý po bratrovi a rozhodl se osamostatnit. To už ovšem byly položeny základy třetímu albu, které dostalo název \"Making Movies\", ačkoli píseň stejného jména na něj zařazena nebyla. Po spíše nesmělém pokusu z minulého alba, kde hostoval Boby Bear, se zde mnohem výrazněji ke slovu dostaly klávesy a s nimi Roy Bittan známý od Bruce Springsteena. Album definitivně pomohlo kapele i na domácí scéně, k čemuž přispěl jistě i z něj vybraný singl \"Romeo and Juliet\". Singl \"Skateaway\" vybraný pro trh v USA pro změnu pomohl celé nahrávce zabydlet se v tehdejší novince - walkmanu. První skladba alba \"Tunnel of Love\" byla zase svojí délkou předzvěstí věcí příštích.\n\nČtvrté album \"Love Over Gold\" z roku 1982 začínalo totiž bezmála čtvrthodinovou epickou kompozicí \"Telegraph road\". Pouze pětipísňové a přesto zcela regulérní album bylo přijato jako celek velmi příznivě, což se odrazilo v jeho delším setrvání na čele britské hitparády. V domácím singlovém žebříčku se více než dobře dařilo i \"Private Investigations\". Stálé osazenstvo skupiny bylo obohaceno o druhého kytaristu \"Hala Lindese\" a \"Alana Clarka\" za klávesami. Mark Knopfler pak album sám produkoval.\n\nV roce 1983 došlo k odchodu druhého ze zakládajících členů, když Witherse za soupravou bubnů vystřídal \"Terry Williams\". Jakési přímé střídání stráží provedli na minialbu \"ExtendedancEPlay\", ze kterého tentokrát vzešel rock'n'rollový hit \"Twisting by the Pool\". V nové sestavě doplněné o několik hostů (především \"Mel Collins\" na saxofon - nástroj, který se stal i v dalších letech důležitým prvkem nejen živých vystoupení skupiny) Dire Straits podnikli další velké turné. Zvukový záznam vystoupení z Londýna vyšel na dvojalbu \"Alchemy\" v roce 1984. Obsahovalo sice známé skladby, ale mnohé z nich předvedlo ve verzích doplněných o bohaté instrumentální pasáže, které dokonale prokazovaly schopnosti skupiny a hlavně pak jejího vedoucího.\n\nNa samotný vrchol popularity dostoupali Dire Straits v polovině 80. let. V roce 1985 se zaskvěli krátkým ale výrazným vystoupením na koncertě Live Aid v londýnském Wembley. Za přispění Stinga zde již díky rázné písni \"Money for Nothing\" propagovali právě vydané album \"Brothers in Arms\". Uvedený singl ovládl ovšem žebříček v USA, zatímco na domácí půdě se více dařilo zpěvné \"Walk of Life\". Albu jako celku se však v žebříčcích prodejnosti dařilo zcela mimořádným způsobem v celém světě, takže se stalo na mnoha místech několikanásobně platinové a okupovalo tam dlouho první příčky. Napomohl tomu i fakt, že se jednalo o jednu z prvních novinek, která se k posluchačům dostávala též v podobě CD a celosvětové turné podporovala firma Philips. Na nahrávce se mezi jinými podíleli i noví stálí členové skupiny \"Guy Fletcher\" za klávesami a \"Omar Hakim\" za bicí soupravou, zatímco ze stálého osazenstva vypadl druhý kytarista. K dovršení důrazu na moderní technologie byl k písní \"Money for Nothing\" natočen i pozoruhodný videoklip s počítačovými animacemi vhodně doplňujícími text, díky němuž se stal tím prvním, co posléze viděli diváci na MTV Europe. S touto skladbou a albem jako celkem se také pojily dvě ocenění Grammy. Při celosvětovém turné Dire Straits zastavili na více než 200 místech, když vyprodávali jeden stadión za druhým a přidávali celá vystoupení, aby je mohlo vidět na 2,5 miliónu lidí.\n\nU příležitosti desátého výročí vydání debutového alba přišel čas k ohlédnutí a na trhu se objevila kompilace sestavená poměrně citlivě s ohledem na všechna údobí trvání skupiny. Dire Straits jako celek ovšem v té době aktivitou nikterak nepřekypovali. Na pódiu se sešli alespoň při koncertu ve Wembley k příležitosti 70. narozenin jihoafrického bojovníka proti apartheidu Nelsona Mandely v roce 1988. Mark Knopfler však potom oznámil jejich konec, aby se mohl věnovat vlastním aktivitám.\n\nK obnovení činnosti došlo s novým desetiletím. V roce 1991 se Dire Straits pokusili vrátit s albem \"On Every Street\", při jehož nahrávání postrádali v základní sestavě bubeníka. Nejen tento problém ovšem vyřešili za pomoci hostujících hráčů. Písní zde bylo více než u předchozího veleúspěšného díla, ale první desítku žebříčku singlů neatakoval na žádné straně Atlantiku ani úvodní kus \"Calling Elvis\" ani řízná \"Heavy Fuel\". Kritikové přecházeli do útoku slovy o ušlechtilé nudě, ale Britové vynesli na první příčku hitparády alespoň album jako celek. Na následném opět dlouhém a ještě více vyčerpávajícím turné se prezentovali Mark Knopfler, Illsley, Fletcher, Clark, Phil Palmer (kytara), Paul Franklin (pedal steel), Chris White (saxofon), Chris Whitten (bicí) a Danny Cummings (perkuse). Po něm už se ani stálé jádro skupiny k další trvalé spolupráci nesešlo a vydávány tak byly dál jenom kompilace a různě staré živé nahrávky. Mark Knopfler se věnuje sólové dráze a John Illsley spíše maluje.\n\nJenom v USA se dosud prodalo na 15,5 miliónů kusů nahrávek Dire Straits a celosvětově je jejich počet nejméně pětinásobný.\n\n\n\n"}
{"id": "30809", "url": "https://cs.wikipedia.org/wiki?curid=30809", "title": "Kontinentální drift", "text": "Kontinentální drift\n\nKontinentální drift (pohyb světadílů) je teorie navržená v roce 1912 německým meteorologem a geofyzikem Alfredem Wegenerem vysvětlující vznik kontinentů rozpadem původního superkontinentu Pangea. \n\nPůvodní myšlenku, že kontinenty do sebe „zapadají“, kterou vyslovil už vlámský kartograf Abraham Ortelius (1527-1598), podpořil Wegener srovnáním geologických a paleontologických nálezů především z pobřeží Afriky a Jižní Ameriky. Zásadní chybou Wegnerova pojetí bylo, že považoval za hnací sílu pohybu kontinentů Coriolisovu sílu (ta je mnohařádově nedostatečná pro takový proces).\nDnes je teorie kontinentálního driftu součástí teorie deskové tektoniky, která vysvětluje nejen pohyb kontinentů, ale i dynamiku zemského pláště.\n\nNovodobé důkazy\n\n"}
{"id": "30812", "url": "https://cs.wikipedia.org/wiki?curid=30812", "title": "Druhá pražská defenestrace", "text": "Druhá pražská defenestrace\n\nJako druhá pražská defenestrace bývají označovány dvě různé události:\n"}
{"id": "30813", "url": "https://cs.wikipedia.org/wiki?curid=30813", "title": "Říšská župa Horní Podunají", "text": "Říšská župa Horní Podunají\n\nŘíšská župa Horní Podunají, též Hornodunajská župa (německy \"Reichsgau Oberdonau\", též \"Horní Dunaj(sko)\") je název historického správního útvaru vytvořeného nacisty na obsazeném území Rakouska (Východní marka, něm. \"Ostmark\") a části Sudet dne 1. května 1939 na základě zákona „o uspořádání správy ve Východní Marce“. Přímým předchůdcem této župy bylo Zemské hejtmanství Horní Podunají (něm. \"Landeshauptmannschaft Oberdonau\"), které bylo od 15. dubna 1939 na základě zákona zákona „o členění sudetoněmeckých území“ územně shodné s touto župou. Metropolí župy byl Linec (německy \"Linz\").\n\nŽupa zahrnovala celé území předchozího zemského hejtmanství Horní Podunají: území rakouské spolkové země Horní Rakousy, původně dolnorakouské katastrální území Hinterberg (do 14. října 1938 součást dolnorakouská obce Behamberg, poté od 15. října 1938 přičleněno k hornorakouskému městu Steyr), štýrský soudní okres Bad Aussee a části jižních Čech (Českokrumlovsko a Kaplicko).\n\nŽupa přestala existovat 8. května 1945. Severní oblasti byly navráceny obnovenému Československu. Rakouská část bývalé župy pak byla linií řeky Dunaj rozdělena mezi Sovětskou (severně od Dunaje) a Americkou okupační zónu Rakouska (jižně od Dunaje). V rakouské části bývalé župy byla obnovena spolková země Horní Rakousy, k níž však až do 30. června 1948 náležel štýrský soudní okres Bad Aussee. Katastrální území Hinterberg zůstává dodnes součástí hornorakouského města Steyr (definitivně potvrzeno roku 1958 změnou rakouské spolkové ústavy).\n\n\n"}
{"id": "30814", "url": "https://cs.wikipedia.org/wiki?curid=30814", "title": "Osiris (rozcestník)", "text": "Osiris (rozcestník)\n\nPojem Osiris má více významů:\n\n\n\n"}
{"id": "30822", "url": "https://cs.wikipedia.org/wiki?curid=30822", "title": "Eurafrasie", "text": "Eurafrasie\n\nEurafrasie nebo také Afrasie, Afrika-Eurasie, Starý svět či světový ostrov jsou označení pro zdaleka největší souvislé (tj. mořem neoddělené) území souše na Zemi, v podstatě kontinent (označovaný též za tzv. superkontinent či megakontinent) zahrnující v sobě 3 území souše, jež jsou dnes obecně považována za samostatné světadíly: Asii, Afriku a Evropu. \n\nV geopolitice je Eurafrasie označována jako světový ostrov. Označení starý svět sloužilo pro historické rozlišení mezi relativně nedávno objevenou Amerikou (novým světem) a už dlouho známými kontinenty. V termínu \"Afrasie\" je zanedbáváno postavení Evropy, která může být (zejména z fyzickogeografického hlediska) považována za pouhý poloostrov Asie.\n\nV podstatě logická koncepce spojení tří (dvou) kontinentů v jeden se však příliš neujala a je používána a zmiňována jen příležitostně. Neujala se pravděpodobně z těchto důvodů:\n\nEurafrasie je geologicky mladá. Ještě před 60 miliony let byly Eurasie a Afrika včetně Arabského poloostrova oddělená území (rovněž Indie byla oddělená od Asie). Eurafrasie tvoří 57,4 % souše, nebo 16,7 % povrchu Země a žije na ní 85,8 % obyvatel Země (lidí), navíc s tendencí k dalšímu zvyšování podílu. Je také osídlena velmi hustě, přičemž průměrnou hustotu osídlení zatím o něco snižuje Afrika. Hustěji osídlená by byla pouze Asie jako samostatný kontinent.\n\nEurafrasie je domovem všech hlavních lidských ras (s výjimkou rasy Austrálců, pokud je možné ji za samostatnou rasu považovat) a pravděpodobně i místem vzniku lidského druhu. Je rovněž dominantní z hlediska kultury a významu v dějinách lidstva. \n\nRovněž v hospodářství především díky naprosté převaze obyvatelstva dominuje, ovšem zde už ne tak bezvýhradně, protože nejchudší země světa leží ve velké většině právě na ní, zatímco supervelmoc Spojené státy americké na ní neleží.\n\nAčkoli převážná většina eurafrasijského území leží na východní polokouli, oba její konce přesahují na polokouli západní. Severní okraj kontinentu zasahuje až do polárních oblastí, na jihu překračuje obratník Kozoroha, ale do mírného ani polárního pásu nedosahuje.\n\n\nNejzazší body včetně ostrovů:\n\n\n\"V hustotě obyvatel mohou být drobné odchylky vzhledem k zaokrouhlování při výpočtech a drobným nesrovnalostem v „2004 World Population Data Sheet of the Population Reference Bureau“ (způsobené patrně rovněž zaokrouhlováním).\"\n\nSeřazeno sestupně (různé koncepce), pro porovnání také Měsíc a Mars.\n\n\n\n"}
{"id": "30824", "url": "https://cs.wikipedia.org/wiki?curid=30824", "title": "Oxid xenonový", "text": "Oxid xenonový\n\nOxid xenonový (XeO) je jeden z oxidů xenonu, získává se úplnou hydrolýzou fluoridu xenonového. Z bezpečnostních důvodů se doporučuje dopravovat fluorid do vody v proudu dusíku.\n\nZe získané směsi se vysráží HF pomocí oxidu hořečnatého a XeO se získá odpařením. V pevném stavu je tento oxid velmi nestabilní. Vodný roztok, kyselina xenonová je v nepřítomnosti oxidovatelných látek poměrně stabilní. Jedná se o velmi silné oxidační činidlo.\n\nStruktura molekul této látky byla určena pomocí rentgenové strukturní analýzy, jedná se o trigonální pyramidy XeO s atomem xenonu ve vrcholu.\n"}
{"id": "30825", "url": "https://cs.wikipedia.org/wiki?curid=30825", "title": "Rentgenová krystalografie", "text": "Rentgenová krystalografie\n\nRentgenová strukturní analýza (v biochemii často nazývána rentgenová krystalografie, , , nebo ) je analytická metoda zabývající se studiem interakce krystalických vzorků s rentgenovým zářením, která umožňuje určit absolutní strukturu molekul, tj. polohy atomů, vazebné délky a úhly v krystalové mřížce.\n\nPři průchodu monochromatického rentgenového záření látkou dochází k pružnému ohybu (difrakci) paprsků. Směr a intenzita difraktujících paprsků závisí na vnitřní struktuře vzorku. V amorfním vzorku jsou atomy rozmístěny nepravidelně a příspěvky k celkové intenzitě difraktovaného záření se často vzájemně vyruší. Naopak vzorek s periodickou strukturou (monokrystal) působí jako difrakční mřížka ve viditelném světle. Příspěvky k celkové intenzitě difraktovaného záření vzájemně interferují a v určitých směrech, specifických pro konkrétní krystalovou strukturu, se sčítají, jinak se vyruší.\n\nSměry a intenzity difraktovaného záření se pro vzorek změří a po provedení korekcí (na tvar vzorku, tepelné kmity, absorpci, zprůměrování intenzit ze symetrických směrů) se určuje absolutní struktura. Při řešení se nejdříve určí hrubý model struktury a postupným přidáváním parametrů (anizotropie termálních kmitů, poloha lehkých atomů - vodíků) se optimalizuje shoda experimentálních dat s daty vypočtenými podle modelu. Míra shody modelu s experimentálními daty se hodnotí podle R-faktoru ale vždy je třeba kritické zhodnocení modelu člověkem.\n\nV případě, že vzorek není k dispozici ve formě monokrystalu, tak lze provádět analýzu prášku. Vzorek se umele na jemno a místo směru se analyzuje pouze závislost intenzity difraktovaného záření na úhlu mezi primárním a difraktovaným paprskem. Z práškového záznamu nelze většinou přímo určit strukturu, ale lze ověřit, jestli záznam odpovídá modelu nebo jiné dříve určené struktuře.\n\nPrvní použití rentgenové krystalografie je datováno do roku 1912, kdy William Lawrence Bragg a jeho otec William Henry Bragg poprvé určili krystalické struktury prvků a postupně i jednoduchých anorganických látek. Za tuto práci získali v roce 1915 Nobelovu cenu za fyziku. Roku 1959 se poprvé podařilo analyzovat prostorovou strukturu u molekuly hemoglobinu.\n\nRTG strukturní analýza se používá k určování struktury anorganických a organických nízkomolekulárních látek (minerálů, organických látek). Tradičně se používá v organické syntéze k potvrzení absolutní konfigurace látek nebo ve farmaceutickém průmyslu jako jednoznačná identifikace patentovaných polymorfů aktivních farmaceutických instancí (API).\nTato metoda se používá k určení prostorové struktury bílkovin a enzymů a nukleových kyselin.\n\n"}
{"id": "30826", "url": "https://cs.wikipedia.org/wiki?curid=30826", "title": "Experiment", "text": "Experiment\n\nExperiment (česky též vědecký pokus) je soubor jednání a pozorování, jehož účelem je ověřit (verifikovat) nebo vyvrátit (falzifikovat) hypotézu nebo poznatek, které něco tvrdí o příčinných vztazích určitých fenoménů. Pokus je hlavní nástroj empirického rozšiřování vědeckého poznání.\n\nVědecký experiment má být plánovitý, opakovatelný a tím i ověřitelný. Obecné podmínky pro experimenty se podle oborů liší. Tak ve fyzikálních a chemických vědách experimentátor může měnit vstupní podmínky a parametry, v biologických a lékařských vědách se obvykle vyžaduje použití kontrolní skupiny, aby se vyloučil vliv jiných než zkoumaných činitelů. Ve společenských vědách jsou možnosti experimentátora omezené a vyžaduje se proto svědomitý výběr zkoumaného vzorku.\n\nMyšlenkový experiment vychází z myšlené situace a snaží se z ní logicky odvodit její důsledky. Experimentum crucis, rozhodující experiment, je takový, který má rozhodnout o platnosti či neplatnosti nějaké teorie.\n\nFiktivní experiment je experiment, který nebyl reálně proveden, ale lze očekávat jeho uskutečnění a aplikovat patent.\n\nŠkolní experiment je činnost žáků nebo učitele, při které je aktivně a relativně samostatně poznávána studovaná skutečnost prostřednictvím ovlivňování podmínek a následného vyhodnocení průběhu nebo výsledku. Je využíván při realizaci badatelsky orientované výuky.\n\nPokus se liší od prostého pozorování tím, že při experimentu vědec aktivně ovlivňuje podmínky, kdežto při pozorování svůj vliv minimalizuje.\nStarší vědy užívaly hlavně pozorování, teprve od F. Bacona se experimentem rozumí zkušenost, vyvolaná a získaná vědomým lidským jednáním.\n\nPříkladem pozorování může být terénní biolog, schovaný v maskovaném přístřešku, který pozoruje dalekohledem hnízdící poštolky a doufá (někdy naivně), že o něm vůbec nevědí a že jeho existence a existence přístřešku nijak nemění jejich chování.\n\nPříkladem experimentu je biolog, který chce zjistit, zda krmení bažanta rulíkem zlomocným vede k jeho úhynu, nebo alespoň zhoršení zdravotního stavu. Proto chová v laboratoři za naprosto shodných podmínek (v rámci možností samozřejmě) dvě skupinky bažantů: jedny krmí rulíkem zlomocným, druhé běžnou bažantí stravou (tato skupina je tzv. kontrolní skupina či slepý vzorek, viz dále). Ze srovnání počtu zbylých bažantů v obou skupinách pak lze učinit závěr o vlivu rulíku.\n\nOd vědecky relevantního experimentu se očekává dostatečně přesný popis všech relevantních podmínek, v nichž probíhal, a přesný záznam všech postupů, které badatel v pokusu použil, včetně charakteristik měřicích zařízení. Ve společenských vědách se to týká zejména výběru zkoumaného vzorku. Pokus musí být (je-li to objektivně možné) opakovatelný.\n\nZ podstaty věci je nezbytné, aby byl pokus ověřující nějakou hypotézu koncipován tak, aby v co největší míře znemožnil náhodný (či na jiném jevu založený) chybný výsledek. To znamená, že pokus by měl být vymezen tak, aby připouštěl minimum všech vedlejších vlivů a zohledňoval všechny alternativní hypotézy (tam, kde to není v jednom pokusu možné, je tohoto výsledku možno dosáhnout sadou pokusů odlišně koncipovaných).\n\nNicméně biologické, medicínské a společenskovědní experimenty se potýkají, často z důvodu nízké síly testu, se špatnou replikovatelností, což je základ vědecké metody. Vyvstává tak krize reprodukovatelnosti.\n\nNad pokusným uspořádáním má experimentátor kontrolu a pokusný materiál je dostatečně homogenní, takže se pokusy obvykle dají opakovat a výběr vzorku není problém. Největší péči je třeba věnovat přesnosti i spolehlivosti měřicího zařízení a zejména nežádoucím vnějším vlivům. Experimentální zařízení například v nukleární fyzice (urychlovače částic apod.) jsou přitom tak rozlehlá a citlivá, že vyloučení vnějších vlivů může být na hranici technických možností.\n\nU biologického a lékařského pokusu je důležitý tzv. slepý pokus (resp. slepý vzorek nebo kontrolní skupina) – zkoumáme-li tedy dopad působení něčeho na něco, musíme mít pro srovnání další skupinu, s níž se zachází stejně jako se vzorkem hlavní linie postupu, pouze se u něj zkoumaný vliv vypouští. Důvodem je vyloučení chybných výsledků na základě špatně stanovených podmínek nebo lidské chyby (pokud např. v tomto příkladu pojdou obě zkoumané skupiny bažantů, na vině pravděpodobně nebude rulík zlomocný, ale fakt, že někdo špatně nastavil termostat nebo zatáhl do ústavu bažantí mor).\n\nBiologické pokusy jsou problematické, protože organismy jsou citlivé na mnoho různých faktorů a často individuálně odlišné, takže každý organismus vnáší do pokusu určitou porci nejistoty. Kvůli různorodosti organismů je někdy neobyčejně těžké vytvořit reprezentativní vzorek, nehledě k tomu, že zejména pokusná zvířata projevují v mnoha ohledech svou „osobnost“.\n\nLaboratorní biologové s nadsázkou mluví o prvním pravidle biologického pokusu: \"Každý organismus se za přísně definovaných, pečlivě změřených a úzkostlivě dodržovaných podmínek chová přesně tak, jak ho zrovna napadne.\"\nDalším problémem některých (zejména invazivních) pokusů je, že zřídkakdy jdou zopakovat se stejnými jedinci. Od konce 20. století platí také stále přísnější etická pravidla, která silně omezují možnosti pokusů se zvířaty.\n\nModerní věda vyžaduje po složitějších pokusech, u nichž nelze zcela vyloučit náhodné vlivy, menší nepřesnosti či neodstranitelné odlišnosti v pokusném materiálu, aby byly statisticky vyhodnotitelné. To znamená, že vzorky použité v pokusu musí být reprezentativní svým složením i počtem. Aplikováno na náš příklad: účastní-li se pokusu pouze staří a nemocní bažanti, vzorek není svým složením reprezentativní a výsledek je prakticky bezcenný. Pokud bude každou skupinu tvořit pouze jeden bažant, vzorek také nebude reprezentativní a pokus rozhodně nebude průkazný (i kdyby nakrásně vyšel – i normálně krmený bažant může nešťastnou náhodou umřít). Bude-li mít každá skupina 100 bažantů o reprezentativním složení, bude už pokus mnohem průkaznější a jeho výsledek bude nutno brát vážně.\n\nInvazivní pokusy jako uvedený příklad s bažanty nejsou ovšem v lékařství možné, pokus nesmí účastníky poškodit ani ohrozit. Různorodost pacientů (věk, pohlaví, vzdělání, anamnéza atd.) hraje ještě větší roli, takže tím víc záleží na výběru vzorku a kontrolní skupiny. Pokusy se dělají s dobrovolníky, kteří musí být seznámeni s povahou a účelem pokusu, naopak nesmějí vědět, zda jsou zařazeni do zkoumané nebo kontrolní skupiny, která například místo testovaného léku dostává placebo.\n\nVedle prostých průzkumů mínění, které nelze považovat za experimenty, se v některých oborech, zejména v psychologii, dělají i skutečné experimenty. Příkladem mohou být pokusy Philipa Zimbarda (Stanfordský vězeňský experiment, Teorie rozbitého okna) nebo Milgramův experiment. Dobrovolníci jsou při nich postaveni do neznámé a umělé situace a zkoumá se jejich jednání a adaptace. Protože obvykle nevědí, co je cílem pokusu a jakou roli v něm hrají, pokládají to někteří kritici za neetické.\n\nKontrolní skupina zde často není možná, slepý pokus má poněkud jiný význam a problém bývá v interpretaci výsledků.\n\n\n\n\n"}
{"id": "30827", "url": "https://cs.wikipedia.org/wiki?curid=30827", "title": "Malíř", "text": "Malíř\n\nMalíř je umělec, který vytváří obrazy, dvourozměrná umělecká díla, nanášením barviva na povrchy jako je papír, plátno, dřevo, sklo, či glazuru keramických a porcelánových nádob. Používá efekt kompozice a dalších estetických hledisek k vyjádření výrazu, myšlenky vytvořeného uměleckého díla.\n\nUmělecké malby jsou užívány jako způsob prezentace, dokumentující a vyjadřující různorodé pohnutky, témata ve škále tak široké, jak široká je myšlenková pestrost a praktická zručnost umělce. Malby mohou být naturalistické, popisné, mohou vyprávět určitý příběh, mohou užívat symbolů, vyjadřovat emoce nebo mohou být i přesnými portréty konkrétních osob. V historii malířských děl dominují duchovní témata a myšlenky zobrazené na dekoracích hliněných nádob po biblické scény na stěnách interiérů chrámů, v nichž se k vyobrazení božstev užívají lidské postavy.\n\nZa patrona malířů je považován sv. Lukáš.\n\n"}
{"id": "30828", "url": "https://cs.wikipedia.org/wiki?curid=30828", "title": "ACF Fiorentina", "text": "ACF Fiorentina\n\nAssociazione Calcio Firenze Fiorentina je italský fotbalový klub hrající v sezóně 2019/20 ve nejvyšší ligu sídlící ve městě Florencie v regionu Toskánsko.\n\nDnešní klub, znovu založený v roce 2002, je pokračovatelem historického sdružení, které vzniklo 29. srpna 1926 spojením klubu \"Palestra Ginnastica Fiorentina Libertas\" a \"Club Sportivo Firenze\". Ti daly název \"Associazione Calcio Fiorentina\". Na začátku byli oficiální barvy bílá a červená. V nejvyšší soutěži prvně hráli již v sezoně 1928/29, ale hned sestoupili do druhé ligy. Od sezony 1929/30 již hrají v tradiční barvě fialové. V ročníku 1934/35 se klub zúčastnil o Středoevropský pohár. Dokráčel do čtvrtfinále. To už hrál opět v nejvyšší ligu, kterou do konce války opustil jednou (1937/38). Nejlepším umístění bylo třetí místo (1941/41).\n\nPrvní titul v nejvyšší lize byl v sezoně 1955/56 když zvítězil o 12 bodů před Milánem. Jako obhájci titulu poté obsadili druhou příčku, když nestačili na Milán. Na Evropa|evropské scéně se klub objevil v ročníku 1956/57 v poháru PMEZ a dokráčel do finále kde prohrál nad španělským klubem Real Madrid 2:0. Až do sezony 1959/60 dokráčeli \"fialky\" v nejvyšší lize na druhé místo. Ročník 1960/61 byl velmi úspěšný. Klub hrál o pohár PVP, kde se ve finále utkal se skotským klubem Rangers FC. Dvě utkání vyhráli (2:0, 2:1) a získali tak první evropskou trofej. Na domácí scéně získali v italský pohár po vítězství ve finále nad klubem Lazio 2:0. Jako obhájci trofeje o pohár PVP dokráčel opět do finále, kde ale podlehl španělským klubem Atlético Madrid (1:1, 0:3). Další italský pohár získává v ročníku 1965/66, když poráží ve finále v prodloužení 2:1 klub Catanzaro. V Středoevropském poháru poráží ve finále československý klub Trenčín 1:0.\n\nDruhý titul v nejvyšší lize je v sezoně 1968/69 když poráží o čtyři body kluby z Cagliari a Milána. Od získání titulu až po sestup v sezoně 1992/93 získává klub jednou italský pohár (1974/75), umísťuje se nejvyšší lize tři krát na medailových příčkách a na evropské scéně se nejdál dostává do finále v poháru UEFA (1989/90). Po vítězství ve druhé lize \"fialky\" sezonu 1995/96 dokončují na čtvrtém místě a vyhrají i italský pohár. V ročníku 1996/97 se v poháru PVP dostávají do semifinále kde je vyřadí budoucím vítěz FC Barcelona (1:1, 0:2). To už klub vlastní od roku 1993 filmový producent Mario Cecchi Gori. Po jeho smrti se klubu ujímá jeho syn Vittorio Cecchi Gori. Poslední vítězství klub slaví v ročníku 2000/01 když vyhrává italský pohár.\n\nPo sezoně 2000/01 zahájil civilní soud ve Florencii konkurzní řízení proti klubu, která se přes prodeje svých nejznámějších hráčů jako Gabriel Batistuta, Rui Costa a Francesco Toldo ocitla ve vážné rozpočtové krizi. V této obtížné finanční situaci klub sezonu 2001/02 dohrává, ale konči na sestupové příčce. Následně klub nemohl z důvodu nezaplacení mzdy hráčům a nemožnosti podpořit ekonomické úsilí spojené s účastí ve druhé lize, byl později klub vyhlásit bankrot. Byl založen klub nový díky městu Florencie. Stalo se tak 1. srpna roku 2002 a klub se jmenoval \"Fiorentina 1926 Florentia\" s účastí ve čtvrté lize. Zanedlouho klub koupil Diego Della Valle a přejmenoval ji na \"Florentia Viola\". Název se změní po postupu do druhé ligy na ACF Fiorentina.\n\nJiž v sezoně 2004/05 hrají \"fialky\" nejvyšší ligu. Kvůli účasti v korupčním skandálu po sezoně 2005/06 byl spolu s Juventusem a Laziem přeřazen do druhé ligy. Navíc mu bylo v sezóně 2006/07 odečteno 12 bodů a nesměl se zúčastnit Ligy mistrů. Odvolací soud mu však trest zmírnil, a tak nakonec nebyl přeřazen do druhé ligy, bylo mu však odečteno 19 bodů v sezóně 2006/07 a zpětně mu bylo odečteno 30 bodů v sezóně 2005/06. To obnášelo v sezóně 2005/06 pád ze čtvrtého místa na deváté. Sezónu 2006/07 načínala s 15 bodovou ztrátou, nakonec získala 58 bodů a skončila na pátém místě (bez odečtu na třetím).\n\nV ročníku 2007/08 klub hraje Pohár UEFA kde dokráčela do semifinále. Tam jej vyřadil Skotský klub Rangers FC až na penalty. V lize se \"fialky\" umisťují na čtvrtém místě a kvalifikují se do Ligy mistrů. Umisťují se na třetím místě v základní skupině zajišťující hraní v poháru UEFA kde končí v šestnácti finále. Velký úspěch zaznamenají v ročníku 2009/10. V základní skupině všechny překvapila, když celou skupinu vyhrála. Památné je především vítězství nad Liverpoolem . V osmifinále byl soupeřem německý FC Bayern Mnichov, se kterým svedla velice vyrovnanou bitvu, nicméně venku prohrála 1:2, doma vyhrála 3:2 a ze soutěže tak vypadla kvůli zvýhodnění gólu vstřeleného venku. Samotný FC Bayern Mnichov se pak probojoval až do finále. Dne 6. června 2019 Diego Della Valle prodá klub americkému podnikateli Rocco Commisso.\n\nNejvyšší soutěž hraje 84 sezon (nepřetržitě od sezony 2004/05).\n\nVe druhé lize klub odehrál 7 sezon a vyhrál ji 3x.\n\n\n\n\n\n\n\n\n\n\n"}
{"id": "30829", "url": "https://cs.wikipedia.org/wiki?curid=30829", "title": "Janov CFC", "text": "Janov CFC\n\nJanov CFC (italsky \"Genoa Cricket and Football Club,\", zkráceně \"Genoa CFC\", často jen \"Genoa\") je italský fotbalový klub hrající v sezóně 2019/20 ve nejvyšší ligu sídlící ve městě Janov v regionu Ligurie.\n\nKlub byl založen 7. září 1893 jako \"Genoa Cricket and Athletic Club\" britskými konzuly královny Viktorie. V roce 1896 nastupuje do klubu James Spensleys a díky něj jsou do klubu přijati i Italové. Stane se z něj hráč, trenér i rozhodčí. Dne 2. ledna roku 1899 se klub přejmenovává na fotbal zaměřený \"Genoa Cricket and Football Club\". Do sezony 1923/24 měl na svém kontě již devět titulů v nejvyšší soutěži. První sestup si zajistil v sezoně 1933/34. Ale vrací se zpět v nejrychlejší možné době. Od návratu do nejvyšší ligy až do konce války se klub nejlépe umístil na třetím místě v sezoně 1937/38. Hrají i o Středoevropský pohár, jenže nejlepší umístění bylo semifinále v ročníku 1938. Úspěch byla výhra ve finále italského poháru v ročníku 1936/37 nad klubem AS Řím 1:0.\n\nSezonu 1970/71 klub hraje ve Serie C|třetí lize, Naštěstí pro klub jen jednu sezonu. Do téhle sezony od konce války klub z nejvyšší ligy sestoupil tři krát (1950/51, 1959/60, 1964/65) a nejlepšího umístění dosáhli v sezoně 1948/49 (sedmé místo). Od návratu do Serie A v sezoně 1973/74 do sezony když obsadil čtvrté místo v tabulce 1990/91 se klub podíval do druhé ligy dva krát. Ročník 1991/92 hráli Pohár UEFA. A hráli skvěle. Dokráčeli do semifinále a tam je vyřadili budoucí vítěz Ajax (2:3, 1:1). Klub se poté umisťoval v lize ve druhé polovině tabulky a v sezoně 1994/95 sestoupil.\n\nNejhorší období v historii klubu bylo v sezoně 2004/05. Byli na prvním místě tabulky a měly postoupit do Serie A. Jenže po skončení sezony vyšlo najevo že klub podplácel. Soud klubu nařídil sestup do třetí ligy + odečet 3 bodů v sezoně 2005/06. Naštěstí pro klub se za dvě sezony vrátil do Serie A. V sezoně 2014/15 obsadili 6. místo s postoupili do Evropské ligy. Jenže UEFA jim neudělila licenci.\n\nNejvyšší soutěž hraje celkem v 80 sezonách (nejdéle 34 sezon po sobě od 1898) až 1933/34) nepřetržitě od sezony 2007/08.\n\nVe druhé lize klub odehrál 33 sezon a vyhrál ji 1x.\n\n\n\n\n\n\n\n"}
{"id": "30830", "url": "https://cs.wikipedia.org/wiki?curid=30830", "title": "Umělec", "text": "Umělec\n\n„Umělci jsou osoby, jež vytvářejí či interpretují umělecká díla s tím, že se touto prací živí či o to usilují. Tvorba uměleckých děl je zásadní součástí jejich života a svou činností přispívají k rozvoji umění a kultury. Umělcem je ten, kdo je za umělce považován, a to bez ohledu na to, zda je pracovně vázán k profesním uměleckým subjektům.“\nnebo\n„Umělcem se rozumí každá osoba, která vytváří umělecká díla nebo se svou interpretací podílí na vytváření nebo znovuvytváření uměleckých děl, která považuje svou uměleckou tvorbu za hlavní součást svého života, která tímto způsobem přispívá k rozvoji umění a kultury a která je uznávána nebo se snaží, aby byla uznávána za umělce, ať již je nebo není v jakémkoliv pracovním svazku nebo jakémkoliv sdružení.“\nUmělec je osoba, která se věnuje (v uměleckém kontextu) malířství, sochařství, herectví, tanci, psaní, tvorbě filmů, poezie, hudby či videoher nebo jakýmkoliv jiným uměleckým profesím.\n\nPatronem umělců (zejména malířů) je sv. Lukáš. Patronkou muzikantů je sv. Cecílie.\n\n\n"}
{"id": "30832", "url": "https://cs.wikipedia.org/wiki?curid=30832", "title": "FC Inter Milán", "text": "FC Inter Milán\n\nFC Inter Milán (italsky \"FC Internazionale Milano\", často jen \"Inter\") je italský fotbalový klub hrající v sezóně 2019/20 nejvyšší italskou ligu. Sídlí ve městě Milán v regionu Lombardie. \n\nKlub byl založen 9. března 1908 v restauraci „Orologio“ v Miláně z podnětu skupiny členů z klubu AC Milán. Ti byli proti zákazu náboru hráčů cizí státní příslušnosti. Proto nazvali klub \"Internazionale\" (mezinárodní). Giorgio Muggiani, jeden ze 44 zakladatelů nového klubu, si vybral barvy, které by charakterizovaly logo klubu: černá a modrá. Dva roky po založení, v sezóně 1909/10 poráží ve finále Pro Vercelli 10:3 a stává se poprvé mistrem. Další titul získávají po válce a to v sezoně 1919/20. Poráží klub z Livorna 3:2. V roce 1928 byl klub nucen z politických důvodů, aby splnila směrnice fašistického režimu, sloučit se s klubem US Milanese a změnit její název na \"Società Sportiva Ambrosiana\". Dokonce si museli změnit barvy na červenou a bílou (jen na jednu sezonu). V sezoně 1929/30 klub vyhrál o dva body před Janovem svůj třetí titul. Před sezonou 1931/32 z podnětu prezidenta Pozzaniho znovu změnil název a stal se známým jako \"Ambrosiana-Inter\". Do konce druhé války klub získal ještě dva tituly (1937/38 a 1939/40) a jeden pohár (1938/39). Na evropské scéně nejdál došel v ročníku 1936 do semifinále když prohrál oba své zápasy nad československým klubem Sparta Praha.\n\nPo druhé válce se klub vrátil k názvu \"FC Internazionale\" a na další titul musel čekat do sezony 1952/53 díky trenéru Fonimu. Také se podařilo jej obhájit. V roce 1955 klub koupí ropný průmyslník Angelo Moratti, který se po špatných výsledcích, rozhodl v sezóně 1960/61 najmout trenéra klubu FC Barcelona Herreru. To byl začátek eposu \"Grande Inter\", legendární formace, která během čtyř let získala tři tituly (1962/63, 1964/65 a 1965/66), dva poháry PMEZ (1963/64 a 1964/65) a dvě trofeje Interkontinentální poháru (1964 a 1965). Angelo Moratti opustil klub v roce 1968 předal štafetu Fraizzolimu.\n\nZa období prezidenta Fraizzoli a to do roku 1984 klub získal dva tituly (1970/71 a 1979/80) a dva poháry (1977/78 a 1981/82). Klub prodává podnikateli Pellegrinimu za zhruba 10 miliard lir 8. ledna 1984. Nový majitel se rozhodne koupit ve svém období Německo|německé fotbalisty jako Rummeniggeho (přišel 1984), Matthäuse (přišel 1988), Klinsmanna (přišel 1989) a Brehmeho (přišel 1988). Klub se dočkal titulu s trenérem Trapattonim (přišel z Juventusu 1986) až v sezoně 1988/89, když jej vyhrál o 11 bodů. Své největší úspěchy pod prezidentem Pellegrinim byli vítězství ve finále poháru UEFA v sezonách (1990/91 a 1993/94).\n\nV roce 1995 nastal zlom v historii klubu, když se novým majitelem stal Massimo Moratti (syn Angela Morattiho). Nicméně i přes obrovské investice do klubu, mu dává malou spokojenost, s výjimkou vítězství v poháru UEFA v sezoně (1997/98). Na další vítězství v nejvyšší lize si klub musel počkat do sezony 2005/06. Titul získává pod trenérem Mancinim (klub vede od sezony 2004/05 do 2007/08). Za jeho trénování získává klub ještě dva tituly a dva poháry (2004/05 a 2005/06). Na evropské scéně nejdál došel v ročníku 2004/05 a 2005/06 a to do čtvrtfinále Ligy mistrů. \n\nAž příchod trenéra Mourinha se klub dostal do finále Ligy mistrů. Bylo to v ročníku 2009/10 a porazil v něm klub FC Bayern Mnichov 2:0. Klub v nejvyšší lize v sezoně 2009/10 získává již pátý titul po sobě a dokáže vyhrát i italský pohár, italský superpohár. A získává tak „treble“. To se nikomu nepodařilo získat v jednom ročníku v lize. Poslední trofej získává klub na konci roku 2010 na turnaji MS klubů.\n\nMassimo Moratti po 18 letech klub v roce 2013 prodává indonéském podnikateli Thohiru. Jenže i ten ji prodal v roce 2016 čínskému podnikateli Zhang Jindong. Ten vlastní většinový podíl akcií.\n\nNejvyšší soutěži hraje od založení klubu, celkem 104 sezon. Ještě nikdy nesestoupil z ligy. Nejhoršího umístění dosáhl v sezoně 1993/94 (13. místo).\n\n\n\n\n\n\n\n\nČeské stránky o Interu\n"}
{"id": "30839", "url": "https://cs.wikipedia.org/wiki?curid=30839", "title": "Německá fotbalová Bundesliga", "text": "Německá fotbalová Bundesliga\n\nNěmecká fotbalová Bundesliga (německy v originálním názvu Fußball-Bundesliga) je nejvyšší německá fotbalová soutěž. Jejím pořadatelem je \"Deutscher Fußball-Bund (Německý fotbalový svaz)\". O jejím založení bylo rozhodnuto tímto svazem 28. července 1962 v Dortmundu. Nižší soutěží je 2. německá fotbalová Bundesliga.\n\nV soutěži působí celkem 18 týmů, z nichž od sezony 2011/12 3 postupují přímo do hlavní fáze Ligy mistrů a čtvrtý do jejího 4. předkola. Pátý a šestý tým z ligy hrají Evropskou ligu. Dva nejhorší týmy soutěže sestupují do 2. ligy a jsou nahrazeny prvním a druhým týmem této nižší soutěže. Šestnáctý tým hraje baráž o udržení s třetím týmem 2. ligy. Vítěz soutěže navíc dostává právo bojovat na počátku následujícího ročníku s vítězem německého národního poháru DFB-Pokal o Superpohár zvaný DFL-Supercup.\n\nDějiny německého fotbalu dostaly nový spád 28. ledna 1900, kdy bylo v Lipsku 86 fotbalovými kluby odsouhlaseno založení \"Deutscher Fussball Bund (DFB)\", čili Německého fotbalového svazu. Tento orgán řídí německé fotbalové soutěže do dnešních dnů. První oficiální mistrovství se odehrálo mezi lety 1902/03 a prvním vítězem se stalo VfB Leipzig, které ve finále hraném v Hamburku porazilo česko-německé DFC Prag 7-2. Zájem o účast v soutěži se mezi kluby šířil velmi rychle a DFB již v roce 1904 vstoupilo do konfederace FIFA jako jeden ze zakládajících členů.\n\nMezi lety 1903 a 1944 hrály kluby o trofej zvanou \"Viktoria Meisterschaftstrophäe\" (Viktoriin mistrovský pohár). V roce 1908 byla na několik let přejmenována na \"Kronprinzenpokal\" (princův pohár), což bylo na počest korunního prince Viléma Pruského. Soutěž byla přerušena během první světové války (nehrálo se 1914 - 1919) a její rozpad zapříčinila druhá světová válka v roce 1944. Posledním vítězem Viktoriina poháru bylo Dresdner SC. Nejúspěšnějšími kluby této éry byly FC Schalke 04 a 1. FC Norimberk, oba se 6 německými tituly na kontě.\n\nBěhem války se Viktoriina trofej ztratila nebo byla zničena. Později byla vytvořena replika, která je dnes uložena v East German bank. Byla proto nutnost vytvořit trofej novou. Vybrán byl návrh \"Meisterschale\" (Mistrovský talíř), někdy zvaný také „salátová mísa“. Vytvořen byl roku 1949 a ke korunovaci mistra slouží dodnes.\n\nZ důvodu rozdělení Německa na Německou demokratickou republiku a Německou spolkovou republiku musela být rozdělena i Gauliga (název soutěže v letech 1933-45). Novým názvem pro obě vzniklé soutěže se stala Oberliga (pro východní DDR Oberliga). Za pokračovatele Gauligy je z politických i historicky sportovních důvodů považována Oberliga NSR. Zde byl po Mistrovství světa ve fotbale 1962 ustanoven nový formát soutěže (ze systému dvou skupin a finálového zápasu) na systém ligový, podobný anglické Barclays Premier League. Pro lepší konkurenceschopnost soutěže o tom rozhodli představitelé svazu 28. července 1962 v Dortmundu. Nová soutěž dostala název Fußball-Bundesliga a prvním vítězem v premiérovém ročníku 1963/64 se stal 1. FC Köln. Trofejí pro nově vzniklou soutěž zůstal \"Meisterschale\" (Mistrovský talíř).\n\nPlody nově vzniklé soutěže se dostavily velice záhy v podobě úspěchů německých mužstev v Evropských pohárech pořádaných pod UEFA. Vítězi Ligy mistrů se stali Bayern Mnichov (3x) a Hamburger SV. Další dva kluby se probojovaly do finále. Podobné úspěchy jsou i v Poháru UEFA, který v této epoše vyhrála 2x Borussia Mönchengladbach, po jednom triumfu má pak Bayer 04 Leverkusen a Eintracht Frankfurt. Pohár vítězů pohárů v této době vyhrály německé týmy celkem 4x.\n\nV roce 1991 po sloučení Německa došlo i k opětovnému přidružení \"Deutscher Fußball-Verband der DDR\" (fotbalového svazu NDR) s \"Deutscher Fussball Bund (DFB)\". Díky tomu došlo i ke startu Východoněmeckých klubů ve Fußball-Bundeslize. V sezoně 1991/92 (první společné) měla soutěž 20 členů, kteří byli později zredukováni na dnešních 18.\n\nHistoricky nejúspěšnějším klubem je Bayern Mnichov se 22 tituly na kontě (z toho 21 v Bundeslize). Dnes patří Německá fotbalová Bundesliga k nejlepším soutěžím v Evropě a v žebříčku UEFA jí patří třetí místo za anglickou Barclays Premier League a španělskou Primera División. Úřadujícím mistrem, vítězem sezony 2015/16, je FC Bayern Mnichov.\n\nBundesliga je nejnavštěvovanější fotbalovou ligou na světě, v sezóně 2014/15 zaznamenala průměr 42 344 diváků na zápas.\n\nHvězdičky za mistrovské tituly se v Německu počítají pouze za tituly po vzniku Bundesligy v roce 1963. Jedna hvězda je za tři tituly, dvě hvězdy za pět titulů, tři hvězdy za 10 titulů a čtyři hvězdy za 20 titulů\n\nPozn.: platí k dubnu 2013, zdroj:\n\n\n"}
{"id": "30841", "url": "https://cs.wikipedia.org/wiki?curid=30841", "title": "Jaroslav Hřebík", "text": "Jaroslav Hřebík\n\nIng. Jaroslav Hřebík (* 16. prosince 1948, Benešov) je bývalý český fotbalový útočník a pozdější trenér. V současnosti působí na pozici generální sportovního manažera Sparty Praha.\n\nV československé lize hrál za například za Duklu Praha a Škoda Plzeň. Nastoupil ve 22 ligových utkáních a dal 4 góly. V nižších soutěžích hrál i za Viktorii Žižkov, Spartak BS Vlašim, ČSAD Benešov a TJ SEPAP Jílové.\n\nSvou trenérskou kariéru začal v roce 1983 v Benešově. Poté trénoval mimo jiné v SK Slavia Praha, jeho nejúspěšnějším angažmá je ale trénování Sparty Praha v roce 2001, se kterou zazářil v Lize mistrů, ale po neúspěších v domácí soutěži byl 6 kol před koncem odvolán. Následně byl rok a půl bez práce, než přijal nabídku Dynama Moskva, odkud byl v červenci 2004 odvolán. V prosinci téhož roku se nečekaně vrátil zpět do Sparty a k nelibosti některých fanoušků vystřídal oblíbeného Františka Straku. 3. října 2005 byl Hřebík po vzájemné dohodě s vedením klubu odvolán. Důvodem byly dlouhodobé neuspokojivé výsledky mužstva.\n\nOd roku 2008 byl trenérem české fotbalové reprezentace do 18 a 19 let. V létě 2011 s výběrem do devatenácti let získal stříbrné medaile na mistrovství Evropy po finálové porážce 2:3 po prodloužení se Španělskem.\n14. prosince 2011 nastoupil do funkce generálního sportovního manažera AC Sparta Praha, kde vystřídal ve funkci Jozefa Chovance.\n\n\n"}
{"id": "30847", "url": "https://cs.wikipedia.org/wiki?curid=30847", "title": "FC Bayern Mnichov", "text": "FC Bayern Mnichov\n\nFC Bayern Mnichov (celým názvem: Fußball‑Club Bayern, München e. V.) je německý sportovní klub, který sídlí v mnichovském městském obvodu Schwabing-Freimann. Od sezóny 1965/66 hraje v Bundeslize, německé nejvyšší fotbalové soutěži. Své domácí zápasy odehrává na stadionu Allianz Arena s kapacitou 75 000 diváků.\n\nV Bavorsku má rivalitu s kluby TSV 1860 München a 1. FC Norimberk, v rámci Německa pak v poslední době s Borussií Dortmund. Bayern má také oddíl pro šachy, házenou, košíkovou, gymnastiku, kuželky a stolní tenis. Dříve měl také oddíl ledního hokeje (viz článek), který zanikl v roce 1969.\n\nFC Bayern Mnichov byl založen 27. 2. 1900 členy Mnichovského gymnastického klubu. Klub hrál svá první utkání v oblastní bavorské lize. První úspěch přišel v roce 1926, kdy FCB vyhrál mistrovství jižního Německa, úspěch opakoval o dva roky později. První národní trofej FCB získal v roce 1932, když v rozhodujícím zápase ligového ročníku porazil Eintracht Frankfurt 2:0. Příchod Hitlerova režimu skoncoval s rozvojem Bayernu. Prezident a trenér, kteří byli oba židovského původu, opustili Německou říši. V příštích letech se proto Bayernu přezdívalo Klub Žida.\n\nPo válce se Bayern stal členem jižní konference německé první divize – Oberliga Süd. Klub již patřil mezi lepší týmy, ale koncem padesátých let přišly finanční potíže. Továrník Roland Endler poskytoval Bayernu velké množství finančních prostředků a byl odměněn čtyřmi lety u kormidla klubu. V roce 1963 se všechny Oberligy spojily do jedné národní soutěže, německé Bundesligy. Do základní sestavy se začaly prosazovat mladé talenty jako Franz Beckenbauer, Gerd Müller nebo Sepp Maier, kteří se poté stali největšími hvězdami klubu.\n\nV první bundesligové sezoně FCB skončil třetí a vyhrál německý pohár. Kvalifikoval se do Poháru vítězů pohárů, který vyhrál v následujícím roce. V dramatickém finále proti skotskému Glasgow Rangers skóroval v prodloužení Franz Roth a FCB mohl slavit vítězství 1:0. V roce 1967 převzal tým kouč Branko Zebec a FC Bayern získal svůj první double.\n\nV roce 1970 převzal tým kouč Udo Lattek. Po získání poháru v jeho první sezoně vedl Bayern k jeho třetímu ligovému titulu. Rozhodující zápas sezony 1971/72 proti FC Schalke 04 byl první zápas hrající se na novém Olympijském stadionu a byl zároveň první živě vysílaný zápas bundesligové historie. Bayern porazil Schalke 5:1 a mohl slavit vítězství i rekordy, které během ročníku vytvořil. Klub vyhrál další dva ligové ročníky, ale vrchol nastal až v roce 1974, kdy ve finále PMEZ (dnes Liga mistrů UEFA) porazil Bayern Atlético Madrid 4:0. V následující sezoně Bayern obhájil vítězství v PMEZ proti Leeds United AFC. O rok později v Glasgowě FCB porazil ve finále AS Saint-Étienne a stal se tak třetím klubem, který dokázal vyhrát PMEZ ve třech po sobě jdoucích ročnících. Poslední trofej získaná v této éře bylo vítězství v Interkontinentálním poháru. Ve finále byl poražen klub Cruzeiro Esporte Clube.\nOsmdesátá léta byla obdobím velkých změn ve vedení a finančních potíží. V Německu se sice Bayernu relativně dařilo, ale v Evropě se klub neprosazoval. Úspěch na evropském poli se dostavil až v roce 1996 v Poháru UEFA, když ve finále podlehl Bayern francouzskému týmu Bordeaux.\n\nOd roku 1998 až do roku 2004 byl FC Bayern trénován Ottmarem Hitzfeldem, který se stal jedním z nejúspěšnějších trenérů Bayernu. V Hitzfeldově první sezoně Bayern vyhrál Bundesligu a byl blízko triumfu v Lize mistrů, kde však podlehl Manchesteru United 2:1. V roce 2001 FC Bayern vyhrál třetí ligový titul po sobě a po pětadvaceti letech triumfoval v Lize mistrů. Tentokrát ve finále došlo až na penalty, kde byl lepší Mnichov. V sezoně 2001/02 FCB také vyhrál svůj druhý Interkontinentální pohár.\n\nV sezoně 2005/06 se Bayern stěhoval do nové Allianz Areny, o kterou se dělí s TSV 1860 München. V ligovém ročníku 2006/07 skončil FC Bayern až čtvrtý, a proto nastaly obrovské změny v kádru. Odešly například hvězdy jako Owen Hargreaves, Claudio Pizarro nebo Roy Makaay a přišli kvalitní fotbalisté jako Luca Toni, Miroslav Klose a Franck Ribéry. Velké nákupy se vyplatily a Bayern dominoval následujícímu ročníku Bundesligy, vyhráli německý pohár a v Poháru UEFA jej zastavil až pozdější vítěz Zenit Petrohrad.\n\nDalší veleúspěšná sezóna byla 2012/13. Bavorský klub získal s obrovským bodovým náskokem v předstihu titul v německé Bundeslize, ve finále Ligy mistrů 25. května 2013 ve Wembley porazil svého německého rivala Borussii Dortmund 2:1 a získal nejprestižnější pohár v evropském fotbale. Byla to jeho pátá trofej v této soutěži (počítáno dohromady PMEZ i LM). Sezónu završil ziskem DFB-Pokalu, když ve finále porazil VfB Stuttgart 3:2 dvěma góly Maria Gómeze a jedním Thomase Müllera. Získat tzv. „treble“ (tzn. dvě hlavní domácí soutěže – ligovou a pohárovou plus titul v Lize mistrů) se Bayernu podařilo jako sedmému evropskému týmu v historii. Před ním se to zdařilo pouze skotskému Celticu (1967), nizozemským celkům AFC Ajax (1972) a PSV Eindhoven (1988), anglickému Manchesteru United (1999), španělské Barceloně (2009) a italskému Interu Milán (2010).\n\nV sezoně 2013/14 slavil Bayern svůj 24. bundesligový titul v rekordně krátkém čase, již sedm kol před koncem.\n\n\n\n\"Aktuální k datu: 25. 7. 2018\"\n\nZdroj: \n\n\nZdroj: \n\n\n\nZdroj: \n\nPoznámky:\n\nFC Bayern München II, dříve znám také pod názvem FC Bayern München Amateure, je rezervním týmem mnichovského Bayernu. Největšího úspěchu dosáhl v sezóně 2003/04, kdy se v Regionallize (tehdejší 3. nejvyšší soutěž) umístil na 1. místě.\n\nSvé domácí zápasy odehrává na stadionu Grünwalder, který má kapacitu 21 272 diváků. V letech 1926–1972 zde hrával A-tým Bayernu.\n\n\nZdroj: \n\n\n\nZdroj: \n\n"}
{"id": "30849", "url": "https://cs.wikipedia.org/wiki?curid=30849", "title": "Thomas Pynchon", "text": "Thomas Pynchon\n\nThomas Ruggles Pynchon (* 8. května 1937 Glen Cove, Long Island, New York) je americký spisovatel proslulý komplexními, hutnými romány. Jedná se o představitele postmoderny a držitele prestižního ocenění americké nadace MacArthur. Ve své tvorbě, jak v literární, tak i v nebeletristické, experimentuje s různými literárními styly a škála témat, kterou se zabývá, je velice široká – od světových dějin po matematiku. Jeho nejznámější román \"Duha gravitace\" získal v roce 1974 americkou Národní knižní cenu za beletrii (National Book Award for Fiction) a sám Pynchon je ve Spojených státech často zmiňován jako možný kandidát Nobelovy ceny za literaturu.\n\nPynchon pochází z ostrova Long Island ve státě New York. Dva roky sloužil u amerického námořnictva a na Cornellově univerzitě vystudoval anglickou literaturu; během posledních let studia, na přelomu padesátých a šedesátých let, mu začaly vycházet i první povídky. Proslavil se však až díky románům, které následovaly nedlouho poté: \"V.\" (1963), \"Dražba série 49\" (1966), \"Duha gravitace\" (1973) a \"Mason & Dixon\" (1997).\n\nJe znám tím, že si hlídá své soukromí. Dosud bylo publikováno jen několik fotografií, na kterých by byl zachycen, a o tom, kde žije a kým vlastně doopravdy je, koluje už od šedesátých let řada dohadů.\n\nJeho nejnovější román \"Bleeding Edge\" vyšel 17. září 2013.\n\nPynchon se narodil roku 1937 ve městečku Glen Cove (Long Island, New York) jako jedno ze tří dětí Thomase Rugglese Pynchona staršího (1907–1995) a Katherine Frances Bennetové (1909–1996). Pochází ze staré a vážené rodiny, jejíž americké kořeny sahají až do roku 1630.\n\nZákladní vzdělání získal na střední škole v Oyster Bay, kde byl považován za jednoho z nejlepších studentů. Pro školní časopis napsal řadu povídek a už v těchto prvotinách se objevila řada literárních motivů a témat, které zachytila i jeho pozdější tvorba: podivná jména, pubertální humor, nelegální užívání drog a paranoia.\n\nŠkolu ukončil v šestnácti letech a odešel na Cornellovu univerzitu, kde začal studoval fyziku. Po dvou letech ale studia zanechal a přidal se k americkému námořnictvu, u kterého zůstal do roku 1957; pak se na univerzitu vrátil a přešel na obor anglická literatura. První publikovaná povídka, \"The Small Rain\", mu vyšla v časopise \"Cornell Writer\" v květnu 1959.\n\nBěhem studií se spřátelil s Richardem Fariñou a Davidem Shetzlinem (Fariñovi později dedikoval \"Duhu gravitace\", svědčil mu na svatbě, a když spisovatel nešťastnou náhodou zemřel, nesl na pohřbu jeho rakev). Na studentská léta Pynchon vzpomíná v předmluvě k druhému vydání Fariñova románu \"Been Down So Long It Looks Like Up to Me\" a zmiňuje řadu veselých historek, například to, že se oběma studentům podařilo na škole vytvořit jakýsi „minikult“ okolo románu \"Warlock,\" jednoho z děl spisovatele Oakleyho Halla.\n\nPynchon byl také údajně posluchačem přednášek významného americko-ruského postmoderního spisovatele Vladimíra Nabokova, který v té době učil na Cornellově univerzitě literaturu. Sám Nabokov vždy tvrdil, že si mladého spisovatele nevybavuje, ale jeho žena Véra, která mu pomáhala známkovat práce studentů, si prý na Pynchonovo výrazné, napůl tiskací a napůl psací písmo velice dobře pamatuje.\n\nV roce 1958 napsal Pynchon společně se svým univerzitním spolužákem Kirkpatrickem Salem vědeckofantastický muzikál \"Minstrel Island\", který popisuje dystopickou budoucnost světa ovládaného IBM.\n\nBakalářský titul (BA) získal v červnu 1959.\n\nPo ukončení školy pracoval Pynchon od února 1960 do září 1962 v Seattlu jako autor technických textů u firmy Boeing, což mělo silný vliv na jeho pozdější tvorbu (zkušenosti z tohoto životního období inspirovaly například korporaci Yoyodyne, která se objevuje v románě \"V.\" a v novele \"Dražba série 49\"). Posléze žil krátce v New Yorku a Mexiku, načež se přesunul do Kalifornie, kde nejspíš pobýval v průběhu šedesátých a na počátku sedmdesátých let (v této době pracoval na \"Duze gravitace\"). Nějaký čas koketoval s životním stylem beatniků a hippies, brzy se však od obou směrů distancoval a později je ve svém díle vykreslil jako pokrytecké (v úvodu ke sbírce povídek \"Pomalý učeň\" píše, že „hnutí údajně kladlo příliš velký důraz na mládí, včetně toho věčného“).\n\nV roce 1964 se Pynchon přihlásil na Kalifornskou univerzitu v Berkeley, kde chtěl studovat matematiku. Přijat ale nebyl.\n\nJelikož se Pynchon straní veřejného života, kupí se kolem něj řada fám. Některými kritiky je dokonce považován za pseudonym jiného autora, případně jsou jména jiných autorů považována za pseudonym jeho.\n\n\nPynchon ve svých dílech popisuje a staví do kritického světla jak zmatek v duši (post)moderního člověka a chaos, který vládne jeho žebříčku hodnot, tak i neuspořádanost všedního dne. Ústředními tématy jsou často paranoia a konspirace, mnohoznačnost symbolů, chaos a entropie. Pynchonův formální přístup je ryze postmoderní, často využívá literárních postupů takzvaných nízkých žánrů (detektivka, erotická próza, komiks) nebo literatury faktu. Pro jeho dílo je typický široký oborový záběr (od historie po techniku), živý a rytmický jazyk, hravost a radikálně kritický postoj k současné společnosti. Pro autora je postmoderna nejen formálním východiskem, ale i silným námětovým prvkem.\n\nPynchon byl ovlivněn řadou amerických i evropských autorů a také jeho vlastní vliv je nezanedbatelný. Za jeho stěžejní dílo je považován román \"Duha gravitace\".\n\nRomán \"V.\", Pynchonova prvotina, má dvě hlavní dějové linky. První z nich popisuje osudy Bennyho Profanea, člena amerického námořnictva ve výslužbě, druhá pak dobrodružství stárnoucího cestovatele Herberta Stencila, který se pokouší dostihnout tajemnou entitu známou jen pod tajemným jménem „V“. Oba muži jsou členy skupiny rádoby bohémských umělců, která sama sebe nazývá Tamta hnusná parta (The Whole Sick Crew), a zápletka se, jak je pro Pynchona typické, odehrává v průběhu celé jedné generace.\n\nNa románu \"V.\" začal Pynchon pracoval poté, co opustil školu. Dílo obdrželo cenu cenu nadace Williama Faulknera za nejlepší román roku a bylo nominováno na americkou Národní knižní cenu za beletrii.\n\nJedná se o nejkratší z Pynchonových textů, který má spíše formu novely než románu. Vypráví o Oedipě Maasové, kalifornské ženě v domácnosti, která se pustí po stopě mnohaleté zášti, kterou k sobě vzájemně chovají dvě poštovní doručovatelské společnosti, Thurn und Taxis (založená na historické předloze) a Trystrero (Tristrero). Přestože je novela mnohem přímočařejší než většina Pynchonových románů, i tak je zápletka velice složitá. V první řadě tu je vzájemná nevraživost obou doručovatelských společností, jejíž vývoj paroduje anglické renesanční drama \"The Courier's Tragedy\" (\"Tragédie posla\"), v druhé pak rozsáhlá konspirace, v rámci které se kosti amerických veteránů druhé světové války využívají na výrobu cigaretových filtrů.\n\n\"Dražba série 49\" získala krátce po vydání cenu nadace Richarda a Hildy Rosenthalových. Do češtiny ji z anglického originálu \"The Crying of Lot 49\" přeložil v roce 2004 Rudolf Chalupský.\n\nPynchonův nejslavnější román je komplexním dílem plným aluzí, ve kterém se objevuje řada témat z jeho předchozí tvorby, například přetvářka, paranoia, rasismus, kolonialismus, konspirace, synchronicita nebo entropie. Román inspiroval mnoho doprovodných děl, od komentářů a průvodců knihou přes vědecké články a kritiky až po umělecká díla, a jeho umělecká hodnota je přirovnávána k Joycově \"Odysseovi\". Někteří badatelé považují \"Duhu gravitace\" za nejlepší americký poválečný román a byla popsána i jako „encyklopedie postmodernistických témat a technik“.\n\nPříběh se odehrává v Evropě, v posledních několika měsících a těsně po konci druhé světové války. Středobodem zájmu tu jsou rakety V-2, které navrhuje, sestavuje a vypouští německá armáda, a pak příběhy několika postav, které se snaží zjistit, co je zač tajemný artefakt zvaný „Schwarzgerät“ („Černá věc“), který má být součástí rakety se sériovým číslem 00000. Román obsahuje značnou dávku dramatické ironie, která se projevuje tím, že Pynchonovy postavy v podstatě o temné tváří své současnosti moc nevědí a historické skutečnosti, se kterými je kontextu znalý čtenář obeznámen (například holokaust nebo zájem západních korporací na nacistické válečné mašinérii), postavy vnímají jen skrze jakési náznaky.\n\nPynchon byl za \"Duhu gravitace \"nominován na Pulitzerovu cenu, nebyl však oceněn, protože porota jeho dílo označila za „obscénní a přebujelé“. Do češtiny je z anglického originálu \"Gravity’s Rainbow \"přeložili v roce 2006 Zdeněk Fučík a Hana Ondráčková.\n\nSbírka Pynchonových raných povídek byla při vydání opatřena rozsáhlou autobiografickou předmluvou. Z anglického originálu \"Slow Learner: early stories \"ji do češtiny přeložila v roce 1999 Pavla Horáková.\n\nBásník L. E. Sissman o Pynchonovi v časopise \"The New Yorker\" napsal následující: „Je jakýmsi matematikem prózy, který má přesně vypočítané, jaký by každé slovo a každý řádek, každý vtip a každý dvojsmysl mohly mít účinek – a to jak účinek největší, tak účinek nejmenší. Aplikuje své znalosti tak, jak je třeba; v jeho díle není nedostatků, přestože se dopouští děsivého, dechberoucího lingvistického riskování. Tímto způsobem pak dokáže jeho překvapivě plynulý sloh čtenáře potěšit například delikátní milostnou scénou plnou bolesti, jen aby se vzápětí vzedmul do hluku a ozvěn opileckých, zdrogovaných orgií.“\n\nPřestože je Pynchon obvykle klasifikován jako postmoderní autor, jeho práce byla už popsána i jako „vysoká moderna“.\n\n\n"}
{"id": "30854", "url": "https://cs.wikipedia.org/wiki?curid=30854", "title": "Jablonec nad Nisou", "text": "Jablonec nad Nisou\n\nJablonec nad Nisou (, ) je statutární město v Libereckém kraji. Leží 9 km jihovýchodně od Liberce, v údolí řeky Nisy a jejích přítoků. Na ploše 31,38 km² zde žije obyvatel. Město proslulo výrobou skla a bižuterie, je v něm však zastoupena i řada jiných průmyslových odvětví. Jablonec a okolí nabízejí množství sportovních i turistických aktivit jak romantických (Maloskalsko), tak populárních (Jizerské hory).\n\nO původu jména existuje několik teorií, za nejpravděpodobnější je v současnosti považována ta, že jméno „Jablonec“ je odvozeno od slova „jabloň“ (podle pověsti, která kolovala mezi většinovým německým obyvatelstvem, Jablonec vznikl kolem zájezdního hostince na křižovatce obchodních cest, u kterého rostla jabloň – dnes křižovatka „U Zeleného stromu“ s kruhovým objezdem).\n\nPodle jiné teorie název souvisí s latinským označením „\"gabulum\"“, místo, kde se vybíralo clo. Tato teorie je podporována tím, že velká část měst s podobnými názvy (Jablonné, Jablunkov) leží u hranic nebo na významných starých stezkách.\n\nDalší teorie jméno dávala do souvislosti s německým „\"gabel\"“ (vidlice, větvení – Jablonec leží na soutoku Novoveského potoka, Lužické a Bílé Nisy, podobně jako německý název Jablonného v Podještědí – \"Deutchgabel\").\n\nPrvní písemná zmínka o Jablonci pochází z roku 1356, v němž byla obnovena fara a postaven kostel sv. Anny. Během husitských válek byla obec ušetřena, avšak za vlády Jiřího z Poděbrad Jablonec jako součást maloskalského panství, přívržence husitů, dne 30. srpna 1469 stejně jako obce Rýnovice, Maršovice a Jistebsko neunikl vypálení. V zemských deskách z let 1538 a 1543 se pak uvádí jako pustý.\n\nK pozvolnému znovuosídlování došlo až v druhé polovině 16. století, především v souvislosti s podmínkami pro sklářství. V druhé polovině 17. století už sklářství zažívalo bouřlivý rozvoj a díky vývoji techniky drahokamové řezby se k němu přidal i průmysl bižuterní. K tomu hojně přispěli mistři „štajnšnajderové“, kteří na této technice pracovali. Během třicetileté války (roku 1643) byl Jablonec s okolními vesnicemi vypálen znovu.\n\nV letech 1708–1710 odpor libereckých měšťanů zmařil snahy hrabat Desfoursů o povýšení Jablonce na městys. K tomu došlo císařským rozhodnutím až 21. dubna 1808. Roku 1847 Jablonec konečně spojila se světem výstavba Krkonošské silnice. V letech 1848–1850 zanikla patrimoniální správa a v Jablonci byl historicky prvním starostou zvolen exportér Josef Pfeiffer. V roce 1866 se dekretem císaře Františka Josefa I. stal Jablonec městem. Jmenovací dekret však obdržel až v roce 1906, kdy si tehdejší starosta jeho vydání u císaře údajně doslova „vyseděl“. K této příležitosti byl závazně kodifikován městský znak a k jménu města připsán přívlastek „nad Nisou“.\n\nZ Jablonce se mezitím stalo světově proslulé středisko obchodu s bižuterií. V roce 1880 zde pro tyto účely založili uměleckoprůmyslovou školu a v roce 1888 bylo město napojeno na železniční síť tratí Liberec – Jablonec, zanedlouho prodlouženou z Jablonce přes Smržovku a Tanvald až do Kořenova a tam napojenou na síť tehdejších železnic pruských. To vše výrazně přispělo k rozkvětu jabloneckého průmyslu, který zase vedl k rozvoji architektury. Zdejší exportéři si stavěli domy zejména ve stylu secese. Za zmínku určitě stojí i výjimečný secesní kostel Povýšení svatého kříže. Mnoho staveb ve městě nese prvky dobového historismu, např. novorenesanční budova pošty, historizující městské divadlo se secesními interiéry či evangelický kostel ve stylu novogotiky. Stoletá voda roku 1897 zničila valnou část regionu, v následujícím desetiletí se proto začaly stavět ochranné přehrady včetně jabloneckého vodního díla Mšeno. V meziválečném období nechalo město vybudovat dvě největší funkcionalistické dominanty města – novou radnici a katolický kostel Nejsvětějšího srdce Ježíšova. Tím dalo v dobách krize práci téměř dvěma tisícům dělníků.\n\nJablonec utrpěl útěkem Čechů před nacismem a především nuceným odsunem německého obyvatelstva po druhé světové válce. Přestože byla značná část místních Němců díky sklářské odbornosti z odsunu vyňata, počet obyvatel Jablonce klesl o více než 10 tisíc. Město (na rozdíl od sousedního Liberce) naopak tolik nepostihla okupace ČSSR vojsky Varšavské smlouvy v srpnu 1968. Zasáhla ho, stejně jako celou republiku, vlna panelové výstavby, která „pohřbila“ nejen Mšeno nad Nisou a zcela změnila malebná jablonecká předměstí. Statutárním městem se Jablonec nad Nisou stal v roce 2012.\n\nPodle sčítání v roce 1921 zde žilo v 2283 domech 26 929 obyvatel, z nichž bylo 14 359 žen. 3 926 obyvatel se hlásilo k československé národnosti, 21 982 k německé a 94 k židovské. Žilo zde 20 698 římských katolíků, 2 609 evangelíků, 159 příslušníků Církve československé husitské a 801 židů. Podle sčítání 1930 zde žilo v 2 984 domech 33 958 obyvatel. 5 602 obyvatel se hlásilo k československé národnosti a 27 017 k německé. Žilo zde 24 873 římských katolíků, 3 331 evangelíků, 597 příslušníků Církve československé husitské a 799 židů.\n\nPodle sčítání lidu v roce 2001, kdy měl Jablonec 45 600 obyvatel, uvedlo 33 976 z nich, že jsou bez vyznání (75 %). Následuje seznam největších církví ve městě:\n\nV bižuterii a sklářství je v Jablonci a okolí ještě dnes zaměstnáno 11 000 lidí, přičemž produkce je z velké většiny orientována exportně. Kromě bižuterie a sklářství je však v Jablonci výrazně zastoupeno také strojírenství, dřevozpracující průmysl a výroba nábytku. V Jablonci je také mincovna pro Česko s názvem \"Česká mincovna\", založená po rozpadu Československa (mincovna pro Slovensko zůstala ve slovenské Kremnici).\n\nNejdůležitější sklářské podniky: EcoGlass, G&B beads, Preciosa. Společnosti Bižuterie, Česká mincovna, Ornela a Železnobrodské sklo byly součástí jedné společnosti \"Jablonex Group\". Padesátiletá historie závodu Železnobrodské sklo v Železném Brodu na Jablonecku skončila v srpnu 2009. Další podniky společnosti Jablonex Group byly prodány nebo uzavřeny v roce 2010.\n\nSpolečnost \"Jablotron\" vyrábí zabezpečovací zařízení a mobilní telefony. Firma \"Soliter\" vyrábí kovové šperky. Společnost \"Lucas Varity\" vyrábí v Jablonci a okolí autobrzdy pod jménem \"TRW Automotive Aftermarket CZ LUCAS Autobrzdy\" (převzala zařízení bývalých podniků Autobrzdy a Ateso). Dodává mimo jiné pro společnost Škoda Auto. V místní části Jablonecké Paseky sídlí tradiční český výrobce elektroinstalačního materiálu (vypínačů a zásuvek). Firma byla založena 1868 pod názvem Kramer & Löbl jako výrobce skleněných svítidel a částí svítidel. Od roku 1908 sídlí v Jabloneckých Pasekách a vyrábí elektroinstalační materiál, nyní (2015) pod značkou ABB, Elektro-Praga.\n\nMěstskou dopravu v Jablonci nad Nisou tvoří síť městských autobusů. Provoz zajišťuje Dopravní podnik měst Liberce a Jablonce nad Nisou (dříve ho zajišťovala firma ČSAD Jablonec). Městské autobusy zajíždějí i do přilehlých obcí – Rychnova, Janova, Bedřichova či Lučan. Do jablonecké čtvrti Lukášov zajíždí i linka č. 15 liberecké MHD.\n\nMezi lety 1900 až 1965 měl Jablonec svou vlastní tramvajovou síť s tratěmi do Mšena, Rychnova či Janova, dnes do města vede pouze meziměstská tramvajová trať z Liberce. Trať je unikátní svým úzkým rozchodem, který činí 1000 mm, a také tím, že je pouze jednokolejná. Do Jablonce zajíždí tramvajová linka č. 11, jejímž dopravcem je rovněž Dopravní podnik měst Liberce a Jablonce nad Nisou.\n\nS krajským Libercem má Jablonec silniční spojení po silnici I/14, v roce 2012 se plánovala její rekonstrukce. Silnice I/14 dále pokračuje na Tanvald. Silnice první třídy I/65 spojuje Jablonec s významnou silnicí I/35, která Jablonec míjí.\n\nJablonec nemá příliš dobré železniční spojení. Leží na regionální železniční trati 036 z Liberce přes Tanvald a Harrachov do Polska. Do Jablonce jezdí jen osobní vlaky linky L1 \"Liberec – Jablonec – Smržovka – Tanvald – Harrachov\", o víkendu pak i spěšné vlaky \"Tanvald – Jablonec – Liberec – Drážďany\". Jablonec je městskou dopravou spojen s nádražím v Rychnově u Jablonce nad Nisou, které leží na hlavní trati 030 Liberec – Hradec Králové, a kde staví všechny vlaky včetně rychlíkové linky Liberec – Pardubice, která má v Turnově přípoje na rychlíky směr Mladá Boleslav a Praha.\n\n\nJablonec nad Nisou je zasazen do nádherné přírody. Od západu sem zasahuje Žitavská pánev, v jejímž okrsku Jablonecká kotlina se rozkládá vlastní centrum města, které je ze zbývajících světových stran obklopeno Jizerskými horami (na severním okraji města jde o okrsek Tanvaldská vrchovina, na východě Černostudnický hřbet, na jihu Maršovická vrchovina). Výše položené partie Jizerských hor na severu jsou dobře přístupné i MHD, jejíž autobusy zajíždí až do Bedřichova – ráje běhu na lyžích. Při okrajích města jsou dobře přístupné dva zalesněné hřebeny – na jihovýchod od Jablonce je to Černostudniční hřeben s rozhlednou na vrcholu Černá studnice, na severozápadním okraji města pak Prosečský hřeben s rozhlednou Nad Prosečí; obě lokality skýtají možností dobrého výhledu. Nedaleko Jablonce se nachází také přírodní park Maloskalsko, malebný mikroregion s množstvím rozeklaných pískovcových skal protnutých tokem řeky Jizery.\n\nMěstem prochází rozvodí Baltského moře (povodí řeky Lužická Nisa) a Severního moře (povodí Labe), kam směřuje v Kokoníně pramenící řeka Mohelka – pravostranný přítok Jizery. Na území města je několik zajímavých geologických útvarů – Balvan s kotlem v ulici U Balvanu, Čertův kámen (kámen položený na čtyřech menších kamenech) a \"Schnuppstein\" (skalisko s vyhlídkou) v místní části Vrkoslavice, peřejnaté údolí řeky Lužická Nisa v části Brandl s říčními hrnci.\n\nMěsto se skládá z osmi místních částí, které jsou téměř shodné s katastrálními územími (v závorce německý název):\n\nJablonec nad Nisou byl dříve sídlem okresního úřadu, v současnosti je obcí s rozšířenou působností a s pověřeným obecním úřadem. Okres Jablonec nad Nisou ale stále existuje a skládá se ze 34 obcí, ORP z 11 obcí. Stále zde také působí Okresní soud v Jablonci nad Nisou a okresní státní zastupitelství. Pro volby do Senátu patří do volebního obvodu č. 35.\n\n\n\n\n"}
{"id": "30856", "url": "https://cs.wikipedia.org/wiki?curid=30856", "title": "Evropský měnový systém", "text": "Evropský měnový systém\n\nEvropský měnový systém (EMS) je systém, který existoval v letech 1979 až 1999 v zemích Evropského hospodářského společenství (EHS), s cílem udržet stabilní kurzy mezi měnami těchto zemí.\n\nEMS vznikl v roce 1979, kdy se osm z devítí tehdejších zemí EHS (Belgie, Dánsko, Francie, Irsko, Itálie, Lucembursko, Nizozemsko a Západní Německo) dohodly, že na sebe navzájem naváží kurzy svých měn, aby předešly kurzovým fluktuacím. (Státy Beneluxu a Dánsko měly již v té době své měny navázané na německou marku.) Byla to reakce na rozpad Brettonwoodského měnového systému v roce 1971, ve kterém byly evropské měny navázány na americký dolar, přičemž dolar byl do té doby směnitelný za zlato.\n\nSoučasně se vznikem EMS byla zavedena košová měnová jednotka ECU. Nešlo o samostatnou měnu, ale o koš měn, vůči kterému se každá země zavázala udržovat svůj měnový kurz v rozmezí +/- 2,5 %, s výjimkou Itálie, pro kterou platilo rozmezí +/- 6 %. V roce 1989 k EMS přistoupilo Španělsko, následujícího roku Spojené království a Portugalsko. Také tyto země měly udržovat svůj kurz v rozmezí +/- 6 %.\n\nV systému nekrytých peněz má centrální emisní banka možnost oslabit měnu svého státu tak, že vytvoří nové peníze (provede inflaci) a použije je k nákupu měn jiných států. To vede k poklesu měnového kurzu. Naproti tomu posílit měnu tímto způsobem není tak snadné, protože nelze jednoduše stáhnout z oběhu velké množství peněz. Centrální banka může začít prodávat své devizové rezervy a nakupovat za ně vlastní měnu (a tím zvýšit měnový kurz), ale takové řešení je velmi nákladné. Proto je v takovém případě nutné, aby nové peníze vytvořily \"ostatní\" centrální banky, a nákupem dané měny zvýšily její kurz. Pokud by v takovém případě existovala \"povinnost\" ostatních centrálních bank nakupovat znehodnocenou měnu, motivovalo by to centrální banky k nadměrnému tištění peněz (inflaci), protože by tak posilovaly vlastní ekonomiku na úkor ostatních. Výsledkem by byla hyperinflace.\n\nV EMS ale taková povinnost neexistovala, a zejména německá Bundesbanka neemitovala tolik peněz, kolik by bývalo potřeba k udržení měnového kurzu německé marky v domluveném rozsahu. Z toho důvodu bylo potřeba stanovené kurzy různých měn často upravovat.\n\nV roce 1992 bylo třeba upravit kurzy irské libry a španělské pesety. Později začala prudce padat britská libra. Bank of England (britská centrální banka) utratila devizy v hodnotě 27 miliard liber v marné snaze udržet libru v daném pásmu. Nakonec britská vláda snahy o udržení kurzu v stanovém pásmu vzdala, a v září 1992 Spojené království z Evropského měnového systému vystoupilo. Vzápětí je následovala Itálie. Britské daňové poplatníky tato epizoda stála 3,3 miliard liber, tedy asi půl procenta tehdejšího britského hrubého domácího produktu.\n\nNásledujícího roku fluktuace pokračovaly, a tak se v roce 1993 rozšířilo fluktuační pásmo na +/- 15 %. To fluktuace zmírnilo, a Itálie se v roce 1996 do EMS vrátila.\n\n1. ledna 1999 vznikl nástupce Evropského měnového systému, ERM II, který zrušil navázání měn na ECU a zavedl navázání na nově vzniknuvší euro. Fluktuační pásmo zůstalo zachováno na +/- 1,5 %.\n"}
{"id": "30860", "url": "https://cs.wikipedia.org/wiki?curid=30860", "title": "Pauline Metternichová", "text": "Pauline Metternichová\n\nPaulina Klementina Metternichová, rozená hraběnka Sándorová ze Slawnitze, (25. února 1836, Vídeň – 28. září 1921, Vídeň) byla přední vídeňská a pařížská aristokratka proslulá svým šarmem a elegancí, významná propagátorka díla Richarda Wagnera a Bedřicha Smetany v zahraničí.\n\nKněžna Paulina Metternichová se narodila do uherské hraběcí rodiny Sándorů ze Slawnitze. Její otec Moritz Sándor byl v celém rakouském císařství proslulý milovník koní přezdívaný „bláznivý jezdec“ a matka Leontina byla dcerou rakouského kancléře Metternicha, u nějž Pauline strávila velkou část svého dětství.\n\nRoku 1856 uzavřela sňatek s knížetem Richardem Metternichem, synem kancléře Metternicha (byli tak nejen manželé, ale i strýc a neteř). Manželství bylo velmi harmonické (i přes občasné milostné zálety knížete) a vzešly z něj tři dcery, Sophie, Pascalina a Clementina. Kněžna Paulina doprovázela svého chotě, který byl rakouským diplomatem, na jeho misijní pobyty nejprve na saský královský dvůr v Drážďanech, později na císařský dvůr do Paříže, kde strávili téměř jedenáct let (1859–1870). Zde se kněžna Paulina spřátelila s francouzskou císařovnou Evženií a stala se její nejbližší důvěrnicí. Naopak s rakouskou císařovnou Alžbětou (Sissi) se neměla příliš v lásce. Okatě přebírala povinnosti císařovny jako dobročinnost. Pořádala slavnosti, jejichž výtěžek byl věnován na dobročinné účely, zatímco císařovna Alžběta provozovala dobročinnost nenápadně a beze vší pompy a lesku. Kněžna ve Vídni také představovala módní ikonu. Co měla Pauline Metternich některého večera na sobě, to druhý večer měly i ostatní dámy. Milovala výrazné líčení (v tehdejší době ne zcela obvyklé, používané spíše lehkými ženami), kdežto císařovna Alžběta milující přirozenost to odsuzovala a vysmívala se kněžně ve svých neumělých básních.\n\nKněžna byla zapálenou příznivkyní kultury a milovala společenský život.\n\nJak ve Vídni, tak v Paříži určovala módní trendy a vkus. Do Paříže a později do Čech (pobývala často na zámku Plasy u Plzně) přinesla tehdy téměř neznámý sport – bruslení. Propagovala kouření doutníků a dýmek v čistě dámské společnosti. Dopisovala si s hudebními skladateli (např. s Wagnerem, Lisztem, Gounodem, Saint-Saënsem a jinými), se spisovateli (s Prosperem Mérimée či Alexandrem Dumasem st.). Za metternišského působení v Paříži se stala propagátorkou děl Richarda Wagnera a později i Bedřicha Smetany.\n\nJako dítě byla svědkem revoluce v roce 1848 ve Vídni. Později zažila počátek francouzské občanské války v roce 1870. Dokonce doprovázela císařovnu Evženii na její cestě do exilu ve Velké Británii.\n\nZemřela roku 1921 ve Vídni. Byla svědkem slávy i pádu francouzského i rakouského císařství a v prvních letech po první světové válce se stala živoucím symbolem dvou ztracených světů.\n\nJejí nejznámější portrét vytvořil francouzský impresionistický malíř Edgar Degas. Dílo se dnes nachází v National Gallery v Londýně. Maloval ji i známý portrétista Franz Xaver Winterhalter.\n\nPaulina Metternichová byla přední kulturní mecenáškou své doby. Přátelila se se skladateli Richardem Wagnerem (věnoval jí jednu svou klavírní skladbu) i Ferencem Lisztem a finančně je podporovala. Byla to ona, kdo prosadil premiérové uvedení Wagnerovy opery \"Tannhäuser\" v Paříži v roce 1861. Produkce skončila neúspěchem a pařížské fiasko Tannhäusera vstoupilo do dějin opery jako jeden z největších hudebních skandálů 19. století.\nNadále však Wagnera podporovala. Mezi její chráněnce patřil skladatel Bedřich Smetana. V 90. letech 19. století marně usilovala o uvedení Smetanovy \"Prodané nevěsty\" v Paříži.\n\nDíky svým častým pobytům mezi Paříží a Vídní působila kněžna Metternichová jako významný kulturní transmiter mezi těmito dvěma společnostmi (ať už šlo o hudbu, sport či politické názory, o něž se kněžna živě zajímala).\n\nNapsala dvě knihy pamětí, německy \"Gesehenes, geschehenes, erlebtes\", knihu o svém dětství (mj. o svém dědečkovi kancléři Metternichovi) a francouzsky \"Éclairs du passé\", v nichž vzpomíná na francouzský císařský dvůr. Obě vyšly posmrtně na počátku 20. let 20. století.\n\n"}
{"id": "30861", "url": "https://cs.wikipedia.org/wiki?curid=30861", "title": "Scientologie", "text": "Scientologie\n\nScientologie je jedno z nových náboženských hnutí založené v květnu roku 1952 na myšlenkách amerického spisovatele L. R. Hubbarda. Hubbard nejprve vymyslel soubor myšlenek a postupů nazvaný Dianetika, které propagoval skrze nadaci Dianetika. Poté, co nadace zbankrotovala, L. Ron Hubbard své myšlenky zkultivoval a vytvořil organizaci nazvanou Scientologie. Nástroj E-meter a metoda \"auditingu\" byla zachována. V Česku nepatří mezi registrované církve a náboženství.\n\nZakladatelem scientologie je americký spisovatel Sci-fi L. Ron Hubbard, který v roce 1950 vydal základní knihu Dianetics\": The Modern Science of Mental Health\" (\"Dianetika: Moderní věda o duševním zdraví\"), která popisuje „vědu o lidském duchu“ s cílem dosáhnout „duchovního zdraví“. Označení \"scientologie\" pochází z roku 1951.\n\nV roce 2011 hlavní představitel Jeff Hawkins odhadoval, že na celém světě je kolem 40 000 členů. Mezi veřejnými představiteli byl např. Tom Cruise. Scientologie působí prostřednictvím různých organizací a misí.\n\nV USA byla Scientologická církev uznána za církev a tím si získala výjimku z daní.\n\nPodle scientologie se každý člověk skládá z těla, mysli a ducha, který je popisován řeckým symbolem theta. V podstatě je to jiný název pro duchovní Já. Duše se proto celosvětově pro nezaměnitelnost nazývá \"thetan\".\n\nMysl, která ukládá a zaznamenává situace v životě, zaznamenává i bolestivé a nepříjemné okamžiky, nazývané Engramy. K jejich lokalizování a konzultování za účelem přinesení úlevy se používá zařízení zvané E-meter. Člověk, který již není ovlivňován těmito bolestivými zážitky a má informace z nich opět v analytické (vědomé) mysli, dosahuje stavu \"clear\" – \"čistý\" – pomocí „auditingu“, dotazovacích technik za pomoci zmíněného elektronického měřícího přístroje.\n\nScientologie je považována za tzv. UFO náboženství, ve kterém víra v mimozemský neidentifikovaný létající předmět (UFO) je součástí náboženství.\n\nScientologie má 8 spirituálních úrovní, tzn. \"OT Levels\". Scientologická cirkev věří, že některá účení jsou škodlivá pro nepřipravené (lidé s nižší úrovní OT). Jedním z těchto pokročilých učení je příběh o Xenu (někdy také Xemu), který je v příběhu představen jako krutovládce \"Galaktické konfederace\". Podle této pověsti přivezl Xenu před 75 miliony lety na Zem miliardy lidí ve vesmírné lodi připomínající Douglas DC-8. Poté je naskládal na sopky, ve kterých následně detonoval vodíkové bomby. Thetany (duchovní Já, nebo také lidská duše) se poté uchytily v tělech živých bytostí a skrze ně existují až do současnosti.\n\nZpůsob, jakým scientologové demonstrují boj proti drogám, je organizace Foundation for a Drug-Free World a odvykací program Narconon, přičemž scientologická církev o něm uvádí, že má jeden z nejvyšších poměrů úspěšnosti při rehabilitaci drogové závislosti. Skládá se z prvního kroku, kterým je úplné vysazení drogy, po kterém následuje celkové čištění organismu. Program Narconon byl v roce 2005 vyřazen ze všech kalifornských škol kvůli svým nepřesným a nevědeckým informacím.\nTyto zkreslené a polovičaté informace používá také občanské sdružení ŘEKNI NE DROGÁM - ŘEKNI ANO ŽIVOTU, provozující např. drogy.cz.\n\nScientologická organizace je velmi byrokratická se zaměřením na statistický management.\n\nRoku 1966 firma Hubbard Exploration Company koupila loď a L. R. Hubbard přemístil svoje hlavní sídlo na otevřené moře. Zde vznikl název Sea Org(anization) – Mořská org(anizace), kde nejvěrnější členové pracují za méně než minimální plat.\n\nScientologie bývá obviňována z \"brainwashingu\" – vymývání mozků.\nToto obvinění nebylo vládními či soudními institucemi potvrzeno.\nVe zmírněné formě pak taková obvinění obsahují tvrzení, že u scientologie se jedná o manipulační techniky a praktiky.\nNapř. ve zprávě australské vlády z roku 1965 se hovoří o používání hypnózy při auditingu.\n\nKritici (např. křesťanská strana v Německu a psychiatrie) vycházejí z toho, že scientologie se staví odmítavě k jistým současným praktikám oborů jako je psychiatrie, což vede i ke kritickým postojům představitelů takových oborů. Scientologie se v minulosti často stavěla proti užívání psychofarmak, jako jsou sedativa apod. Důležité jsou i výpovědi samotných aktivních členů dianetických center. Někteří si povšimli, že postupně přicházejí o své koníčky a závazky vůči svému nejbližšímu okolí.\n\nPůvodně Mořská org(anizace) fungovala na plavidlech na otevřeném moři, kde bylo zakázané vychovávat děti. Těhotné matky Mořské org(anizaci) byly podle hlášení donuceny podstoupit potrat. Údajně bylo členům Mořské org(anizace) ukázána tajná psaní od Hubbarda, aby je přesvědčili, že potrat není proti učení Scientologie. \n\nV roce 2003 \"The Times of India\" napsal, že \"Nucené potraty, mlácení a hladovění jsou nástroje disciplíny používané Scientologickou církví\".\n\nV Evropské unii je scientologie uznána jako náboženství (a mimo Německo nestojí pod observací), ve Španělsku, Francii, Německu, Velké Británii, Belgii, Lucembursku, Irsku, Itálii a Rakousku (rozsudek nejvyššího správního soudu již 1987) však není uznána jako náboženské společenství a nepožívá tedy patřičných daňových výhod.\n\nStatus náboženského společenství je scientologii v Německu odpírán různými místy, m.j. i příslušným Spolkovým ministerstvem pro rodinu, seniory, ženy a sport. Spolkový správní soud roku 1995 v jednom rozsudku poznamenal, že organizace se vyznačuje maximalizací zisku, Spolkový pracovní soud pak téhož roku rozhodl, že organizace Scientologie neodpovídá charakteru náboženského společenství ve smyslu čl. 4 ústavy Německa a organizací vznesené nároky na takové uznání jsou pouze záminkou k prosazení hospodářských cílů. Stanovisko Německa bylo předmětem obsáhlého prohlášení německého velvyslanectví v USA z roku 2001. Postoj Německa ke scientologii měl přímý dopad například na natáčení historického filmu Valkýra, kdy kvůli osobnosti Toma Cruise v hlavní roli nebylo štábu umožněno natáčet v originálních prostorách.\n\nV některých spolkových zemích jsou organizace scientologie sledovány státními institucemi (Bundesamt für Verfassungsschutz - spolková zpravodajská služba pro ochranu ústavy).\n\nScientologická církev v České republice nezískala status církve ani náboženství. Provozuje pouze Dianetická centra.\n\n"}
{"id": "30870", "url": "https://cs.wikipedia.org/wiki?curid=30870", "title": "Geoffrey z Monmouthu", "text": "Geoffrey z Monmouthu\n\nGeoffrey z Monmouthu ( \"Gruffudd ap Arthur, Sieffre o Fynwy\", \"Galfridus Monemutensis, Galfridus Arturus, Galfridus Artur\", mezi 1090 a 1100 Wales – 1155) byl anglický kněz, jehož literární dílo mělo významný vliv na chápání celé britské historie. Narodil se ve Walesu a podle přízviska měl nějaké vazby na Monmouth – je možné, že se narodil tam. Většinu života prožil v Oxfordu, kde vystudoval tamní univerzitu. Od roku 1140 byl arcijáhenem v Llandaffu a v roce 1152 byl jmenován biskupem v St. Asaphu, ale do úřadu už nenastoupil.\n\nGeoffrey z Monmouthu je nejstarším autorem, u kterého lze nalézt zmínku o Merlinovi, druidovi, královském proroku a kouzelníkovi. I jméno Merlin je patrně jeho dílem, úpravou z velšského „\"Myrddin\"“, aby nedocházelo ke spojování s latinským \"merda\" (hnůj, lejno). Dnes převažujícím názorem je, že jeho knihy nelze považovat za historické dokumenty, protože o podkladech, na kterých jsou údajně založeny, není nic známo. Obecně se má za to, že tyto podklady zřejmě nikdy neexistovaly a že se jednalo spíše o snahu přinést Velšanům důkazy o slavné minulosti v těžké době, kdy čelili útokům Normanů. Geoffrey měl však zásadní vliv na dnešní podobu tzv. artušovských legend.\n\n"}
{"id": "30874", "url": "https://cs.wikipedia.org/wiki?curid=30874", "title": "Kelt", "text": "Kelt\n\nSlovo Kelt má více významů:\n\n"}
{"id": "30875", "url": "https://cs.wikipedia.org/wiki?curid=30875", "title": "Báseň", "text": "Báseň\n\nBáseň je literární dílo ve verších, většinou krátkého rozsahu a lyrického ladění. Představuje celek esteticky svébytné výpovědi o světě, sjednocený postojem autora ke skutečnosti a zacílený na společenské působení.\n\nPo stránce vizuální je členěna strofami, které mohou obsahovat různý počet i délku veršů. Grafická úprava může mít v některých případech i obrazný smysl (kaligram nebo konkrétní poezie), obvykle je však pouze prostředkem k vyjádření zvukové podoby (tempo řeči, pauzy, rytmus a intonace).\n\nZvukovými prostředky básně jsou rým, eufonie a metrum.\n\nBáseň se často vyznačuje výrazovou úsporností, neobvyklým lexikem (archaismy, neologismy, …) a básnickými figurami. Typická jsou metaforická pojmenování a využívání sopiils.\n\n\n"}
{"id": "30877", "url": "https://cs.wikipedia.org/wiki?curid=30877", "title": "Primera División", "text": "Primera División\n\nPrimera División (v překladu První liga), obecně známá také jako La Liga (pod sponzorským názvem jako La Liga Santander)\nje nejvyšší španělská fotbalová soutěž. Je pořádána pod hlavičkou \"Liga Nacional de Fútbol Profesional (LFP)\" stejně jako druhá nejvyšší soutěž Segunda División. Její vítěz získává titul Mistr Španělska. Níže pak stojí různé regionální, většinou amatérské soutěže.\n\nOd roku 2016 je hlavním sponzorem banka Santander,\npůvodně tříletá smlouva byla v roce 2019 prodloužena do konce sezóny 2020/21.\nPředchozím sponzorem byla banka BBVA.\n\nSoutěž je tvořena 20 týmy, z nichž tři nejhorší z každého ročníku sestupují do Segunda División. Naopak tři týmy z nižší soutěže postupují do Primera División. V rámci Evropských poháru, které jsou nasazovány dle aktuálního koeficientu, postupovaly v roce 2019 čtyři týmy přímo do Ligy mistrů UEFA. Dva týmy postupovaly do 4. předkola Evropské ligy UEFA a jeden přímo do hlavní soutěže. Vítěz postupuje do boje o superpohár Supercopa de España.\n\nSoutěž se hraje od roku 1929 mimo tři ročníky (1936–1939) nepřetržitě dodnes. Včetně sezony 2018/19 tak bylo odehráno celkem 86 sezon. V soutěži startovalo celkem 62 týmů, ale pouze devět jich dokázalo vyhrát královskou trofej pro vítěze soutěže. Nejvíce trofejí má ve sbírce Real Madrid s počtem 33 titulů, následuje FC Barcelona s 26 tituly. Pouze tři týmy pak odehrály všech osmdesát šest ročníků této soutěže. Kromě již zmiňovaných klubů Real Madrid a FC Barcelona to byl baskický klub Athletic Bilbao. Dnes je vedená Primera División jako nejlepší fotbalová soutěž světa podle Mezinárodní federace fotbalových historiků a statistiků a také žebříčku UEFA.\n\n\n"}
{"id": "30882", "url": "https://cs.wikipedia.org/wiki?curid=30882", "title": "Nové Mexiko", "text": "Nové Mexiko\n\nNové Mexiko ( ' , oficiálně ', \"\" ) je stát nacházející se na jihu Spojených států amerických, v oblasti horských států v západním regionu USA. Nové Mexiko, jeden ze států Čtyř rohů, hraničí na západě s Arizonou, na severu s Coloradem, na severovýchodě s Oklahomou, na východě a jihovýchodě s Texasem a na jihozápadě s mexickými státy Chihuahua a Sonora.\n\nSe svou rozlohou 315 194 km² je Nové Mexiko pátým největším státem USA, v počtu obyvatel (2,1 milionů) je 36. nejlidnatějším státem a s hodnotou hustoty zalidnění 7 obyvatel na km² je na 45. místě. Hlavním městem je Santa Fe se 70 tisíci obyvateli. Největšími městy jsou Albuquerque s 560 tisíci obyvateli, dále Las Cruces (100 tisíc obyv.), Rio Rancho (90 tisíc obyv.), Roswell (50 tisíc obyv.) a Farmington (50 tisíc obyv.). Nejvyšším bodem státu je vrchol Wheeler Peak s nadmořskou výškou 4013 m v pohoří Sangre de Cristo Mountains. Největšími toky jsou řeky Rio Grande, která tvoří část hranice s Texasem, a Canadian.\n\nDo oblasti Nového Mexika se první Evropan dostal v letech 1540–1542. Region svoje jméno získal o 20 let později podle údolí Mexika. Území se roku 1598 stalo částí provincie Santa Fe de Nuevo México spadající pod místokrálovství Nové Španělsko, tehdy také vznikla první evropská osada v regionu. Od roku 1821 byla tato provincie součástí nezávislého Mexika, které ji na základě výsledku mexicko-americké války postoupilo v roce 1848 Spojeným státům. O dva roky později bylo na části jejího území zřízeno novomexické teritorium, které existovalo do roku 1912. Nové Mexiko se 6. ledna 1912 stalo 47. státem USA.\n\nNové Mexiko má nejvyšší podíl hispánského obyvatelstva ze všech států Unie, za což vděčí částečně své historii a částečně imigraci z Mexika. Země oficiálně nemá úřední jazyk, fakticky jsou všechny významné dokumenty publikovány ve dvou nejpoužívanějších: angličtině a španělštině. Nové Mexiko má také třetí nejvyšší podíl indiánského obyvatelstva mezi státy Unie (po Aljašce a Oklahomě) a v absolutním počtu indiánských obyvatel je pak na čtvrtém místě (více indiánů žije jen v Kalifornii, Oklahomě a Arizoně). Většina novomexických indiánů náleží k Navahům a pueblovým indiánům, navažština je třetím nejpoužívanějším jazykem. Nejsilnější vyznání představují katolíci.\n\nPodnebí je dosti suché, velkou část státu pokrývají pouště. Zejména na severu ale existují rozsáhlá zalesněná pohoří. Obyvatelstvo je koncentrováno především do několika velkých měst, jinak je osídlení velmi řídké lokálně i celkově. Pro celé Spojené státy má velký význam především těžba ropy a zemního plynu a také vojenské využití novomexického území – nacházejí se zde velké letecké základny a rozsáhlá pokusná a testovací zařízení. Právě na území Nového Mexika byla pokusně odpálena první jaderná zbraň.\n\nÚzemí Nového Mexika má zhruba čtvercový tvar a rozlohu 315 194 km², hranice jsou velmi rovné, převážně vytyčené podle poledníků a rovnoběžek. Nejméně rovnou jižní hranu čtverce tvoří na západě hranice s Mexikem, na východě s Texasem, východní hrana čtverce je s výjimkou krátkého úseku na severu, kde Nové Mexiko sousedí s Oklahomou, tvořena taktéž hranicí s Texasem. Severní hrana čtverce je tvořena 37. rovnoběžkou, po níž vede hranice se státem Colorado, na severozápadním rohu čtverce se ve Čtyř rozích scházejí v jediném bodě hranice států Colorado, Nové Mexiko, Arizona a Utah. Západní hranu čtverce tvoří hranice s Arizonou, která vede podél 109° 3' západní délky.\n\nKrajině Nového Mexika dominují jednak rozsáhlé pouště a polopouště načervenalé barvy s občasnými stolovými horami, jednak mohutná hustě zalesněná pohoří s bezlesými a zasněženými vrcholy. Druhý případ reprezentuje především pohoří Sangre de Cristo, které se nachází na severu země a představuje nejjižnější část Skalnatých hor. Nejdůležitější řekami jsou Rio Grande, která protéká celým státem od severu k jihu, Rio Pecos, která se do ní vlévá v Texasu, řeka Canadian, která se v Oklahomě vlévá do řeky Arkansas, a dva velké přítoky řeky Colorado: Gila a San Juan.\n\nZ hlediska ochrany přírody je velice ceněna především novomexická pouštní flóra a fauna, dále též horské lesy a některá archeologická a paleontologická naleziště. Federální vláda zde vyhlásila osm národních lesů (\"National Forrest\"), pod Správu národních parků (\"National Park Service\") spadá šestnáct národních parků a památníků. Mezi nejznámější patří White Sands National Monument s unikátní faunou a flórou bílých dun, Carlsbad Caverns National Park s vápencovými jeskyněmi a s největší kolonií netopýrů na severoamerickém kontinentu, Gila National Forest chránící rozsáhlé lesy okolo řeky Gily a Aztec Ruins National Monument se zříceninami předkolumbovské architektury.\n\nNárodní symbolika ze světa přírody: Národní půdou Nového Mexika je penistaja, minerálem tyrkys, fosílií \"Coelophysis\", trávou modrá tráva (\"Bouteloua gracilis\"), stromem borovice coloradská (\"Pinus edulis\"), květinou juka (\"Yucca\"), motýlem ostruháček McFarlandův (\"Callophrys mcfarlandi\"), rybou pstruh Clarkův (\"Oncorhynchus clarkii\"), obojživelníkem blatnice novomexická (\"Spea multiplicata\"), plazem bičichvost novomexický (\"Cnemidophorus neomexicanus\"), ptákem kukačka kohoutí (\"Geococcyx californianus\") a savci medvěd baribal (\"Ursus americanus\") a jaguár (\"Panthera onca\").\n\nPrvními lidmi, kteří osídlili území Nového Mexika, byli paleoindiáni - lovci a sběrači kultury Clovis, jejich příchod se dle archeologických nálezů datuje někdy okolo roku 10 tisíc př. n. l. Po ní následovala zemědělská kultura Mogollon a poté pravěcí puebloví indiáni, předkové moderních pueblových indiánů, které zde i s jejich charakteristickými puebly v 16. století objevili první evropští návštěvníci.\n\nPrvním Evropanem, který prošel území Nového Mexika, byl španělský conquistador Coronado, který zde v letech 1540–1542 hledal bájných Sedm měst. Jméno Nové Mexiko (\"Nuevo México\") pro tuto oblast poprvé použil ve své zprávě o průzkumu těchto oblastí z roku 1563 Francisco de Ibarra. V roce 1598 zde Španělsko ustavilo provincii Nové Mexiko, kterážto spadala pod místokrálovství Nové Španělsko.\n\nPrvním guvernérem provincie se stal Juan de Oñate, který ještě v rok svého jmenování založil na Rio Grande poblíž puebla Ohkay Owingeh první stálé bělošské osídlení na území Nového Mexika (a amerického Západu vůbec), San Juan de los Caballeros, a zahájil práce na novém úseku Královské vnitrozemské cesty, spojujícím jeho kolonii se Santa Barbarou. Roku 1600 žilo na území provincie asi 700 Španělů a 80 tisíc indiánů, v následujících letech ale nemoci indiánskou populaci silně zredukovaly.\n\nNěkdy okolo roku 1608 začalo vznikat bělošské osídlení při úpatí pohoří Sangre de Cristo, v oblasti dnešního Santa Fe. Oficiálně založeno a prohlášeno hlavním městem provincie bylo \"La Villa Real de la Santa Fé de San Francisco de Asís\" v roce 1610. V roce 1680 žilo na území provincie asi 1470 Španělů a 17 tisíc indiánů.\n\nŠpanělé ztratili kontrolu nad hlavním městem i drtivou většinou území provincie v roce 1680, když vypuklo Popého povstání, během kterého většina bělošských obyvatel uprchla nebo byla povražděna. V průběhu povstání se indiánům dostali do rukou ve větším počtu španělští koně, kteří pak jimi začali být hodně využíváni při lovu i v boji a rychle se rozšířili i do oblastí, s nimiž běloši doposud nepřišli do styku.\n\nV roce 1692 většinu provincie i hlavní město prakticky bez boje znovu obsadil Diego de Vargas, který následně zpacifikoval i některé vzdorující okrajové oblasti a puebla. Španělé nově oficiálně garantovali indiánům řadu práv, mimo jiné právo na půdu a právo obracet se na soudy a přislíbili více respektovat jejich kulturu. Běloši se začali vracet, v roce 1706 bylo založeno Albuquerque. Zatímco bělošská populace rychle rostla, indiánská naopak v důsledku nemocí dále klesala a na konci 18. století už běloši tvořili výrazně většinovou část obyvatelstva.\n\nV roce 1821 se Nové Mexiko stalo součástí Mexika, které se v Mexické válce za nezávislost zbavilo španělské nadvlády. Situace v něm byla značně složitá: mexická vláda byla slabá a v některých částech provincie situace často hraničila s bezvládím. Území severně a východně od Rio Grande si po odtržení od Mexika nárokovala Republika Texas, která ovšem nebyla schopna své požadavky reálně uplatnit, přestože se o to pokoušela.\n\nSituace se radikálně změnila poté, co Texas v roce 1845 na jeho žádost anektovaly Spojené státy americké. Spojené státy na rozdíl od Mexika disponovaly dostatečnou silou a oblast už do značné míry ekonomicky ovládaly, v roce 1846 proto Texasem nárokované území zabraly. Americko-mexická válka, k níž spory mezi Mexikem a USA o Texas a jeho hranice vedl, se vyvíjela velice jednostranně a proto skončila v roce 1848 smlouvou z Guadalupe Hidalgo, v níž Mexiko postoupilo Spojeným státům další rozsáhlá území (Alta California a zbytek Santa Fe de Nuevo México, včetně západní části Nového Mexika.\n\n9. září 1850 vzniklo teritorium Nové Mexiko, které v původním rozsahu zahrnovalo drtivou většinu území současných států Nové Mexiko a Arizona a části současných států Nevada a Colorado. Jeho vzniku předcházel tzv. kompromis roku 1850, v rámci kterého Texas za 10 milionů dolarů omezil své územní požadavky, takže teritoriu mohla připadnout i část území východně od Rio Grande, kterou USA zabraly v roce 1846.\n\nMaximálního územního rozsahu teritorium dosáhlo v roce 1855, kdy se jeho území rozšířilo o oblasti získané od Mexika Gadsdenovou koupí z roku 1853. Velké zeštíhlení teritoria přišlo v letech 1861–1863: v roce 1861 připadla část jeho severního území Coloradu, v roce 1863 z něj bylo vyděleno teritorium Arizona.\n\nZa Americké občanské války se na území teritoria krátce bojovalo: konfederační síly přechodně ovládly jeho jižní oblasti, ale v průběhu roku 1862 z něj byly vytlačeny. V roce 1875 byla ustavena římskokatolická arcidiecéze Santa Fe a na přelomu 70. a 80. let vznikla železniční síť spojující Santa Fe s okolními státy.\n\nV téže době též docházelo k velkým třenicím mezi rančery a obchodníky, jejichž vrcholem je tzv. válka v Lincolnově okresu, a vrcholily ozbrojené střety mezi bílými osadníky a indiány, především Navahy a Apači. Navahové byli zpacifikováni v průběhu 60. let, poslední významný odpor Apačů skončil kapitulací Geronima v roce 1886.\n\n6. ledna 1912 se Nové Mexiko stalo 47. státem Unie.\n\nBěhem druhé světové války vznikla v Novém Mexiku Národní laboratoř Los Alamos, v níž byla vyvíjena jaderná zbraň, a White Sands Missile Range, v němž 16. července 1945 proběhl první pokusný jaderný výbuch – test Trinity.\n\nV druhé polovině 20. století byly v Novém Mexiku vybudována další rozsáhlá vojenská zařízení, především letecké základny a zkušební a výzkumná zařízení pro letecké a raketové zbraňové systémy.\n\nV roce 2009 Mexiko zrušilo trest smrti.\n\nHrubý domácí produkt Nového Mexika činí 51 miliard dolarů, což ho řadí na 38. místo v USA. Roční příjem na obyvatele je 22 203 dolarů (to je 1 850 dolarů měsíčně). To je 48 místo v USA a jeden z nejhorších příjmů na obyvatele ve Spojených státech.\n\n\nEkonomika Nového Mexika je hodně vázána na federální vládu. Je zde mnoho vojenských prostorů a také nukleární laboratoř v Los Alamos. Je zde také kosmodrom u White Sands.\n\nPodle sčítání lidu z roku 2010 v Novém Mexiku žilo 2 059 179 obyvatel. Většina přírůstku obyvatel připadá na vrub Hispáncům, a to jak kvůli vysoké porodnosti, tak pro silnou migraci z Mexika.\n\n\nObyvatelé hispánského nebo latinskoamerického původu, bez ohledu na rasu, tvořili 46,3 % populace.\n\nNové Mexiko má největší podíl hispánského obyvatelstva ze všech států USA, který navíc poměrně rychle roste. Žije zde mnoho potomků původních španělských kolonizátorů, kteří se přistěhovali v 17. a 18. století. V jižní části státu je soustředěna hispánská populace mexického původu, která sem imigrovala v průběhu 20. a 21. století. Původní puebloví indiáni se převážně začlenili do většinové společnosti a jsou to potomci kmenů Navajo a Apache. Přítomnost těchto rozličných etnických skupin tvoří z Nového Mexika velice různorodý stát. Stát nemá formálně kodifikován úřední jazyk, fakticky jsou úředními jazyky angličtina a španělština.\n\nNové Mexiko má největší podíl katolíků ze všech západních států USA. Katolická církev vytyčuje na území Nového Mexika provincii Santa Fe, sestávající ze tří diecézí: arcidiecéze Santa Fe, diecéze Gallup a diecéze Las Cruces.\n\n\n"}
{"id": "30890", "url": "https://cs.wikipedia.org/wiki?curid=30890", "title": "Sonda", "text": "Sonda\n\nSonda může být\n\n\n\n"}
{"id": "30892", "url": "https://cs.wikipedia.org/wiki?curid=30892", "title": "Předklášteří", "text": "Předklášteří\n\nPředklášteří je obec v okrese Brno-venkov v Jihomoravském kraji. Rozkládá se 23 km severozápadně od Brna, na rozhraní Boskovické brázdy a Křižanovské vrchoviny. Předklášteří sousedí s Tišnovem, Dolními Loučkami a Štěpánovicemi. V obci, ke které náleží i osada Závist, žije obyvatel. Nachází se zde národní kulturní památka klášter Porta coeli.\n\nPrvní dochovaná zmínka o Předklášteří na Moravě se nalézá v listině z roku 1233, v níž je zmiňován cisterciácký klášter Porta coeli založený o tři roky dříve královnou Konstancií Uherskou (1181–1240), vdovou po Přemyslu Otakarovi I. (1155–1230), která je zde pochována. Na přilehlých pozemcích kláštera vznikla ves pojmenovaná Předklášteří.\n\nV roce 1678 měla obec 25 usedlostí, roku 1793 56 domů a 553 obyvatel, roku 1839 už 100 domů a 912 obyvatel.\n\nV roce 1850 je Předkláštěří uváděno pod názvem Tišnov (Předklášteří) v okrese Tišnov. V roce 1869–1890 bylo obcí v okrese Brno-okolí, v roce 1900–1931 obcí v okrese Tišnov. Po druhé světové válce (1950) bylo osadou obce Tišnov v okrese Tišnov, v roce 1953 pak částí Tišnova. Od roku 1990 je Předklášteří podle zákona o obcích opět samostatnou obcí.\n\n\nPorta coeli je raně gotický klášter, v současnosti jediný moravský ženský cisterciácký klášter. Byl založen pravděpodobně roku 1230 Konstancií Uherskou, vdovou po Přemyslu Otakarovi I. Klášterní kostel Nanebevzetí Panny Marie je trojlodní bazilika s příčnou lodí. Interiér chrámu je vzácnou ukázkou tzv. cisterciácko-burgundského slohu.\n\nV areálu kláštera sídlí Podhorácké muzeum s expozicí \"Dějiny a současnost kláštera Porta Coeli\". V jeho dalších prostorách jsou expozice minerálů a paleontologických nálezů.\n\n\n\n"}
{"id": "30897", "url": "https://cs.wikipedia.org/wiki?curid=30897", "title": "Ken Kesey", "text": "Ken Kesey\n\nKen Elton Kesey [kízi] (17. září 1935 La Junta, Colorado – 10. listopadu 2001 Eugene, Oregon) byl americký spisovatel. Bývá řazen do postmoderní literatury, někdy je považován za styčný bod mezi beatníky a hnutím hippies.\n\nKesey vystudoval divadelní umění na oregonské univerzitě v Eugene. Na Stanfordově univerzitě v Kalifornii absolvoval kurz tvůrčího psaní (1958 - 1959).\n\nV době studií se stal dobrovolníkem ve výzkumu Veterans Hospital v Menlo Parku, který zkoumal účinky halucinogenů (včetně LSD). Role pokusného králíka v tomto výzkumu ho později inspirovala k napsání jeho prvního románu \"Vyhoďme ho z kola ven\", který vyšel v roce 1962, dosáhl velkého úspěchu, byl zpracován do podoby divadelní hry.\n\nV roce 1975 natočil režisér Miloš Forman podle divadelní adaptace Keseyho knihy \"Vyhoďme ho z kola ven\" úspěšný film \"Přelet nad kukaččím hnízdem\", který získal 5 Oscarů. Sám Kesey prý film nikdy neviděl, kvůli sporům o ocenění jeho autorských práv. Také se mu nelíbilo, že ve filmu nebyl jako vypravěč indián Bromden, tak jak je tomu v knize.\n\nPo vydání svého druhého románu \"Tak mě někdy napadá\" v roce 1964 si koupil Kesey školní autobus, pojmenoval ho Further a vydal se v doprovodu Neala Cassadyho a skupiny přátel, kteří si říkali The Merry Pranksters (Veselí šprýmaři) na výlet přes USA na newyorskou Světovou výstavu. V New Yorku se tehdy seznámil s Allenem Ginsbergem a Jackem Kerouackem. Tento výlet následně popsal další jeho účastník Tom Wolfe ve své knize \"The Electric Kool-Aid Acid Test\". V roce 1971 byl jeho román \"Tak mě někdy napadá\" zfilmován a dostal dvě nominace na Oscara.\n\nZemřel 10. listopadu 2001 po operaci, při níž mu byl z jater odstraněn rakovinný nádor.\n\nVe svých dílech se zabývá problémem odcizení, které nastává díky anonymitě moderní společnosti. Často se zabývá problémy jedince, který se vinou společnosti dostane do jemu nepřátelského prostředí, autor se staví do role protestujícího proti této situaci. Po napsání prvních dvou knih se na 20 let odmlčel.\n\nNěkterá jeho díla, především různé kratší eseje a úvahy byly napsány pod vlivem omamných látek.\n\n\nMimo těchto děl napsal celou řadu krátkých esejů, úvah, několik divadelních her a scénářů.\n\n\n"}
{"id": "30905", "url": "https://cs.wikipedia.org/wiki?curid=30905", "title": "Slavia Praha", "text": "Slavia Praha\n\nSlavia Praha může znamenat:\n\nZdroj: \n\n\nSlavia VŠ Praha může znamenat:\n"}
{"id": "30906", "url": "https://cs.wikipedia.org/wiki?curid=30906", "title": "Lukáš", "text": "Lukáš\n\nLukáš je mužské křestní jméno. Podle českého i slovenského kalendáře má svátek 18. října. Jméno \"Lucas\" pochází z latinského názvu jihoitalské oblasti Lukánie a označuje jejího obyvatele.\n\nZdrobnělina jména je Lukášek, Luky, Lukys, Luka, Luk, Lukeš, Lukínek, Lukíšek, Lukín.\n\nNásledující tabulka uvádí četnost jména v České republice a pořadí mezi mužskými jmény ve srovnání dvou roků, pro které jsou dostupné údaje ministerstva vnitra České republiky – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v České republice (tj. procentní změna se započítáním celkového úbytku mužů v Česku za sledované tři roky 1999-2002) je +5,5%, což svědčí o poměrně značném nárůstu obliby tohoto jména.\n\nPodle údajů ČSÚ se za leden 2006 jednalo o 5. nejčastější mužské jméno novorozenců.\n\n\n\n\n\n"}
{"id": "30907", "url": "https://cs.wikipedia.org/wiki?curid=30907", "title": "Oldřich", "text": "Oldřich\n\nOldřich je jméno pocházející ze starohornoněmeckého \"Uodalrich\" a znamená zhruba \"Bohatý pán\" či \"Odkaz předků\" (\"uodal\" – dědičný statek, odkaz , \"rich\" – bohatý). V českém občanském kalendáři má svátek 20. února. Domácími formami jména jsou Ola, Olda, Olek, Oldřík, Olík, Oldříšek.\n\n\nNásledující tabulka uvádí četnost jména v ČR a pořadí mezi mužskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími muži v ČR (tj. procentní změna se započítáním celkového úbytku mužů v ČR za sledované tři roky 1999-2002) je -4,3%, což svědčí o poměrně značném úbytku obliby tohoto jména.\n\n\n\n"}
{"id": "30910", "url": "https://cs.wikipedia.org/wiki?curid=30910", "title": "FC Barcelona", "text": "FC Barcelona\n\nFC Barcelona (celým názvem: Futbol Club Barcelona, zkráceně Barcelona či Barça) je profesionální španělský fotbalový klub sídlící ve městě Barcelona, v autonomním společenství Katalánsko. Od sezóny 1929 hraje v Primera División, španělské nejvyšší fotbalové soutěži. Domácím fotbalovým stadionem je \"Nou Estadi del Futbol Club Barcelona\" známý pod jménem Camp Nou s kapacitou téměř 100 tisíc diváků. Klubové barvy jsou modrá a granátová.\n\nFC Barcelona má na kontě mnohé úspěchy. Barcelona je šestadvacetinásobným mistrem Španělska a pětinásobným vítězem Ligy mistrů UEFA (v letech 1992, 2006, 2009, 2011, 2015). Nejvíckrát vyhrála Copa del Rey (30×) a španělský superpohár Supercopa de España (13×, naposledy v roce 2018). V roce 2009 a 2011 získala trofej Mistrovství světa ve fotbale klubů a mnohé další.\n\nKromě fotbalového jsou v klubu i další týmy basketbalový, házenkářský, futsalový a hokeje na kolečkových bruslích. Od svého založení v roce 1899 má klub heslo: \"„Més que un club“\" (v překladu z katalánštiny: \"Víc než klub\").\n\nFootball Club Barcelona založil v roce 1899 Joan (Hans) Gamper. Gamper se do Barcelony přestěhoval kvůli svým podnikatelským aktivitám v roce 1898, kdy mu bylo 21 let. Švýcarský podnikatel zvolil za klubové barvy červenou a modrou, inspirován svým oblíbeným švýcarským fotbalovým klubem FC Basel 1893. Dalšími spoluzakladateli byli Walter (Gualteri) Wild, Lluis d’Ossó, přítomni byli také Bartomeu Terrados, Otto Kunzle, Otto Maier, Enric Ducal, Pere Cabot, Josep Llobet, John Parsons a William Parsons. Walter Wild, rodák z Anglie se stal prvním prezidentem klubu. V kombinaci s jeho hráčskými schopnostmi ho můžeme považovat za první klubovou legendu.\nPrvní dres klubu byl napůl sešitý z barev purpurové a modré. Trenýrky byly bílé.\n\nNa počátku existence používala Barcelona jako svůj znak oficiální městský znak Barcelony, aby demonstrovala své spojení s městem. V roce 1910 usoudilo vedení, že klub potřebuje vlastní znak, a vypsalo výběrovou soutěž. Tu vyhrálo logo anonymního přispěvatele, které se s malými úpravami zachovalo dodnes (viz kapitolu Znak). Historicky první utkání sehrála FC Barcelona proti skupině anglických přistěhovalců, prohrála 1:0. Roku 1909 získal klub první oficiální hřiště s kapacitou 6000 diváků. V počáteční éře vyhrál klub několikrát katalánský pohár (první v roce 1901) a čtyřikrát dokázal zvítězit ve španělském mistrovství. První trofej získal roku 1901, kdy vyhrál Copa Macaya. O rok později hrál hned v prvním ročníku finále Copa del Rey, kde podlehl Clubu Vizcaya.\n\n„Zlatá éra“ klubu trvala od roku 1919 do roku 1929. Během této doby zůstávala Barcelona prakticky neporažena na domácí půdě. V roce 1922 byl slavnostně otevřen stadion Les Corts a klub na něm zvítězil ve vůbec prvním ročníku La ligy v roce 1929. Stadion se otevíral s kapacitou 20 000 diváků, později byla rozšířena na 60 000 diváků. Přezdívalo se mu \"Katedrála fotbalu\". V této době hrály v klubu hvězdy jako Samitier, Alcántara, Zamora, Sagi, Piera či Sancho.\n\nV roce 1930 však přišly těžké časy, kdy klub přišel o svou chloubu – stadion Les Corts, který obsadil fašistický diktátor Primo de Rivera, jenž si ze stadionu udělal tábor pro občanskou válku. Poprvé se tak projevila zášť politické moci vůči Barceloně. Hlavním důvodem byla příslušnost klubu ke Katalánsku. Mnoho členů klubu bylo pronásledováno, někteří byli zatčeni. Konce největšího teroru se členové klubu dočkali až po konci občanské války, kdy počet členů klesl o 75 % a zázemí klubu dokonce postihlo ostřelování bombami.\n\nKlubu se však podařilo vstát z popela a v sezóně 1944/45 získal svůj druhý titul, který byl záhy následován dalšími. Počet členů se oproti předválečnému zdvojnásobil. Do roku 1957 měla Barcelona na kontě šest mistrovských titulů, více než dvacet titulů katalánských a 13 vítězství v Copa del Rey. V roce 1950 přišel do týmu Ladislav Kubala a tým i s jeho podporou získal v sezóně 1952/53 první mistrovský „double“.\n\nVe 40. letech se objevily myšlenky, že stadion v Les Corts nebude dostačující pro potřeby tak velkého klubu, jako je Barcelona. V roce 1953 tak tehdejší prezident Francesc Miró-Sans nechal zahájit stavbu nového stadionu s názvem Camp Nou s kapacitou přes 98 000 diváků. Stadion byl slavnostně otevřen 24. září 1957. Otevření účinkovalo jako pokropení živou vodou a úspěchy se dostavily velmi brzy. Již v následujících dvou sezónách získal klub titul a na mezinárodní scéně vyhrála Barcelona taktéž dvakrát po sobě, v letech 1958 a 1960, Pohár veletržních měst. Ten pak vyhrála ještě roku 1966 a se třemi vítězstvími ji v dnes již neexistující soutěži nikdo nepředstihne.\n\nV 60. letech se u fanoušků začala stále více projevovat nejen sportovní, ale i sociální příslušnost ke klubu. Barcelona se stala národním symbolem „utlačovaného“ katalánského lidu. V roce 1968 prohlásil tehdejší prezident klubu Narcís de Carreras při svém vřelém přivítání po příchodu, že „Barca je víc než jen klub“, což přesně vyjadřuje její spojitost s lidmi v Katalánsku. Toto heslo se ujalo jako oficiální a dnes jej lze vidět na hlavní tribuně stadionu Camp Nou. Po sportovní stránce se však klub potýkal s neúspěchy, kdy nedokázal sesadit tehdy fenomenální Real Madrid z mistrovského trůnu. Dařilo se mu alespoň v domácím poháru, kde si připsal dalších pět vítězství.\n\nV roce 1973 byl do klubu z Ajaxu Amsterdam přiveden nizozemský ostrostřelec Johan Cruijff, díky němuž získala Barcelona po dlouhých čtrnácti letech znovu mistrovský titul. S příchodem Cruijffa se změnila hra klubu k nepoznání, tým předváděl ofenzivní fotbal, který byl označován za nejhezčí na světě.\n\nNa podzim roku 1974 proběhly oslavy 75. výročí založení klubu, kde se ukázal sociální význam Barcelony. Na oslavy dorazilo množství umělců, vznikaly chorály, plakáty a odehrála se různá setkání hráčů s diváky. Vznikl také oficiální chorál klubu \"Cant del Barça\".\n\nS příchodem nového prezidenta Josep Lluís Núñez i Clemente se mění strategie a politika klubu. Núñez přišel 1. července 1978, tedy po odchodu hvězdy Johana Cruijffa. Hlavním cílem je nyní stabilizace klubu a práce s vlastními odchovanci. Vzniká nová fotbalová akademie. Počet členů klubu se vyšplhal až na 700 tisíc v roce 1993. Na sportovním poli dochází k lehkému útlumu, zejména na domácí scéně, kde klub získal pouze jeden mistrovský titul v roce 1985. V domácím poháru Copa del Rey však získává hned pět trofejí a v roce 1990 jich na kontě má už 23.\n\nNa mezinárodní scéně se daří o mnoho lépe. Klub se kvůli neúspěchům nedostává do Poháru mistrů evropských zemí, ale hned třikrát vítězí v Poháru vítězů pohárů. Ve své strategii však Núñez jednou poleví, a to když na nátlak fanoušků za miliardu pessos přivádí v roce 1982 argentinskou superhvězdu Diega Maradonu. Ten však vydrží v klubu pouze do roku 1984, kdy odchází do italského SSC Neapol.\n\nKdyž prezident Josep Bugladin Núñez i Clemente měnil sportovní strategii klubu, prohlásil, že to bude velmi bolestné. \"„Je možné, že deset let nevyhrajeme titul. Je to sice tvrdá cena, ale na konci bude stát vysněný tým.“\" Nemýlil se. Barcelona sice vyhrála mezi lety 1974 a 1990 pouze jeden titul, ale na počátku 90. let povstal tým snů.\n\nV roce 1986 prohrála Barcelona ve finále Poháru UEFA a nedůvěra fanoušků rostla. Ovšem bylo znatelné, že výkony klubu jdou vzhůru. Trenérského kormidla se chopila bývalá superhvězda Johan Cruijff. Barcelona dokázala čtyřikrát v řadě zvítězit v Primera División. V klubu dominovaly hvězdy jako Josep Guardiola, José Mari Bakero, Ronald Koeman či Hristo Stoičkov. Tito hráči pak v sezóně 1991/92 získali tři velevýznamné trofeje. Po mistrovském titulu v Primera División následovala vyřazovací část nultého ročníku Ligy mistrů. Ze semifinálové skupiny (odkud postupoval pouze vítěz) přešla s přehledem přes trojici Sparta Praha, Benfica Lisabon a Dynamo Kyjev. Ve finále pak potkala italskou Sampdorii Janov. V základní hrací době skončil zápas bez gólů. V prodloužení pak rozhodl Ronald Koeman gólem ve 112. minutě o premiérovém vítězství Barcelony v Lize mistrů. Vítězstvím se zároveň kvalifikovala do souboje o další významnou trofej – Superpohár UEFA. Tam se potkala s vítězem Poháru UEFA, kde ve dvou zápasech (1:1/2:1) porazila německý Werder Brémy. Získala tak už třetí trofej v sezóně, což se jí do té doby nepodařilo.\n\nÚspěch „týmu snů“ na počátku 90. let byl obrovský a přilákal Barceloně po světě miliony fanoušků. Prohrané finále Ligy mistrů 1993/94 v řeckých Aténách však znamenalo konec této druhé zlaté éry. V klubu byl znát přetlak hvězd a napětí, které vyústilo odchodem trenéra Cruijffa během sezóny 1995/96. Po něm se v klubu vystřídalo během sedmi let hned šest trenérů. Barcelona získala v roce 1997 ještě jednou a naposledy Pohár vítězů pohárů, ale byl znát její celkový ústup z absolutní špičky evropského fotbalu.\n\nKlub však dokázal těžit ze svého postavení a na domácí půdě se mu podařilo posbírat po dvou titulech mistra v letech 1998 a 1999 i stejný počet vítězství ve španělském poháru Copa del Rey v letech 1997 a 1998. V roce 2000 odešel nejdéle sloužící prezident v historii (22 let) Josep Lluís Núñez i Clemente. Přespříští prezident klubu Joan Laporta pak znovu mění strategii a místo starších hvězd typu Luise Figa či Patricka Kluiverta přivádí Ronaldinha, Samuela Eto’a a Deca.\n\nTento tým již pod vedením nizozemského kouče Franka Rijkaarda nečeká na úspěch dlouho. Již v sezóně 2004/05 vítězí v Primera División a připisuje si šesté vítězství v Supercopa de España. V následující sezóně dokonce podruhé triumfuje v Lize mistrů a s obhajobou trofejí za Primera División a Španělský superpohár získává „treble“. Je nutno doplnit, že ve finále ligy mistrů ve francouzském Stade de France porazila anglický Arsenal 2:1. V roce 2006 pak Barcelona podepisuje sponzorský kontrakt s neziskovou organizací UNICEF a jako první klub světa za hlavní reklamu na dresu neinkasuje peníze, naopak přispívá částkou 20 milionů eur ročně.\n\nSe závěrem sezóny 2007/08 poměrně nečekaně skončil v klubu kouč Frank Rijkaard, který v klubu působil pět let. S ním odešly i pilíře útočné hry týmu – Ronaldinho a Deco, které nedlouho na to následoval i kamerunský ostrostřelec Eto’o. Prezident Joan Laporta se odhodlal k riskantnímu tahu a angažoval trenéra B-týmu Barcelony Josepa „Pepeho“ Guardiolu. Tento kouč byl známý svým dosti benevoletním přístupem k hráčům (což byl důvod, proč někteří tento tah kritizovali). Do pozice tahouna týmu dosadil velmi nadaného argentinského technika Lionela Messiho. Pilíře nově vzniklého týmu tvořili Andrés Iniesta, Xavi, obránce Carles Puyol, Dani Alves a brankář Víctor Valdés. Takto vzniklý tým se brzy ukázal jako „fotbalová symfonie“.\n\nPříchod Josepa Guardioly na post prvního kouče na počátku sezóny 2008/09 účinkoval jako pokropení živou vodou. Tento energický kouč dovedl tým k nejúspěšnější sezóně v historii klubu, když se mu podařilo nejprve získat španělský „double“ (vítěz ligy i poháru), poté potřetí triumfovat v Lize mistrů, následně zvítězit jak v evropském, tak španělském Superpoháru a nakonec dovršit sezónu snů ziskem titulu Mistra světa klubů. Zisk šesti trofejí znamenal pro Barcelonu obrovský příval podpory fanoušků i mezinárodního uznání, respektu a autority. Navíc se nyní již světovým superhvězdám v čele s Messim, Xavim a Iniestou podařilo zvítězit na hřišti svého největšího rivala Realu Madrid 6:2, což byla pro „Bílý balet“ dosud největší domácí porážka v El Clásico. Vítězství nad Manchesterem United v Lize mistrů a Estudiantes de La Plata na Mistrovství světa klubů se odrazily v přílivu financí i nových členů (za rok 2009 jich přibylo 170 tisíc). Barcelona tak v tomto roce vyhrála všechny soutěže, kterých se účastnila – španělský klub nemůže momentálně získat více než šest trofejí. Navíc Lionel Messi byl za rok 2009 oceněn ziskem Zlatého míče a stal se fotbalistou světa podle FIFA.\n\nToho, čeho jsme v minulosti byli svědky třeba v podání Realu Madrid nebo AC Milán, se nyní odehrává v Barceloně. Klub přepisuje historii pod koučem Guardiolou a s fenomenální trojicí Messi, Xavi, Iniesta. Zdatně jim sekunduje zbytek týmu – Valdés, Puyol, Abidal, Piqué, Pedro, Villa a mnozí další. Již dnes, když slyšíte tato jména, víte, že se jedná o legendy.\n\nV sezóně 2009/10 dokráčel klub až de semifinále Ligy mistrů, kde byl vyřazen pozdějším vítězem Interem Milán. Na domácí scéně se mu podařilo obhájit titul v Primera División, v pořadí už dvacátý. Lionel Messi byl opět oceněn jako nejlepší hráč světa, jako první vítěz v anketě nově vzniklé sloučením dvou dosud nejvýznamnějších. To však není všechno: na prvních třech místech se umístili jen hráči Barcelony – Messi, Xavi, Iniesta.\n\nNásledující sezóna dopadla pro klub opět skvěle, když se ve třech soutěžích potýkal s velmi silným rivalem Realem Madrid. Ve Primera División dokázala Barcelona zvítězit rozdílem čtyř bodů již několik kol před koncem. V Lize mistrů na sebe tito soupeři narazili v semifinále, i tady dokázala Barcelona svého rivala přetlačit celkovým skóre 3:1. Ve finále pak pohodlně porazila Manchester United a dokráčela si pro svůj historicky čtvrtý triumf – třetí za posledních šest let. Jediné, čím se doposud rok 2011 liší od roku 2009, je prohra ve finále domácí poháru Copa del Rey právě s Realem Madrid. Real vyhrál zápas v prodloužení, když ve 103. minutě rozhodl svým gólem Cristiano Ronaldo. Barcelona si tak na svůj 26. domácí pohár musí ještě počkat.\n\nRočník začal pro Barcelonu velmi dobře. V letním období získala dvě velké posily. Francesc Fàbregas přišel po dlouhém jednání z Arsenal FC za 29 milionů € a v klubu se uvedl velmi dobře, když v prvních čtyřech kolech Primera División 2011/12 dal vždy gól. Druhou posilou byl chilský útočník Alexis Sánchez, který přišel posílit útok z italského Udinese Calcio za 26 milionů €.\n\nI s těmito hráči vstoupil klub do sezony dvojzápasem o Supercopa de España 2011, čili španělský Superpohár s Realem Madrid. Po úvodní remíze 2-2 na hřišti Realu přišla domácí výhra 3-2, kterou dvěma góly počvtrté v historii. Den před utkáním se konal los nového ročníku Ligy mistrů, kde byl Barceloně nalosován mimo jiné i český mistr FC Viktoria Plzeň. Při této příležitosti byl nejlepším hráčem Evropy za sezonu 2010/11 vyhlášen Lionel Messi.\n\nVítězství v Lize mistrů UEFA 2010/11 přineslo Barçe kromě účasti v Superpoháru UEFA i účast na Mistrovství světa klubů 2011, do jehož semifinále byla nasazena. Po vítězství 4-0 nad \"Al-Sadd\", vítězem Ligy mistrů AFC, si stejným rozdílem poradila se Santos FC, který vyhrál Copa Libertadores 2011 a získala podruhé v historii titul z tohoto prestižního podniku. V semifinálovém utkání se zranil David Villa, který do zbytku sezony nenastoupil.\n\nSezona 2011-12 naznačila, že Barcelona není neporazitelným tým. V semifinále Ligy mistrů 2011/12 podlehla přes lepší výkon dobře bránící Chelsea a nestala se prvním klubem, který dokázal trofej obhájit. Lionel Messi tak alespoň překonal střelecký rekord soutěže, když se trefil celkem čtrnáctkrát. O titul v Primera División a o sérii tří vítězství jí zase připravil Real Madrid. Věčný rival zvítězil při derby El-Clásico na Nou Campu a vytvořil si rozhodující náskok, který Barca nedokázala stáhnout. Čest klubu tak opět zachraňoval svými góly Lionel Messi, který po dvou letech získal Pichichi Trophy, a to s rekordními 50 brankami. Nikomu před ním se v předních světových soutěžích nepodařilo této mety dosáhnout. Ve všech soutěžích, kterých se lotos Barcelona účastnila pak vstřelil 73 branek a překonal letitý rekord Gerda Müllera, který v sezoně 1972/73 vstřelil 68 branek.Lionel Messi je nejlepší hráč historie fotbalu\n\nTen poslední přidal ve finále Copa del Rey 2011/12, kde Barça porazila Athletic Bilbao. V souboji dvou nejúspěšnějších klubů soutěže zvítězila 3-0 a získala v ní 26. vítězství. Tento zápas byl zároveň posledním pro Josepa Guardiolu, nejúspěšnějšího trenéra v historii klubového fotbalu, který během 4 sezon na lavičce katalánského klubu získal neuvěřitelných 14 trofejí. S jeho odchodem končí i slavná éra klubu. O navázání na ní se od sezony 2012/13 pokoušel nový trenér Tito Vilanova.\nzařídil především Lionel Messi. Pro Barcu to bylo jubilejní 10. vítězství v této soutěži, přičemž této mety dosáhl jako první klub. Neuběhly ani dva týdny a Barcelona slavila další triumf. V utkání o Superpohár UEFA, kde se střetla s portugalským vítězem Evropské ligy 2010/11 FC Porto, zvítězila pohodlně 2-0 a v soutěž vyhrála\n\nSezóna 2012/13\nNový trenér Tito Vilanova do sezony nevstoupil dobře, když se mu nepodařilo získat španělský Superpohár, kde Barcelona podlehla Realu Madrid. Celkově se dá tato sezona považovat za velice rozporuplnou. Messi sice na začátku nového roku počtvrté uspěl v anketě Zlatý míč, ale jeho forma pomalu upadala a už se netěšil takovým úspěchům jako pod Guardiolou. I samotná hra už nebyla zdaleka tak efektivní, ale Barca byla stále velice obávaným klubem a dokráčela až do semifinále Ligy mistrů. Tam po porážkách 0:4 na stadionu Alianz Area a 0:3 na Camp Nou vypadla s Bayernem Mnichov, který následně celou soutěž vyhrál.\n\nV Copa del Rey Barcelona vypadla také v semifinále, kde ji ve vyrovnaném dvojzápase porazil Real Madrid, který pak ve finále podlehl Atléticu Madrid. První trofej za Tita Barcelona nakonec získala, když vyrovnala rekord Realu Madrid (100 bodů) a zvítězila v tomto ročníku La Ligy. Tento pohár byl nakonec Titův poslední, jelikož kvůli zdravotním potížím ze své funkce odstoupil a nahradil ho Gerardo Martino.\n\nSezóna 2013/14\n\nKlub na sebe v létě upoutal pozornost, když za minimální mzdu poslal do Atlética Madrid svého útočníka Davida Villu a za obrovskou sumu přivedl mladého a talentovaného Neymara. Právě díky gólu tohoto Brazilce se jim podařilo zvítězit v Superpoháru nad Atléticem Madrid. Zajímavé je, že za Atlético se prosadil právě David Villa. Hned po výhře v Superpoháru začala dělat Barcelona svým fanouškům radost, jelikož zažila nejlepší start v historii La Ligy, když první polovinou sezony prošla pouze s jednou porážkou a dvěma remízami.\n\nI přes skvělé výsledky byla však hra velice kritizovaná a ani trápící se Messi s tím nedokázal nic udělat. Upadnutí jeho formy se projevilo, když Zlatý míč 2013 vyhrál Cristiano Ronaldo a přerušil tak Messiho čtyřletou dominanci. Druhou polovinu sezony došlo na slova kritiků a Barceloně se začalo všechno hroutit. V Lize mistrů sice prošla přes Manchester City FC, ale už ve čtvrtfinále po výsledcích 1:1 a 1:0 vypadla s Atléticem Madrid. V lize jejich výsledky taky upadaly, avšak o titul bojovali až do posledního zápasu, kde se jim však nepodařilo porazit Atlético a skončili tak na druhém místě právě po méně slavném madridském klubu.\n\nI v Copa del Rey bojovala Barcelona doslova do posledních minut. Dostali se totiž až do finále, jenže vyrovnaný zápas pár minut před koncem rozhodl Gareth Bale a pohár tak získal Real Madrid. Barcelona tedy po dlouhé době zažila sezonu bez trofeje, což vedlo k okamžitému odvolání Gerarda Martina. Místo něj z Celty Vigo přivedlo vedení Luise Enriqueho.\n\nSezóna 2014/15\n\nPo neúspěšné sezoně bylo jasné, že klub čeká přestavba. Luis Enrique Martínez García se zbavil nejdřív náhradníka Alexise Sáncheze a poté i Cesca Fabregase. Klub navíc opustili i Víctor Valdés, Manuel Pinto a Carles Puyol. Místo nich klub za rekordní částku přivedl Luise Suáreze, Ivana Rakitiče, Claudia Brava, Marc-Andrého ter Stegena, Thomase Vermaelena a Jérémy Mathieua. Barcelona prošla přestavbou a do sezony vstoupila velice dobře.\n\nHned v prvních měsících velice zářil právě Neymar, jehož přestup byl do té doby spíše kritizován. I Lionel Messi po dvou letech nalezl svou ztracenou formu a všechno se začalo vyvíjet v prostě katalánského velkoklubu. Trenér navíc dával spoustu šancí mladým hráčům z B-týmu, což se ale mnohým fanouškům nelíbilo. Když však klub ke konci října podlehl Realu Madrid, forma značně upadla a fanoušci už opět očekávali sezonu bez trofejí.\n\nPo potupné prohře 0:1 s Realem Sociedad se však situace začala měnit. Hra se zlepšila, rozstřílel se i klíčový hráč Lionel Messi. V březnu 2015 klub navíc díky brankám Jéremyho Mathieua a Luise Suáreze dokázal porazit Real Madrid a se čtyřbodovým náskokem nad odvěkým rivalem byl na dobré cestě k vítězství v La Lize. Titul byl zajištěn v předposledním kole 17. května 2015 při vítězství 1:0 proti Atléticu Madrid. Vítězný gól vstřelil Lionel Messi.Ve finále španělského poháru se po úžasné sólové akci prosadil Lionel Messi, na nějž navázal Neymar a v závěru přidal další gól opět Messi. Katalánci tedy ve finále zvítězili 3:1. Barceloně se také podařilo vyhrát Lize mistrů UEFA 2014/15, ve finále porazila Juventus FC díky gólům Ivana Rakitiće, Luise Suáreze a Neymara. Zápas skončil 3:1 pro Barcelonu a díky tomu znovu vyhrála treble. Stala se tak prvním klubem historie, který tohoto úspěchu dosáhl dvakrát.\n\nMessi, Neymar a Suárez navíc v sezóně společně nastříleli 122 branek a pokořili tak španělský rekord. Konec sezony se i přes velké soutěžní úspěchy nesl ve smutném duchu, jelikož se naplnil dlouho očekávaný přestup a klub opustila jedna z jeho největších legend- Xavi. Nutno ale podotknout, že mu klub během posledního ligového zápasu připravil ohromnou rozlučku.\n\nSezóna 2015/16\n\nKlub nevstoupil do sezóny vůbec dobře, když v přípravných přátelských zápasech prohrál s nejdříve s Manchesterem United, Chelsea, ale poté i Fiorentinou. Nutno ale podotknout, že do těchto zápasů nezasáhly hvězdy jako Messi, Neymar, Mascherano, Bravo nebo Alves, kteří si prodloužili dovolenou díky své účasti na Copa América 2015. Prvním oficiálním zápasem sezóny byl Superpohár UEFA 2015, kde Barcelona vyzvala Sevillu a když už se zdálo, že Sevilla opravdu otočí náskok Barcelony 4:1, v prodloužení rozhodl svým gólem Pedro a zápas skončil 5:4 pro katalánský celek. Krátce poté Barcelona nastoupila do dvojzápasu o španělský Superpohár proti Athletic Bilbau. První zápas se hrál venku a k překvapení všech skončil 4:0 pro Athletic. V odvetě Barcelona nedokázala náskok soupeře stáhnout, zápas skončil 1:1.\n\nKrátce poté klub opustil Pedro, který zamířil do Chelsea FC, jelikož toužil po větším prostoru. Barcelona přes léto naopak získala Ardu Turana z Atletica Madrid a Aleixe Vidala ze Sevilly. Oba hráči na svůj start ale museli počkat až do příštího přestupového období díky zákazu přestupů, který byl Barceloně udělen. Z B-týmu Luis Enrique povolal útočníky Munira a Sandra, kteří mu sloužili jako náhradníci a Alena Halilovice, který byl ale obratem poslán na hostování do Sportingu Gijón.\n\nI v domácí lize Barcelona zažila velice pomalý start. Vyhráli sice první čtyři zápasy v řadě, ale jejich výkony byly kritizovány. Jako první Barcelonu potrestala Celta Vigo, když Barcelonu ztrapnila výsledkem 4:1. Krátce nato se při zápasu s Las Palmas zranil Lionel Messi na dva měsíce a Barcelona utrpěla další porážku, tentokrát od Sevilly (1:2). Během zranění Lionela Messiho se Neymar a Suárez, ale také třeba do té doby nepříliš známý hráč Sergi Roberto, dostali do obrovské formy a odstartovali dlouhou vlnu skvělých výkonů, kterou završili vítězstvím 4:0 nad Realem Madrid na Santiagu Bernabeu. Dvakrát se do sítě konkurenta trefil Luis Suárez a po jednom gólu přidali Andrés Iniesta a Neymar. Barcelona si tak upevnila průběžnou první příčku v lize.\n\nV prosinci navíc Barcelona již potřetí vyhrála Mistrovství světa klubů a stala se tak nejúspěšnějším klubem v dějinách této soutěže. Luis Suárez na turnaji nastřílel pět gólů a stal se nejlepším střelcem i hráčem turnaje. Barcelona tak zakončila rok 2015 s pěti ze šesti možných trofejí. Dalším úspěchem byl Zlatý míč, který v lednu 2016 vyhrál Lionel Messi a vylepšil tak svůj vlastní rekord v počtu vyhraných Zlatých míčů.\n\nŠpanělské kluby jsou limitovány pravidly nařizující, že každý klub smí mít na soupisce pouze tři hráče, kteří mají občanství ve státech mimo Evropskou unii. Toto pravidlo se nevztahuje na hráče s dvojím občanstvím a na hráče z tzv. AKT (Africká, Karibská a Pacifická skupina států).\n\n\nZdroj: \n\n\n\nZdroj: \n\nZdroj: \n\nRivalita mezi kluby je dvojího charakteru. První z nich můžeme nazvat geografický. Je mnohem častější a vzniká poměrně jednoduše mezi kluby s nepříliš od sebe vzdálenými domácími hřišti. Jde o kluby ze stejného města, případně regionu. V případě FC Barcelony jde o městského rivala RCD Espanyol a vzájemný duel těchto dvou mužstev se nazývá El derbi Barceloní (v překladu Barcelonské derby). Druhý charakter by se dal nazvat historický. Rivalita v tomto případě vzniká velmi dlouho, zejména mezi úspěšnými kluby, které často mezi sebou bojují o přední místa v domácích soutěžích. Typický s světově proslulý příklad najdeme právě ve Španělsku a jedním z akterů je FC Barcelona. Jejím největším rivalem je Real Madrid a vzájemný souboj se nazývá El Clásico (v překladu Klasika).\n\nJeden z největších a nejsledovanějších duelů na světě mezi nejslavnějšími kluby světa. Souboj mezi FC Barcelona a Real Madrid CF. Aktuálně (2018) proti Barceloně stojí 33 titulů z Primera División a 13 vítězství v Lize mistrů UEFA Realu. Rivalita mezi těmito kluby je tak velmi pochopitelná. Navíc je silně podpořena politicko-historickými důvody. Barcelona je centrum Katalánska, které se cítí utlačováno pod nadvládou Španělského království a léta žádá o autonomii. Pro Katalánce je FC Barcelona národním mužstvem a Real Madrid symbolem zla. Soupeření tak má nejen sportovní charakter, ale je z něj cítit politické a kulturní napětí.\n\nNejvětším lokálním rivalem byl od založení obou klubů RCD Espanyol, druhý slavný klub z Barcelony. \"Bílo-modří\" podle mnohých zradili katalánský lid, když přijali královský patronát a přidali korunu do loga klubu. A tak i zde můžeme vidět politický podtext. V době nadvlády generála Francisco Francoa byl Espanyol symbolem zrady katalánského lidu a přisluhovačem moci. Proti tomu stál revolucionářský duch příznivců Barcy. Rivalitu s RCD Espanyol můžeme pozorovat především mezi fanoušky obou klubů.\n\nZ herního hlediska není Espanyol tak úspěšný jako Barcelona. Na kontě nemá žádný mistrovský titul, „pouze“ 4 vítězství v Copa del Rey. Ovšem při prvních dvou (1929, 1940) musel přejít právě přes Barcelonu, aby trofej získal. Mezi těmito kluby bylo odehráno nejvíce zápasů ze všech regionálních derby (Madrid, Sevilla, ...) na území Španělska. V sezoně 2008/09, kdy Barcelona získal „treble“, byl Espanyol prvním klubem, který porazil Barcu na domácím hřišti Camp Nou.\n\nPůvodní znak z roku 1899 byl totožný s městským znakem Barcelony, jako důkaz soudržnosti klubu a města. V roce 1910 byla vypsána soutěž na nový znak. Soutěž vyhrál příspěvek neznámého autora, který slouží s drobnými úpravami dodnes. Úpravy proběhly v letech 1910 (po zavedení znaku), 1920, 1936, 1941, 1960, 1974, 1975 a 2002. V roce 2018 má být schválena další změna, vypuštění písmen FCB, která by měla platit od nové sezóny.\n\nZnak z roku 2002 (desátý v historii klubu) tvoří štít se zlatými okraji. Horní část štítu je vertikálně dělena na dvě poloviny. V levé je červený kříž na bílém poli (Creu de Sant Jordi). Pravou tvoří červené a žluté svislé pruhy (barvy Katalánska). Spodní část tvoří rudé a modré svislé pruhy (barvy klubu), na nichž leží zlatý fotbalový míč. Mezi horní a spodní částí je (2018) zlatý pruh s písmeny FCB (počáteční písmena názvu klubu). Užívá se i černobílá varianta znaku.\n\nDres Barcelony byl původně sešit ze dvou dresů různých barev napůl. Trenýrky byly původně bílé. Barvy jsou symbolem Katalánska. Postupně se dres vyvíjel. Na dresu se objevily pruhy, kterých časem přibývalo. Dnes se prakticky před každou sezonou domácí dres lehce upravuje a venkovní dres téměř zcela mění. Například v sezoně 2010/11 byl venkovní dres tyrkysový, v sezoně 2011/12 je venkovní dres poprvé v historii černý. Na hrudi měl dres Barcelony až do sezony 2011/12 logo a nápis UNICEF. Od sezony 2011-12 nosil na hrudi logo neziskové charitativní organizace \"Qatar Foundation\" a od sezony 2013-14 již plně komerční logo sponzora. Dres pro sezonu 2012/13 představili činovnící klubu spolu se společností Nike 22. května 2012. Design se opět vrací ke třem pruhům, tentokrát však v moderní \"rozpité\" podobě.\n\n</noinclude>\n\n\n"}
{"id": "30915", "url": "https://cs.wikipedia.org/wiki?curid=30915", "title": "Juventus FC", "text": "Juventus FC\n\nJuventus FC (oficiálním názvem Juventus Football Club S.p.A.) je profesionální fotbalový klub z města Turína, ležícího v severozápadní části Itálie. Jinak ho můžeme znát pod nejčastějšími přezdívkami la Vecchia Signora (česky \"Stará dáma\"), I bianconeri (\"bílo-černí\") nebo zkráceně Juve. Klub byl založen v roce 1897 a je jedním z nejstarších a nejtradičnějších v Itálii. Název Juventus pochází z latinského slova \"iuventus\" (v překladu: mládež, mladí, mládí). Od roku 1900 se pravidelně účastní nejvyšší domácí soutěže, nazývané Serie A. Sestoupil z ní pouze jedinkrát, a to po \"italském korupčním skandálu z roku 2006\", kdy bylo několika italským klubům včetně Juventusu prokázáno ovlivňování zápasů. Původně prvnímu klubu sezony 2005/06 bylo disciplinární komisí odebráno všech 91 bodů, čímž klesl na poslední místo a sestoupil do Serie B (v následující sezoně postoupil zpět z prvního místa). Součástí trestu bylo i odebrání mistrovského titulu ze sezony 2004/05. Celkem tedy přišel Juventus o tituly dva.\n\nI přes ztrátu dvou titulů jsou \"Bianconeri\" nejúspěšnějším klubem Serie A. Zvítězili v ní celkem 31krát. I v dalších domácích soutěžích patří Juventus k nejlepším. V poháru Coppa Italia zvítězil 10× a v superpoháru Supercoppa italiana zvítězil 6×. Na mezinárodní scéně patří k nejlepším klubům všech dob, když doposud jako jediný zvítězil ve všech šesti pohárových soutěží, kterých se může evropský klub účastnit. V roce 1985 se stal historicky prvním klubem, který získal všechny tři hlavní evropské trofeje (Pohár mistrů evropských zemí, Pohár vítězů pohárů a Pohár UEFA; stejného úspěchu dosáhl v roce 1992 AFC Ajax a v roce 1996 FC Bayern Mnichov). V Lize mistrů UEFA zvítězil 2× (sedmkrát ve finále), Poháru vítězů pohárů vyhrál jednou, Pohár UEFA celkem 3× a dvakrát ovládl Superpohár UEFA i Interkontinentální pohár (předchůdce Mistrovství světa ve fotbale klubů).\n\nV sezoně 1994/95 předvedl dokonalou sezonu a získal titul v Serii A, Coppa Italia i v Supercoppa italiana). Podobný úspěch v mezinárodním pojetí zaznamenal v následné sezoně, kdy zvítězil v Lize mistrů, Superpoháru UEFA i v Interkontinentálním poháru. To byly zároveň doposud poslední mezinárodní trofeje získané tímto klubem. Po sestupu do Serie B čekal Juventus 8 let i na domácí trofej, ale čekání ukončil v sezoně 2011/12, kdy vyhrál Serii A na úkor milánského AC a připsal si 28. titul. O rok později ho navíc obhájil. Dlouhou dobu hrál Juventus na Stadio Olimpico v Turíně, ale 8. září 2011 otevřel klub nový \"Juventus Stadium\" (s kapacitou 41 000 diváků).\n\n\n\n\n\n\n\n\n\n\n\n\nJuventus byl založen roku 1897 jako \"Sport Club Juventus\" žáky věhlasného Turínského lycea \"Massimo d'Azeglio\", ale o dva roky později byl přejmenován na \"Foot-Ball Club Juventus\". První významnou soutěží, které se klub zúčastnil bylo Italské fotbalové mistrovství 1900, kde nepostoupil do závěrečných kol. V této době nosili hráči Juve růžovo-černé dresy (k této tradici se klub vrací v dnešní době, kdy používá tyto barvy pro venkovní dresy). Svůj historicky první titul získal v roce 1905, kdy už v bílo-černých dresech, inspirovaných anglickým klubem Notts County FC, ovládl Prima Categoria. V roce 1906 došlo k odloučení části klubu a o snahu přesunou klub z Turína. Jako protest proti tomuto byl částí hráčského kádru založen klub Torino FC, který patří mezi největší rivaly Juve a celkem 7× zvítězil v Serii A. Souboj těchto klubů se nazývá Derby della Mole. Tato nepříliš známá část historie klubu byla úspěšně zapomenuta po první světové válce, kdy byl klub úspěšně přebudován.\n\nPočátek nové éry klubu se datuje k roku 1923, kdy kontrolu nad vlastnictví Juventusu přebral průmyslník \"Edoardo Agnelli\", vlastník továrny FIAT, který zahájil stavbu nového stadionu. Tím velmi pomohl klubu k zisku 2. titulu v sezoně 1925/26, kdy v \"Národním finále\" porazil 12–1 tým SS Alba Roma. Ve 30. letech se Juventus propracoval na přední pozici mezi italskými kluby, když jako první přešel do profesionální sféry a měl organizovanou fanouškovskou podporu. Tyto kroky vyvrcholily v 5 titulů v řadě (1930–1935), což se nikomu před tím nepovedlo. Hráči Juve se stali základním stavebním kamenem pro tým manažera Vittoria Pozza, který s Italskou reprezentací vyhrál Mistrovství světa ve fotbale 1934 a 1938. Do jeho výběrů se vešli například Raimundo Orsi, Luigi Bertolini, Giovanni Ferrari, Luis Monti a mnozí další hráči Juventusu. V polovině 30. let se Juventus stěhoval na \"Stadio Olimpico di Torino\" a jeho ligová dominance se náhle vytratila a dalšího titulu se dočkal až v roce 1950.\n\nPo druhé světové válce se stal prezidentem klubu \"Gianni Agnelli\" a klub pod jeho vedením zvolna začal získávat zpět svůj ztracený lesk. Jeho důležitým činem bylo angažování anglického trenéra \"Jesse Carvera\", který během krátkého angažmá přinesl do klubové pokladny další dva tituly.\n\nKe konci 50. let se do kádru více prosazovali cizinci. Za všechny jmenujme welšského střelce \"Johna Charlese\" či hráče argentinského původu \"Omara Sívoriho\". První jmenovaný vstřelil za Juve 93 branek, ten druhý pak úctyhodných 134. Když do kádru přidáme ještě \"Giampiera Bonipertiho\" se 178 góly, dostaneme mozaiku, která přinesla v sezoně 1957/58 jubilejní 10. titul a tím i první zlatou hvězdu umístěnou nad logem teamu. Během následujících 3 sezon zvítězil Juventus v lize ještě 2×, a to nezůstalo bez odezvy ani v rámci individuálních ocenění. Omar Sívori byl pro rok 1961 zvolen fotbalistou roku podle magazínu \"France Football\" a jako první z bíločerného dresu získal Zlatý míč.\n\nV sezoně 1959/60 se díky vítězství ve finále Coppa Italia proti ACF Fiorentina poprvé získat domácí double, čili vítězství ve zmiňovaném poháru i v Serii A. V roce 1961 také ukončil kariéru \"Giampiera Bonipertiho\", a to jako nejlepší střelec historie klubu se 182 góly. Tento primát dokázal udržet dlouhých 45 let. Jeho fotbalový konec znamenal opět ústup klubu z výsluní a během následujících 10 let si připsal jen jeden ligový titul (v sezoně 1966/67).\n\nNicméně vše se změnilo s příchodem 70. let. Do kádru přišli skvělí hráči jako čech Čestmír Vycpálek, Roberto Bettega, Franco Causio či José Altafini. S nimi ovládl Juventus nejen italský, ale i celoevropský fotbal. V letech 1972 a 1973 získal domácí titul (celkově už 15.) a v sezoně 1972/73 se poprvé probojoval do finále Poháru mistrů evropských zemí, kde těsně podlehl AFC Ajax. Do týmu přišel obránce \"Gaetano Scirea\", ale v roce 1976 především skvělý trenér Giovanni Trapattoni, díky kterému se bianconerri posunuli mezi absolutní evropskou elitu. Pod jeho vedením přibyli v letech 1977 a 1978 další dva tituly, v sezoně 1976/77 získal tým i první evropskou trofej, a to Pohár UEFA, když ve finále porazil 1—0 Athletic Bilbao. Ale ty největší úspěchy na klub teprve čekaly.\n\n14. července 2006 vynesl italský fotbalový disciplinární tribunál ortel odsuzující Juventus za účast v korupční aféře k sestupu do Serie B, klub navíc přišel o tituly z předchozích dvou let (2004/05 a 2005/06) a nesměl startovat v ročníku Ligy mistrů 2006/07. Odvolací tribunál později snížil bodový odečet v sezóně 2006/07 z původních 30 na 17 a později na pouhých 9 bodů, Juventus se stal vítězem Serie B a tři kola před koncem soutěže si zajistil návrat do Serie A.\n\nAktuální k 02. 09. 2019.\n\nHistorie Juventusu trvá již více než 110 let a za tuto dobu se v něm vystřídalo více než 700 fotbalistů ze 38 různých zemí světa. Mezi nimi bylo slavných hráčů, reprezentantů, vítězů individuálních i týmových trofejí a soutěží. A vzhledem k úspěchům a historii klubu je logické, že v jeho dresu získali mnozí z nich významná individuální ocenění.\n\nItalská fotbalová reprezentace je jednou z nejúspěšnějších na světě. Na svém kontě má 4 tituly z Mistrovství světa ve fotbale, dvě stříbrné a jednu bronzovou medaili. Na Mistrovství Evropy ve fotbale zvítězila jedenkrát a celkem 2× postoupila do finále. Juventus byl vždy jedním z hlavních dodavatelů reprezentantů Itálie. Zde je výčet všech držitelů titulu mistra světa mezi hráči Juventusu.\n\nDva z hráčů Juve dokonce získali \"„\"Zlatou kopačku“, čili trofej pro nejlepšího střelce Mistrovství světa. V roce 1982 to byl Paolo Rossi (6 branek) a v roce 1990 získal toto ocenění Salvatore Schillaci (6 branek). Alfredo Foni a Pietro Rava zase reprezentovali Itálii na Letních olympijských hrách 1936, kde získali zlato. A aby byl výčet úplný, musíme zmínit i Mistrovství Evropy 1968, kde zlatou Itálii reprezentovali Sandro Salvadore, Ernesto Càstano a Giancarlo Bercellino.\n\nV poslední čtvrtině 20. století začalo do klubu přicházet větší množství zahraničních hráčů. A i tito mají na kontě významné reprezentační úspěchy. Zinedine Zidane a kapitán Didier Deschamps byl hráčem Juventusu, když Francie zvítězila na Mistrovství světa 1998. Celkem nastoupilo za Juventus 24 mistrů světa, přičemž počítají se i ti, kteří nevyhráli během účinkování v Turínském klubu (například na soupisce Francie byli i tři pozdější hráči Juventusu - Patrick Vieira, David Trézéguet a Lilian Thuram). Tři hráči Juve zvítězili na Mistrovství Evropy ve fotbale. V roce 1964 španěl Luis del Sol, Michel Platini (1984) a Zinedine Zidane (2000) získal titul mistra Evropy s Francií.\n\nZa nejvýznamnější individuální trofej je považován Zlatý míč, udělovaný dříve časopisem \"France Football\" a od roku 2010 ji uděluje federace FIFA. Jen málokterý klub se může pyšnit hned 6 vítězi této trofeje. Povedlo se to jen AC Milán a FC Barcelona. Celkem 3× (v řadě) to dokázal francouzský kouzelník Michel Platini. Před ním to dokázali Omar Sívori (1961) a Paolo Rossi (1982). Po něm to byli Roberto Baggio (1993), Zinedine Zidane (1998) a jako doposud poslední držitel byl z hráčů Juve vybrán Pavel Nedvěd. Český záložník ji získal v roce 2003.\n\nDruhým nejvýznamnějším oceněním je Fotbalista roku (FIFA), které uděluje FIFA nejlepšímu hráči uplynulé sezony. V roce 2010 se toto ocenění sloučilo se Zlatým míčem, aby o nejlepším hráči světa rozhodla jen jedna nejvýznamnější anketa.\nToto ocenění získali celkem 3 hráči hrající za Juventus. V roce 1993 zvítězil (ve třetím ročníku ankety) Roberto Baggio, jako třetí hráč italských klubů. Ročník 1998 ovládl Zinedine Zidane, který zvítězil i o dva roky později a v roce 2003 ovládl anketu v dresu Realu Madrid. Doposud posledním hráčem Juve, který se stal Fotbalistou roku, byl Fabio Cannavaro (rok 2006).\n\nAsi žádný světový velkoklub nemá ve své historii tak výraznou českou stopu jako Juventus FC. Čeští hráči zde získali velké úspěchy. Vrátka českým hráčům otevřel Čestmír Vycpálek. Jeden z členů slavné meziválečné dynastie SK Slavia Praha, se kterým získal pět mistrovských titulů. Krátce po druhé světové válce odešel do Itálie, kde hrál právě za Juventus. Po jedné sezoně, kdy odehrál 27 zápasů a vstřelil 5 gólů odešel do US Città di Palermo, kde strávil 5 sezon. Po ukončení kariéry se do Juve vrátil jako trenér a byl členem realizačního týmu mezi lety 1970-74. S týmem získal dva mistrovské tituly a probojoval se do finále Poháru mistrů evropských zemí.\n\nDruhým a nejvýznamnějším českým hráčem ve službách Juventusu byl (a stále je) Pavel Nedvěd. Legendární záložník sem přišel v roce 2001 z týmu Lazio Řím. Během osmi sezon zde odehrál 327 zápasů a vstřelil 65 gólů. Celkem 4× získal italský titul Serie A (později byly dva tituly klubu odebrány), zvítězil v Supercoppa italiana, dostal se do finále Coppa Italia a především do finále Ligy mistrů UEFA, kde kvůli žlutým kartám nemohl nastoupit. Do historie se nesmazatelně zapsal vítězstvím v anketě Zlatý míč, kde triumfoval v roce 2003. Dnes působí jako člen realizačního a manažerského týmu v tomto klubu.\n\nDalším krajanem v klubu byl Zdeněk Grygera. Reprezentační obránce přišel do klubu na Nedvědovo doporučení a strávil zde 4 sezony (2007–2011). Během nich odehrál 114 duelů a vstřelil 3 góly. Do turínského klubu přestoupil v lednu 2007 a byl členem týmu, který zvítězil v Serii B a postoupil zpět do Serie A. 31. srpna 2011 přestoupil do anglického Fulham FC.\n\nZatím posledním českým fotbalistou, který podepsal smlouvu s Juventusem, je zlínský talent Roman Macek. Tento mládežnický reprezentant České republiky přišel do italského velkoklubu v červenci 2013 ve svých šestnácti letech.\n\n"}
{"id": "30919", "url": "https://cs.wikipedia.org/wiki?curid=30919", "title": "Pražské Jezulátko", "text": "Pražské Jezulátko\n\nPražské Jezulátko (latinsky \"Jesulus Pragensis\") je malá dřevěná soška s povrchem vymodelovaným z barevného vosku zobrazující Ježíše Krista v útlém dětství, vystavená v chrámu Panny Marie Vítězné na Malé Straně v Praze.\n\nSoška pochází ze Španělska, kde byla vyrobena zřejmě kolem poloviny 16. století. Legenda vypráví, že se Ježíš ve své dětské podobě zázračně ukázal jistému mnichovi, který na základě jeho podoby tuto sošku vymodeloval. Podle další legendy vlastnila sošku svatá Terezie od Ježíše, zakladatelka bosých karmelitek, planoucí velkou láskou k Dítěti Ježíši. Sošku prý darovala své přítelkyni, jejíž dcera se chystala na cestu do Prahy. Tyto legendy se však pravděpodobně nezakládají na skutečné události.\n\nDo kláštera karmelitánů se soška dostala v roce 1628, kdy ji se slovy \"„Mějte ji v uctivosti a dobře se vám povede“\" karmelitánům věnovala ovdovělá Polyxena z Lobkovic. Polyxena sošku dostala a přivezla do Prahy roku 1603 ke svému druhému sňatku jako svatební dar od své matky, španělské šlechtičny Marie Manrique de Lara y Mendoza, dvorní dámy španělské královny. Soška byla zprvu uctívána v kapli Lobkovického paláce na Pražském hradě. Sošce začala být brzy po darování u karmelitánů přisuzována zázračná moc, neboť císař Ferdinand II. krátce nato nařídil, aby Česká komora vyplácela klášteru důchod a zásobovala mnichy potravinami z královských důchodů. Do kostela Panny Marie Vítězné na Malé Straně, v němž je soška Jezulátka vystavena, začalo proudit mnoho prosebníků, včetně významných šlechticů císařova dvora, jako například generál, don Baltasar Marradas i Vich. V roce 1648 její přítomnost v chrámě klášter zachránila od drancování švédskými vojáky, neboť v něm byl zřízen vojenský lazaret.\n\n1. srpna 1961 se soška při loupežném přepadení z kostela Panny Marie Vítězné ztratila. Ačkoliv byla později objevena, okolnosti zločinu a dočasné ztráty sošky zůstávají neobjasněné.\n\n47 centimetrů vysoká plastika (včetně dvoucentimetrového dřevěného podstavce) je vyřezaná ze dřeva potaženého snad plátnem, povrch je vymodelován z barveného vosku. Voskový povrch je křehký, kvůli ochraně před poškozením je proto soška vsazena do stříbrného pouzdra sahajícího pod oblečením až do pasu.\nSoška představuje Ježíše jako dítě ve věku několika let, oblečeného do dlouhé splývavé košilky, zpod jejíhož dolního okraje vykukují obě bosé nožky. Líbezný obličej je velmi jemně modelován a orámován středně dlouhými vlnitými vlasy. Pravici má Ježíšek zdviženou k požehnání, v levici drží zemský glóbus završený křížem na znamení toho, že celý náš svět spočívá v jeho rukou; na hlavě má vždy královskou korunu a na prsou zavěšen pektorální křížek. Tyto královské insignie vyjadřují víru v Ježíšovo božství společnou všem křesťanům.\n\nJezulátko oblékají sestry karmelitky Dítěte Ježíše do královských šatů, jejichž liturgická barva (fialová, bílá, zelená, červená) se střídá podle období církevního roku a další podle církevních slavností a svátků. Bílá alba a královský oděv připomínají na jedné straně bezbrannost Božího dítěte, na druhé straně pak Ježíšův královský titul a božskou všemohoucnost.\n\nSoška a její oltář bývaly v minulosti zdobeny četnými drobnými šperky, které pocházely z darů věřících. Nejcennějším klenotem byla dnes ztracená kopie Řádu Zlatého rouna. Neméně významné jsou skříňka ze zlaceného stříbra a barokní korunka.\n\nPrvní korunka z roku 1655, kterou daroval Bernard Ignác Jan z Martinic, se pravděpodobně ztratila. Korunka, která v současné době zdobí Jezulátko, byla vyrobena v letech 1810 až 1820. Kromě této korunky má Jezulátko ještě jednu z roku 1767. Obě pocházejí z dílen pražských zlatníků. Korunka se nenasazuje přímo na sošku, je připevněna samostatně těsně nad Jezulátkem.\n\n26. září 2009, při návštěvě v chrámu Panny Marie Vítězné, daroval papež Benedikt XVI. Jezulátku novou, třetí zlatou korunku.\n\nI v dnešní době k sošce denně přicházejí stovky návštěvníků z desítek zemí světa. Mnohým lidem, kteří se před ní modlili k Bohu, přinesla údajně zázračná a neobvyklá vyslyšení. Lidé zde prosí o pomoc, uzdravení, mír, někteří s důvěrou očekávají narození dítěte, a mnozí se vrací, aby poděkovali.\n\nPražské Jezulátko není jediným takovým vyobrazením malého Ježíška, další Jezulátka jsou k vidění i jinde ve světě, známé je například salcburské Jezulátko. \n\n\n\n"}
{"id": "30925", "url": "https://cs.wikipedia.org/wiki?curid=30925", "title": "Pochod smrti", "text": "Pochod smrti\n\nPochod smrti je nucený pochod, jehož důsledkem je smrt významné části zúčastněných.\n\nPoužívá se pro případy pochodů zajatců a vězňů v době druhé světové války. Na tichomořském válčišti se jednalo zejména o Bataanský pochod smrti v roce 1942 a Sandakanské pochody smrti v roce 1945. V Evropě byli v letech 1944–5 vězni z koncentračních táborů blízko fronty nuceni pod hrozbou okamžitého usmrcení jít mnohakilometrové pochody bez dostatečné výživy, oblečení a odpočinku. Ač zpravidla primárně plnily úlohu evakuace před postupujícími spojeneckými vojsky, předpokládá se, že smrt co nejvíce vězňů mohla být jedním z očekávaných důsledků. \n\nStejný osud čekal mnohé válečné zajatce Rudé armády nebo některé skupiny sudetských Němců během divokého odsunu, zdokumentovaný je například brněnský pochod smrti německého obyvatelstva, při kterém a v jehož důsledku zahynulo 1691 osob. V dnešní době je na památku tohoto zločinu zřízen památník s pohřebištěm v Pohořelicích.\n\nMezi nejznámější pochody patří Bataanský pochod smrti na Filipínách ve kterém zahynulo i několik českých dobrovolníků.\n\nPochod smrti, při němž zemřel vyčerpáním či v důsledku nemocí určitý počet jeho účastníků, nebyl v konfliktních situacích neznámým pojmem. K zločinné zrůdnosti a nelidské „dokonalosti“ dovedli tento pojem němečtí nacisté, kteří používali pochody smrti zejména v letech 1944–1945 jako způsob likvidace zajatců a vězňů. Lidé byli většinou podvyživení, nemocní, vyčerpaní, nedostatečně oblečeni a obuti, vystaveni jakýmkoliv nepříznivým povětrnostním vlivům. Během pochodu dostávali buď pouze minimum, nebo žádné jídlo a pití. Kdo již dále nemohl pochodovat, byl na místě zastřelen (zpravidla ranou do týlu) a ponechán v příkopu u cesty. Mrtvoly byly až později zahrabány do anonymních masových hrobů. Nebezpečí trestů či dokonce zastřelení na místě hrozilo i těm lidem, kteří se snažili vězňům v transportu podat jídlo a pití. Podobně tomu bylo i u transportů v přeplněných dobytčích železničních vagónech, kde byli vězňové zavřeni i několik dnů, aniž by mohli získat potraviny, provést osobní hygienu či důstojně vykonat potřebu. Z páchnoucích vagónů pak byly vynášeny ostatky lidí - v létě rozkládající se a v zimě zmrzlé mrtvoly. Specifickou formou transportů smrti bylo nakládání vězňů na lodě a jejich potápění v moři. Počátkem roku 1945 docházelo k pochodům i transportům smrti i přes české území, kde se z tohoto období nachází množství masových hrobů, např. Nýrsko, Kaplice, Bohosudov, Blatno u Jesenice, Březno u Chomutova, Žihle u Plzně, Stod, Tachov, České Velenice, Volary a další.\n\n\n\n"}
{"id": "30942", "url": "https://cs.wikipedia.org/wiki?curid=30942", "title": "Modlitba", "text": "Modlitba\n\nModlitba (z praslovanského \"*mold-\" snažně prosit, vzývat boha) je úkon, který má ústřední úlohu v mnoha náboženstvích. V modlitbě se člověk obrací k božstvu.\nV teistických náboženstvích se rozlišuje modlitba, vyznačující se osobními a komunikačními prvky, a jiné náboženské úkony, např. rozjímání, zaklínání nebo magie. V buddhismu a hinduismu odpovídá modlitbě meditace. V konfucianismu a taoismu hrají modlitby vedlejší úlohu, v mnoha přírodních náboženstvích není dosud modlitební praxe prozkoumána.\n\nMnoho náboženských myslitelů a teologů se snažilo vyřešit paradox, jak je možné prostřednictvím modlitby člověka změnit neměnnou vůli boha. Shodují se však na tom, že boží vůli, která se snaží o dobro, není možné změnit, avšak smyslem modlitby je posílit lidskou vůli, povzbudit duši a tak se přizpůsobit této boží vůli ve změně k lepšímu. Modlitba může takto člověku podle některých otevřít nové zdroje poznání a pomoci mu, aby se zasadil o naplněních svých přání a představ.\n\nModlit se může člověk při bohoslužbě, společně s druhými, nebo sám. Bohoslužba sama může být modlitbou, jak je tomu v židovské šabatové bohoslužbě v synagoze, křesťanském slavení eucharistie či liturgii hodin či muslimské páteční modlitbě. Mnoho náboženství má pro modlitbu vyhrazenu pevnou dobu.\n\nModlitbu je možné zpívat, říkat nahlas anebo formulovat v duchu. V různých náboženstvích je modlitba doprovázena rozličnými gesty a držením těla, lze při ní stát, klečet, padat na zem, sklánět či pozvedat hlavu, spínat či rozpínat ruce. Tento postoj si většinou věřící volí podle tradice, sám a svobodně. K modlitbě se užívá i symbolů či dalších předmětů.\n\nExistují liturgické modlitby s pevně stanoveným pořádkem, modlitby v dialogické podobě (např. litanie), modlitby předem formulované či spontánně formulované.\n\nV řeckém a římském náboženství byla obřadná modlitba velmi formalistická a ritualizovaná. V případě, že se kněz při modlitbě spletl, bylo nutné tuto modlitbu zopakovat. Tento formalismus pak vedl např. k tomu, že opisovač zcela nerozuměl textu v řeči, kterou již neznal. Etruské modlitby užívali Římané ještě dlouho poté, co se etruština stala mrtvým jazykem. Římské modlitby a oběti byly často koncipovány jako právní smlouvání mezi božstvem a tím, kdo jej uctíval. Typickou pro ni byla fráze \"do ut des\", „dávám, abys mi dal“.\n\nV židovství je modlitba ( \"tfila\") jedním z nejdůležitějších rituálů. Ortodoxní žid se modlí třikrát denně: ráno (šacharit), odpoledne (mincha) a večer (ma'ariv). Při modlitbě si muži zakrývají hlavu kipou a při ranní modlitbě používají talit (modlitební „šál“) a ve všední dny i tfilin (modlitební „řemínky“).\n\nModlitby se recitují obvykle hebrejsky podle modlitební knihy, nazývané sidur. Texty některých modliteb se liší pro všední dny, postní dny, šabaty a svátky. K nejdůležitějším modlitbám patří např. Šema Jisra'el („Slyš, Izraeli“) či Amida (osmáctero požehnání). Pravidelnou součástí liturgie je také recitace žalmů a obřadní čtení z Tóry.\n\nPožehnání ( ברכה, \"bracha\"; pl. ברכות, \"brachot\") je v judaismu modlitba recitovaná ve specifickém místě obřadu, liturgie nebo jiné činnosti. Účelem požehnání je vyjádřit uznání Boží svrchovanosti a Boha jako zdroje veškerého dění. Obvykle začínají slovy \"„Baruch ata Adonaj, Elohejnu, melech ha-olam, …“\" („Požehnaný jsi Ty, Hospodine, Králi všehomíra, …“)\n\nK domácí slavnosti šabatu, znamení boží smlouvy s vyvoleným národem patří žehnání světla dvou svící, které pronáší matka, a kiduš nad vínem, pronášený otcem.\n\n\nModlitba patřila a patří od počátku k nejdůležitějším výrazovým formám křesťanské víry. Již v Novém zákoně nalezneme různé podoby modlitby: žalmy, prosby, díky, přímluvy, vzývání. Nejužívanější křesťanské modlitby mají svůj původ ve spisech Nového zákona – např. modlitba Páně či Magnificat. Oslavné hymny obsahuje zvláště Zjevení Janovo. Modlitba má ve všech křesťanských vyznáních ústřední místo dodnes a je brána jako rozhovor člověka s Bohem.\n\nVšem křesťanským vyznáním je společná modlitba Páně, žalmy, modlitba formulovaná vlastními slovy a kostelní písně. Pravoslaví, katolická církev i anglikánská církev mají velmi bohatou tradici ustálených liturgických i osobních modliteb, aniž by rezignovaly na modlitbu vlastními slovy, která je charakteristická pro pietismus a letniční církve.\n\nKřesťané se v modlitbě obracejí přímo k Bohu a věří, že Bůh jejich modlitby slyší. Modlitba přitom směřuje ke kterékoli z osob Nejsvětější Trojice – Otci, Synu či Duchu svatému. \n\nKřesťané zároveň věří, že Bůh může k věřícímu v modlitbě promlouvat prostřednictvím Ducha svatého. Může se jednat o proroctví, osvícení či osobní vnuknutí, oslovení určitým veršem Písma svatého, popud k jednání v určité všední situaci. Prakticky všechna vyznání, ač uznávají možnost vzájemné komunikace mezi Bohem a člověkem, disponují určitými pravidly pro posuzování takovýchto proroctví či zjevení.\n\nDělení na druhy modliteb není úplně správné, protože samo Písmo svaté modlitby takto nedělí, ale obsahuje řadu příkladů, jako jsou žalmy, starozákonní a novozákonní hymny, modlitby Pána Ježíše Krista; jednou z nich je i známá modlitba Páně – Otčenáš, modlitby apoštola Pavla apod.\nObecně lze říci, že modlitby se dají rozlišit:\nVe všech církvích se křesťané scházejí ke společné modlitbě – ať již v rámci bohoslužeb či jiných obřadů a shromáždění, v modlitebních hodinách, k modlitebním strážím.\nTichá společná modlitba uctívání je v katolické církvi zvaná adorace. V živých křesťanských rodinách se praktikuje společná modlitba. Například před jídlem, modlitba s dětmi. Mezi modlitby jsou počítány také modlitební písně či zhudebněné žalmy. Soukromá modlitba mívá podobu pevně formulované modlitby, denní tiché chvíle, rozjímání, kontemplace či vnitřní modlitba (neboli modlitba srdce).\n\nPři společné mši jsou modlitební postoje v hlavních rysech určené. Jaký zaujímat postoj při ostatních modlitbách je věcí každého křesťana jako výraz úcty a oddanosti Bohu. Jednotlivé církve mají zavedeny určité zvyklosti - jako je křižování před modlitbou, chvilky ztišení, povstání nebo zakleknutí. Neexistuje žádný předepsaný modlitební postoj - pouze jsou osvědčené a doporučené. Z příkladů v Písmu svatém lze uvést: stání, pozdvižené dlaně, chůze, poloha na kolenou, tváří k zemi, v leže tváří k zemi, v sedě, sepnuté dlaně.\nModlitební postoj vychází z osobního poznání postavení člověka před Bohem, z momentální situace a místa, a vyplývá i z druhu přednášené modlitby.\n\n\"Marně se ústa modlí, když je srdce němé.\" Sv. Jan Zlatoústý\n\n\nZákladními modlitbami v islámu jsou pětkrát denně konané modlitby \"salát\" či \"salá\", k nimž je povinován každý muslim. Pro sunnitské muslimy představuje \"salát\" jeden z pěti pilířů islámu, pro ší'itské muslimy jednu z deseti větví náboženství.\n\nIslám zná též volné modlitby či prosby (\"du'á\"), které může muslim pronášet v různých dobách (např. po \"salá\", před jídlem) a k různým příležitostem (např. za rodiče). Muslim se také může modlit \"du'á\" vlastními slovy za jakékoli potřeby.\n\nV raném období hinduismu, v době Véd (1200 př. n. l.) se hymny obracejí k jednotlivým bohům, kteří jsou spojeni s jednotlivými oblastmi života. Recitace manter byla odpočátku důležitým prostředkem náboženského života. Mantry často slouží úctě božstva, většinou jsou zpívány.\n\nV hinduismu má modlitba velmi blízko k meditaci a pohroužení se. Pro modlitbu neexistují žádné obecné předpisy, zde se Hindové řídí rozličnými zažitými rodinnými tradicemi.\n\nBuddhisté většinou odmítají bohoslužbu a kladou důraz především na meditaci. Ačkoli Bůh či božstva mohou být uznávána, Gautama Buddha tvrdí, že lidstvo má schopnost osvobodit se a má tak učinit bez vnější pomoci. Modlitba proto nemá tak důležitou úlohu jako v ostatních náboženstvích.\n\nModlitba za druhé je např. ve Spojených státech amerických v hojné míře cílena na zlepšení zdraví dané osoby. Hovoří se tedy o použití modlitby coby „alternativní medicíny“ popř. se používá termín „hojení na dálku“.\n\nNejrozsáhlejší experiment svého druhu se odehrál ve Spojených státech amerických v dubnu 2006. Sponzorovala ho Templetonova nadace a zapojilo se do něj přibližně 1800 pacientů a šest léčebných středisek. Pokus, vedený doktorem Herbertem Bensonem z \"Harvard Medical School\" a dalšími vědci měl za cíl vyhodnotit, jaký efekt bude mít pro pacienty, čekající chirurgický zákrok srdce (operace bypassu), bude-li se za ně modlit jiný člověk. Experiment se týkal konkrétně křesťanského náboženství a mezi modlící se přihlásilo několik stovek dobrovolníků. Pacienti byli v rámci experimentu rozděleni do tří skupin po zhruba šesti stech. Pacientům v první skupině bylo přislíbeno, že se za ně bude někdo modlit. Pacientům z druhé a třetí skupiny bylo řečeno, že se za ně \"může ale též nemusí\" někdo modlit, přičemž za pacienty z druhé skupiny se dobrovolníci skutečně modlili a za pacienty ze třetí skupiny nikoliv. Modlícím se dobrovolníkům bylo den před zákrokem jim přiděleného pacienta předáno pacientovo křestní jméno a iniciály jeho příjmení. Modlit se měli za „úspěšný chirurgický zákrok s rychlým a zdravým zotavením bez komplikací“. Stav pacientů byl pro experiment monitorován po dobu 30 dní po zákroku.\n\nU té skupiny pacientů, kterým bylo řečeno, že se za ně bude někdo modlit; nastaly zdravotní komplikace z 59 procent, u těch, kterým modlitba za jejich rychlé a zdárné uzdravení přislíbena nebyla, pak z 52 procent. Závěr studie tedy zněl tak, že „modlitby lidí za (zdárnou) srdeční operaci nemělo vliv na jejich zotavení.“\n\nCo se týče reakcí na tento experiment, kritikové samotné této metody se podle článku serveru msnbc.com vyjádřili tak, že „boží reakce na modlitby prostě nemůže být zkoumána vědeckou studií“. Samotní výzkumníci explicitně předeslali, že „tato práce nedokáže určit, zdali bůh existuje nebo vyslyší modlitby někoho jiného – tato studie může pouze nahlédnout na dopad modlitby, nabízené coby část tohoto výzkumu.“\n\nDalší experiment týkající se účinnosti křesťanských přímluvných modliteb se zabýval vlivem modliteb na úspěšné umělé oplodnění žen. Pro experiment bylo 219 jihokorejských žen, které se průběhu 4 měsíců podrobily pokusům o umělé oplodnění (IVF). Ani samotné ženy, ani jejich ošetřující lékaři o experimentu nebyli informováni. Náhodným výběrem byly ženy rozděleny na experimentální a kontrolní skupinu přičemž z lékařského hlediska se procedura, kterou ženy s obou skupin podstoupily, nelišila.\n\nFotografie a krátké životní příběhy žen v experimentální skupině byly zaslány do několika křesťanských náboženských center v Kanadě, Spojených státech a Austrálii se žádostí, aby se členové církve po určenou dobu modlili za úspěch umělého oplodnění vybraných žen. Vzhledem k náhodnému rozdělené žen do obou skupin je možné zjištěné rozdíly v pravděpodobnosti úspěchu IVF (pokud jsou statisticky významné) připsat pouze experimentálnímu impulsu, v tomto případě přímluvné modlitbě. Ženy v kontrolní skupině otěhotněly v 26 % případů, ženy v experimentální skupině v 50 % případů, což je rozdíl silně statisticky významný na všech běžných hladinách významnosti (p=0,0013). Výsledky experimentu jsou považovaný za předběžné.\n\nPozději se ukázalo, že se v jednom z daných experimentů (z října 2001) se jednalo o neplodné ženy a tato studie byla kompletně zfalšovaná.\n\nVe 38 státech USA a D.C. je zakotveno v zákoně „uzdravení založené na víře“, tj. např. modlení bez podání léků nebo ošetření ve vztahu rodičů a jejich dětí. Tamní právo povoluje rodičům neošetřovat a neléčit své děti, pokud se za ně místo toho budou modlit, a např. ve státě Idaho v případě, že jejich děti zemřou, rodiče zprošťuje viny z trestných činů úmyslného či neúmyslného zabití a vraždy. „Léčení“ modlením je interpretován jako jedna z náboženských svobod.\n\n\n"}
{"id": "30944", "url": "https://cs.wikipedia.org/wiki?curid=30944", "title": "Emanuel Lasker", "text": "Emanuel Lasker\n\nEmanuel Lasker (24. prosince 1868, Berlinchen, Prusko (dnes Barlinek v Polsku) – 11. ledna 1941, New York, USA) byl německý šachový velmistr, mistr světa v šachu v letech 1894 až 1921, první, kdo důsledně používal psychologii v šachu. Vystudoval matematiku a od mládí se věnoval rovněž šachu. Titul mistra světa získal vítězstvím nad Wilhelmem Steinitzem 10:4 (=5) a obhájil jej nejprve v odvetném zápase se Steinitzem 10:2 (=5), a pak v zápasech s Frankem Marshallem 8:0 (=7), Siegbertem Tarraschem 8:3 (=5), Karlem Schlechterem 1:1 (=8) a Davidem Janowskim 8:0 (=3). Jeho nástupcem se stal roku 1921 José Raúl Capablanca.\n\nPo ztrátě titulu Lasker ještě dlouho na turnajích dokazoval, že je s ním nutno stále počítat. Vyhrál turnaj v Moravské Ostravě roku 1923 (před Richardem Rétim) a především turnaj v New Yorku roku 1924, kde byl první před Capablancou a Alexandrem Alexandrovičem Aljechinem. Rovněž roku 1925 v Moskvě předstihl Capablancu, když skončil druhý za Jefimem Bogoljubovem. V roce 1927 se Lasker vrátil do Berlína a stal se mezinárodním hráčem bridge (dokonce v této hře reprezentoval Německo). Roku 1933 však musel svou vlast opustit a jeho majetek byl konfiskován, protože Lasker byl židovského původu. Odešel do Anglie, pak odjel do Sovětského svazu a nakonec se natrvalo usídlil v New Yorku, kde v roce 1941 zemřel.\n\nLasker pocházel z pruského města Berlinchen. Šachy začal hrát v jedenácti letech, když mu je koupil jeho starší bratr, a o deset let později (v roce 1889) získal na regionálním turnaji v Breslau, který vyhrál společně s Emilem von Feyerfeilem, titul šachového mistra. V tom samém roce skončil na turnaji v Amsterdamu druhý za Amosem Burnem a v Berlíně porazil Curta von Bardelebena 2:1 (=1). V roce 1890 skončil na turnaji v rakouském Grazu třetí za maďarským šachistou Guylou Makovetzem a Rakušanem Johannem Heinrichem Bauerem, ale v zápasech porazil v Liverpoolu Henryho Edwarda Birda 7:2 (=3) a v Berlíně Jacquese Miesese 5:3.\n\nV roce 1892 vyhrál Lasker turnaj v Londýně (před J. H. Blackburnem, Jamesem Masonem, Isidorem Gunsbergem a H. E. Birda) a v zápasech porazil v Londýně J. H. Blackburna 6:0 (=4) a v Newcastle upon Tyne Birda rovněž 6:0 (=4). Roku 1893 odjel Lasker na americké turné. V New Yorku vyhrál turnaj, který pořádal \"Manhattan Chess Club\", s třinácti body ze třinácti partií a v zápasech porazil v Havaně Kubánce Celsa Golmaya Zúpideho 2:0 (=1) a Andrese Clementa Vasqueze 3:0 a v New Yorku Jacksona Showaltera 6:2 (=2) a Ala Ettlingera 5:0.\n\nDosažené výsledky přesvědčily Laskera, že je natolik silný, aby mohl vyzvat stávajícího mistra světa Wilhelma Steinitze k zápasu o titul. Steinitz výzvu přijal a po delších jednáních bylo dohodnuto, že se bude hrát do deseti výher, a to nejprve v New Yorku. Po dosažení čtyř výher u jednoho ze soupeřů se pak zápas přesune do Filadelfie a po dalších třech výhrách jednoho soupeře se zbytek zápasu odehraje v kanadském Montrealu.\n\nZápas začal v \"Manhattan Chess Clubu\" v New Yorku dne 15. března roku 1894. Ještě po šesti partiích byl stav 2:2 (=2), ale pak Steinitz ztratil dvě partie a po první třetině, která skončila 5. dubna, prohrával 4:2 (=2). Během devítidenní přestávky se hráči přesunuli do Filadelfie, kde se ale hrály od 14. do 21. dubna pouhé tři partie, které všechny Lasker vyhrál. Nevyrovnaná Steinitzova hra, která zavinila, že prohrál pět partií za sebou, přivodila pro něho zoufalý stav 2:7 (=2). Pak následovalo stěhování do Montrealu s přerušením zápasu skoro na dva týdny. Steinitz možná ještě doufal v obrat, jako v zápase proti Zukertortovi v roce 1886, ale tentokrát se zázrak nekonal.\n\nV Montrealu se začalo hrát 3. května a začátek se Steinitzovi skutečně vydařil. Ve dvanácté partii sice bílými remizoval, ale pak vyhrál dvě partie za sebou a upravil stav zápasu na 4:7 (=3). Lasker však poté vyhrál patnáctou i šestnáctou partii a dosáhl tak stavu 9:4 (=3). Od této chvíle by ztráta partie znamenala pro Steinitze ztrátu titulu. Z posledních sil se proto Steinitz vzchopil a vyhrál černými sedmnáctou partii. V osmnácté však jen remizoval a devatenáctá partie, která se hrála 26. května 1894, byla poslední partií zápasu. Lasker zvítězil 10:5 (=4) a získal titul mistra světa.\n\nPo ztrátě titulu využil Steinitz svého práva a vyzval Laskera k odvetnému zápasu. Tento zápas se však uskutečnil až po dvou letech a mezitím byly uspořádány tři významné šachové turnaje, na kterých mohl Lasker potvrdit své světové prvenství:\n\nOdvetný zápas Lasker – Steinitz se hrál od 7. listopadu roku 1896 do 13. ledna roku 1897 v Moskvě. Steinitzova forma však byla nevalná a jeho fyzický stav dosti špatný. Trpěl nespavostí, nervovou vyčerpaností a špatně se pohyboval. Bojoval sice zoufale, ale zabránit drtivé porážce 10:2 (=5) již nemohl. Po zápase se nervově zhroutil a byl se souhlasem amerického konzula dopraven na psychiatrickou kliniku, kde si ho ponechali déle než měsíc.\n\nPo definitivní Steinitzově porážce se Lasker uchýlil na tři roky do soukromí a věnoval se studiu matematiky a filozofie. Během jeho nečinnosti vyšla ale na šachovém nebi nová hvězda jménem Siegbert Tarrasch.\n\nDlouhá historie Tarraschova soupeření s Laskerem začala Tarraschovým vítězstvím na významném mezinárodním turnaji ve Vídni roku 1898, pořádaném u příležitosti padesátého výročí nastoupení rakouského císaře Františka Josefa I. na trůn, kterým se Tarrasch dostal na první místo mezi budoucími vyzývateli mistra světa. Avšak zápas mezi oběma velikány tehdejšího šachového světa se uskutečnil až po deseti letech. Jednání o jeho realizaci byla tak spletitá a plná vzájemného osobního napadání, že není možno zcela objektivně posoudit, kdo ze soupeřů měl vinu na jeho neustálém odkládání. Je však jisté, že Siegbert Tarrasch byl v letech 1898 až 1903 ve vrcholné formě, ale k zápasu o titul mistra světa se v té době nedostal, jakoby Lasker střetnutí odkládal až na dobu, kdy mu už Tarrasch nebude rovnocenným soupeřem.\n\nV zápasech o titul mistra světa tak nastala dlouhá přestávka, ve které se oba soupeři snažili dokázat své prvenství turnajovými výsledky, přičemž se vzájemnému střetnutí vyhýbali. Na Tarraschovo vítězství ve Vídni, Lasker, který se konečně vrátil do šachového světa, odpověděl vítězstvím v Londýně v roce 1899, které získal s velkým náskokem, ale bez Tarraschovy účasti. Na dalším velkém turnaji v Paříži roku 1900 mistr světa rovněž zvítězil, ale opět bez Tarraschovy účasti. Tarrasch bez Laskerovy účasti zase zvítězil na turnaji v Monte Carlu roku 1903.\n\nDalší významný turnaj v Cambridge Springs roku 1904 však přinesl (i přes Laskerovu účast) nečekané vítězství americkému hráči Franku Jamesovi Marshallovi. Turnaj ve Scheveningenu roku 1905 a v Norimberku roku 1906 pak potvrdil, že Marshallovo vítězství z Cambridge Springs nebylo zase až tak náhodné. Po svém vítězství na těchto turnajích Marshall využil příznivé situace, že jednání o zápase mezi Laskerem a Tarraschem neustále váznou, s pomocí mecenášů si opatřil potřebné finanční krytí a vyzval Laskera k zápasu.\n\nStřetnutí mezi Laskerem a Marshallem začalo 26. ledna roku 1907 v New Yorku, pokračovalo ve Filadelfii, v Baltimore a v Chicagu a skončilo v Memphisu 8. dubna. Podmínkou vítězství bylo dosažení osmi výher. Průběh zápasu jasně ukázal, že Marshall (který navíc hrál nervózně a bázlivě) nebyl pro Laskera vážným soupeřem. Lasker vyhrál 8:0 (=7).\n\nMezitím vyhrál Tarrasch turnaj mistrů v Ostende v roce 1907 a vydal prohlášení, že proti jeho výsledkům nemůže nikdo postavit stejné úspěchy, a to ani Lasker, který se od roku 1904 turnajů opět nezúčastňoval. Bylo zřejmé, že dlouho odkládané střetnutí se již musí uskutečnit. Patronát nad zápasem převzal německý šachový svaz, byly konečně dohodnuty podrobné podmínky včetně finančních a bylo určeno, že se opět bude hrát do osmi výher.\n\nZápas mezi Laskerem a Tarraschem, poznamenaný napjatou atmosférou mezi oběma soupeři, začal 17. srpna roku 1908 v Düsseldorfu a měl velmi rychlý průběh (skončil již 30. září), neboť bylo stanoveno, že se bude hrát šestkrát týdně. Začátek zápasu se Tarraschovi nepovedl. Po čtyřech düsseldorfských partiích prohrával 1:3, a za tohoto stavu se oba aktéři zápasu stěhovali do Mnichova. Zde mistr světa získal pátou partii, v šesté přišla první remíza a sedmou vyhrál opět Lasker.\n\nZa stavu 1:5 (=1) se Tarrasch trochu vzpamatoval, uhrál dvě remízy za sebou a v desáté partii dosáhl cenného vítězství v jedné ze svých nejlepších partií. V jedenácté partii však sehrál špatné zahájení a Lasker získal šestou výhru. Ve dvanácté partii však Tarrasch opět vyhrál a upravil tak průběžný výsledek zápasu na 3:6 (=3). Za tohoto stavu si Lasker vybral týdenní volno a tomto po odpočinku vyhrál třináctou partii. Tím přivedl Tarrasche do kritické situace, neboť další porážka by znamenala konec zápasu.\n\nDalší dvě partie skončily po úporné Tarraschově snaze remízami (čtrnáctá dokonce po 119 tazích), ale v šestnácté prokázal Lasker lepší nervy a výhrou získal celý zápas poměrem 8:3 (=5).\n\nHned po skončení zápasu s Tarraschem přijal Lasker výzvu od rakouského šachisty Karla Schlechtera. Než však k zápasu došlo, vyzval jej roku 1909 ve Francii naturalizovaný Polák David Janowski, který se však k zápasům o titul mistra světa v šachu dostal stejně jako Tarrasch až v době, kdy měl vrchol své šachové kariéry již v podstatě za sebou.\n\nV květnu roku 1909 sehrál Lasker s Janowskim v Paříži nejprve krátký zápas na čtyři partie, který měl potvrdit, že Janowski je vhodný jako vyzyvatel. Zápas skončil 2:2, a tak jednání pokračovala. Bylo dohodnuto, že vlastní zápas se uskuteční v říjnu a v listopadu v Paříži a vítězem se stane ten, kdo získá více bodů z deseti partií. Lasker však dobře věděl, že Janowski, jehož největší slabinou byla značná nevyrovnanost ve vedení boje, není pro něho vážným soupeřem. Protože v době zahájení zápasu měl již dohodnuto, že v lednu roku 1910 bude obhajovat svůj titul v zápase se Karlem Schlechterem, navrhl Janowskému sehrát jejich střetnutí jako exhibici, s čímž Janowski nakonec souhlasil.\n\nZápas mezi Laskerem a Janowskim se hrál v Paříži od 19. října do 9. listopadu roku 1909 a jeho průběh jasně ukázal, že šlo o střetnutí dvou nerovných soupeřů (protože byl zápas dobře finančně dotován \"Berlínskou šachovou společností\", zdá se, že ze strany mistra světa šlo především o výnosný obchod). Po nerozhodné první partii prohrál Janowski čtyři partie za sebou, v šesté sice po hrubé Laskerově chybě zvítězil, ale to bylo z jeho strany všechno. Ve zbývajících čtyřech partiích Lasker vyhrál ještě třikrát a zvítězil tak celkově 7:1 (=2).\n\nTo Karl Schlechter byl pro Laskera daleko tvrdším oříškem, neboť šlo o klidného a vyrovnaného hráče, který byl v té době na vrcholu své šachové dráhy. Šlo o vrcholného představitele tzv. vídeňské školy, založené na opatrnosti, bylo jej velmi těžké porazit a brzy získal pověst \"remízového krále\".\n\nZápas Lasker – Schlechter se měl původně hrát na třicet partií, ale žádný organizátor nechtěl přistoupit na přehnané Laskerovy finanční požadavky. Nakonec se Lasker musel spokojit jen se společnou (a oproti původním Laskerovým nárokům třetinovou) nabídkou \"Wiener Schachklubu\" (za kterou stála Rothschildova dotace) a \"Berlínské šachové společnosti (Berliner Schachgesellschaft)\", přičemž počet partií zápasu byl stanoven na deset. V případě nerozhodného výsledku zůstal titul stávajícímu mistru světa. Opatrný Lasker nastoupil k tak krátkému zápasu se Schlechterem jistě až po dlouhých úvahách, neboť hrozilo velké nebezpečí nahodilého výsledku. Učinil tak nejriskantnější krok své šachové kariéry a šachovému světu připravil jeden z nejdramatičtějších zážitků, které kdy boj o titul mistra světa přinesl.\n\nZápas začal 7. ledna 1910 ve \"Wiener Schachklubu\" a již první čtyři partie, které skončily remízami, jasně naznačily indispozici mistra světa v tomto zápase. Lasker mnohdy opomenul silnější tah a také několikrát nedokázal zužitkovat dosaženou výhodu. Pak přišla pátá partie, poslední, která se hrála ve Vídni. Mistr světa hrál s černými kameny iniciativně, a když získal druhého pěšce, zdálo se, že zvítězí. Pak však dovolil po dámském křídle proniknout bílé dámě s věží skrz svou obranu a umožnil tak Schlechterovi rozhodnout partii ve svůj prospěch. Vídeňští diváci uspořádali po skončení hry vítězovi partie velké ovace.\n\nDo druhé poloviny zápasu, která se hrála po týdenní přestávce od 29. ledna v Berlíně, nastupoval tak Lasker za stavu 0:1 (=4). Hned v šesté partii Lasker ostře útočil, ale Schlechterovu obranu neprorazil. Remízou skončila i sedmá partie, nejzajímavější z celého zápasu, kdy Schlechter po nezvyklém zahájení našel pěknou oběť figury, a jen kvalitní obrana zachránila mistra světa před druhou porážkou. Rovněž tak osmá a devátá partie skončily nerozhodně, a tak byl před poslední desátou partií stav 1:0 (=8) pro Schlechtera. Po zahájení Lasker zaútočil, nepokračoval však zcela korektně. Schlechter byl ale nervózní, přehlédl v napětí boje šanci na výhru a v pozici, kdy mohl dosáhnout remízy, zvolil špatné pokračování. Lasker se chopil poslední příležitosti a partii vyhrál. Vyrovnal tak celkový stav zápasu na 1:1 (=8) a se značnou dávkou štěstí svůj titul obhájil.\n\nV listopadu téhož roku se uskutečnil Laskerův druhý zápas s Janowskim, který byl opět dotován \"Berlínskou šachovou společností\". Ze všech zápasů o titul mistra světa byl tento nejen nejméně významný, ale dokonce naprosto zbytečný, neboť po zcela jasné porážce Janowského v Paříži roku 1909 neměl žádný sportovní smysl. Byl to spíše obchodní podnik mistra světa a zřejmě také náhrada pro Janowského za první zápas, který nebyl oficiálním střetnutím.\n\nZápas se hrál v Berlíně na jedenáct partií od 8. listopadu do 8. prosince roku 1910 a skončil ještě drtivější porážkou Janowského 8:0 (=3) než zápas první. Jen na začátku vyzyvatel trochu vzdoroval a po třetí partii prohrával jen 1:0, ale pak neopatrnou hrou s ambiciózními zápletkami prohrával s klidným a rozvážným Laskerem jednu partii za druhou.\n\nPo druhém zápase s Janowskim se Lasker opět odmlčel a věnoval se svým matematickým a filozofickým pracím. Jeho návrat na šachové kolbiště přinesl až rok 1914, a byl to návrat triumfální. Lasker potvrdil své mistrovství na turnaji v Petrohradě, který měl určit jeho soupeře pro další zápas o titul mistra světa. Šlo o jeden z největších turnajů dvacátého století a zúčastnila se ho prakticky celá tehdejší světová špička (jen Duras, Maróczy a Schlechter museli pro politické napětí mezi Ruskem a Rakouskem-Uherskem pozvání na turnaj odmítnout).\n\nJedenáct hráčů sehrálo nejprve první kolo systémem každý s každým a prvních pět postoupilo do dvoukolového finále. Po prvním finálovém kole vedl Capablanca s náskokem 1,5 bodu před Laskerem a Tarraschem, za nimi následoval Aljechin s Marshallem. Ve finále ale Lasker Capablancu předstihl, protože jej jednak sám porazil, a jednak mu bezděčně pomohl jeho starý sok Tarrasch, který rovněž nad Kubáncem zvítězil.\n\nPo skončení turnaje udělil účastníkům finále ruský car Mikuláš II. titul šachového velmistra. Bylo to poprvé v šachové historii, kdy byl takovýto titul udělen.\n\nHned po skončení světové války se dostala do popředí otázka zápasu o titul mistra světa mezi Laskerem a Capablancou, který si právo vyzvat Laskera vybojoval na turnaji v Petrohradě v roce 1914. Předcházela mu opět, jak už bylo u Laskera zvykem, celá řada složitých jednání, z nichž mnoho bylo vedeno jen z prestižních a mnohdy i velmi malicherných důvodů a pravděpodobně také snahou Laskera zápas co nejvíce oddálit, jako kdyby se svého soupeře obával. A nebylo by divu, neboť Capablanca neustále dokazoval své mistrovství. Například v roce 1919 byl v anglickém Hastingsu uspořádán turnaj na oslavu vítězství ve světové válce a Capablanca v něm (při Laskerově neúčasti) bez problémů zvítězil, když ztratil jen půl bodu s druhým Kostićem.\n\nRoku 1920 dokonce Lasker rezignoval na svůj titul ve prospěch Capablancy bez boje, ale když dostal 11.000 dolarů souhlasil, že sehraje s Capablancou zápas o titul. Ten se konal v Havaně na jaře roku 1921 od 15. března do 20. dubna a hrál se na osm vítězství při maximálním počtu dvaceti čtyř partií. Po čtyřech remízách přišla pro Laskera (stejně jako v zápase se Schlechterem) pátá nešťastná partie, ve které Lasker po živé hře obětoval kvalitu za pěšce, ale ve vyrovnané, ovšem poněkud nepřehledné pozici se dopustil hrubé chyby, po které musel partii vzdát. Laskerova chyba byla důsledkem jeho únavy z těžkých předchozích partií a ukázala, že kondice mistra světa není nejlepší. Již po páté partii si Lasker stěžoval na nevhodné havanské klima – sotva právem, protože v jarních měsících je na Kubě počasí pro Evropana nejvhodnější.\n\nDalší čtyři partie skončily opět nerozhodně, ale v desáté Capablanca skvělým výkonem s černými kameny v přesně vedené koncovce Laskera opět porazil. Poprvé byl Lasker v zápase o mistra světa pozadu o dva body, ale jeho tragédie tím nekončila. Hned nato vyhrál Capablanca v útočném stylu i jedenáctou partii a stav 0:3 (=8) byl pro mistra světa již zoufalý. Po dvou ještě dosti bojovných remízách přehlédl Lasker ve čtrnácté partii ztrátu kvality, v rozrušení vzdal partii a příští den i celý zápas, údajně na radu lékaře pro velké nervové vypětí a nedobrý fyzický stav, prý v důsledku velkého horka. Capablanca tak zvítězil 4:0 (=10) a stal se v pořadí třetím oficiálním mistrem světa v šachu.\n\nPo ztrátě titulu mistra světa se odvetný zápas již nehrál. Přesto Lasker ještě dlouho na turnajích dokazoval, že zdaleka nepatří do starého železa. Vyhrál turnaj v Ostravě roku 1923 (před Rétim) a především turnaj v New Yorku roku 1924, kde byl první před Capablancou a Aljechinem. Rovněž roku 1925 v Moskvě předstihl Capablancu, když skončil druhý za Bogoljubovem.\n\nRoku 1927 se Lasker vrátil do Berlína a stal se mezinárodním hráčem bridge (dokonce v této hře reprezentoval Německo). Roku 1933 však musel svou vlast opustit a jeho majetek byl konfiskován, protože Lasker byl židovského původu. Odešel do Anglie a pak na turnaji v Curychu roku 1934 skončil pátý (turnaj vyhrál Aljechin). Roku 1935 odjel do Sovětského svazu a zde na turnajích v Moskvě roku 1935 skončil třetí (vyhráli společně Botvinnik a Salo Flohr) a roku 1936 šestý (vyhrál Capablanca). Zúčastnil se ještě turnaje v Nottinghamu roku 1936, kde se umístil na sedmém až osmém místě (zvítězili společně Capablanca a Botvinnik) a pak se natrvalo usídlil v New Yorku, kde roku 1941 zemřel.\n\nLasker je považován za prvního velkého šachového psychologa. Například ve svém díle \"Gesunder Menschenverstand im Schach (Zdravý rozum v šachu)\" z roku 1925 dokazoval, že hráč nebojuje s dřevěnými figurkami, ale s osobností soupeře. Proto kladl důraz na psychologickou přípravu na hru a na pečlivé studium soupeře před partií, aby proti němu mohl využít jeho nedostatků. Údajně dělal i úmyslně slabé a sporné tahy, aby „zkalil vodu“ a přivedl své soupeře do nepřehledné pozice, která jim nevyhovovala. Mnoho jeho soupeřů, kteří šachovou psychologii neuznávali (a tudíž byli ideálním materiálem pro její použití), na jeho úspěchy v takto prohraných partiích žehrali a říkali, že má naprosto nehorázné a nezasloužené štěstí.\n\nLasker rovněž zkomponoval několik šachových studií. Nejslavnější z nich ukazuje manévr, dnes známý jako \"Laskerův manévr\", který umožňuje vyhrát v některých pozicích věžových koncovek.\nŘešení:\n\n1. Kb7 Vb2+2. Ka7 Vc23. Vh5+ Ka44. Kb6 Vb2+5. Ka6 Vc26. Vh4+ Ka37. Kb6 Vb2+8. Ka5 Vc29. Vh3+ Ka2 (nebo 9...Kb2)10. V×h2 (oběť věže je z důvodu vazby nutno přijmout) V×h211. c8D a koncovka dáma proti věži je teoretická výhra silnější strany\n\n\n\n\n\n\n\n"}
{"id": "30945", "url": "https://cs.wikipedia.org/wiki?curid=30945", "title": "Úranos", "text": "Úranos\n\nÚranos (latinsky Caelus) je v řecké mytologii první bůh nebes a nebe samo. Řecký výraz pro tohoto boha (Οὐρανός) byl také výrazem pro nebe. Po prvopočátečním Chaosu se zmocnil vlády nad světem.\n\nByl zrozen samotnou Gaiou – Zemí. Když Úranos ovládl svět, spojili se v manželství a z něho vzešly děti Titáni:\n\nPozději následovali další potomci:\n\nÚranos všechny své děti nenáviděl, zejména Hekatoncheiry, svrhl je do Tartaru, do nitra země, odkud nesměli ven. Matka Gaia ponoukala Titány, aby za to Úrana potrestali a zbavili ho vlády. Nakonec se odhodlal nejmladší Kronos, zbavil ho mužství a vlády a prohlásil se za vládce sám.\n\nZ Úranovy krve zrodila Gaia obry Giganty a Erínye - bohyně pomsty. Podle některých verzí byla posledním jeho potomkem bohyně Afrodíté, zrozená z mořské pěny. Většinou je však uváděn jako její otec Zeus a matkou bohyně Dióna.\nU Římanů se stal z Úrana Uranus, bůh nebe a otec Saturna, který byl ztotožněn s řeckým Kronem. Bůh Calus patří až do císařské doby.\n\nStarořecká báje o bohu jménem Uranos může souviset s bájí staroindickou, kde by mu přibližně odpovídal bůh Varuna. Uvažovalo se dokonce o etymologické souvislosti, ta však není považovaná za pravděpodobnou.\n\nVšechny své potomky zplodil Uranus s Gaiou, kromě Afrodíté, která se zrodila z mořské pěny oplodněné genitáliemi vykastrovaného Urana. Seznam jeho potomků, včetně druhového zařazení:\n\n1 Titáni, starší bohové\n\n3 Kyklopové, jednoocí giganti\n3 Hekatoncheirové\n\n4 Erínye, tři Fúrie\n5 Giganti\n\n6 Melia, hamadryáda jasanu\n\n\n\n"}
{"id": "30946", "url": "https://cs.wikipedia.org/wiki?curid=30946", "title": "Rusíni", "text": "Rusíni\n\nRusíni (rusínsky \"Русины\"; ukrajinsky \"Русини\"; ; ) je označení pro ruznorodé východoslovanské etnikum, které kompakně osidluje území v těsné blizkosti Karpat v Zakarpatské Ukrajině, Východním Slovensku, Polsku a Maďarsku . Podle etnických příznaků se dělí na pět skupin. Jsou to Lemkové, Bojkové (Verchovynci), Huculové a Doliňané (Hajnalé). Ukrajinou nejsou považováni za zvláštní národ, ale za jednu ze součastí národa ukrajinského. V Polsku jsou Rusíni označováni jako Lemkové. \n\nVzhledem k absenci vlastního státu a do roku 1995 také neexistenci kodifikace jazyka byli Rusíni jazykově ovlivňováni řeči většinového obyvatelstva ve státě, ve kterém žili, při hranicích pak i jazykem sousedících států. Rusínština je dost podobná ukrajinštině a má také určité prvky společné s staroslověnštinou (vzhledem k tomu, že se jazyk nevyvíjel a udržoval pouze v ústním podání), také se slovenštinou a češtinou. Za první Československé republiky se v rusínských vesnicích v tehdejším Československu vyučovala ruština (protože u tehdejších rusínských politiků převažovala proruská orientace, přestože rusínština je mnohem bližší ukrajinštině než ruštině). \n\nVe své knize \"Enciány z Popa Ivana\" (Praha 1933) český spisovatel Stanislav Kostka Neumann poznamenal: „\"Rusínský lid rusky neumí, s Moskaly nikdy nežil na dobré noze, rusínský lid tedy nemůže náležeti k ruskému národu, leda v záludné fantazii některých politiků\".“ Rusínština sice používá cyrilici, má však některé odlišnosti oproti písmu používanému jak ruštinou, tak ukrajinštinou.\n\nRusíni žijí v Zakarpatské Ukrajině, kde tvoří dost početnou etnickou menšinu (10 183), a v sousedních státech - zejména na Slovensku, kde zastoupení Rusínů je největší v sousedních státech (až 33 482), v Polsku (kde jsou označováni jako Lemkové, kolem 12 tisíc), v Maďarsku (kolem 10 tisíc) a Rumunsku (8 934), ale vzhledem k rozsáhlé emigraci z ekonomických důvodů také v Severní Americe a v bývalé Jugoslávii, konkrétně ve Vojvodině (15,5 tisíc) a Chorvatsku (2,3 tisíc). \n\nNa Slovensku žijí jednak v oblasti od Staré Ľubovni přes Svidník až po Ubľu (téměř souvislé území), jednak v enklávách (zejména příhraničních) v dalších částech východního Slovenska. Enklávy vznikly tím, že Rusíni po svém příchodu do této oblasti (někdy zhruba ve 14. století, většinou přicházeli z Haliče) osidlovali tehdy neosídlená místa ve vyšších polohách (v koncových částech horských údolí) při horských hřebenech často kopírujících hranice.\n\nExistuje několik studií o genetice Rusínů, které se snaží najít společný původ s dalšími moderními evropskými národy. Analýza mateřských linií DNA zjistila, že Rusíni mají nejvyšší výskyt haploskupiny I nalezený k tomuto datu ve světě. Genetická analýza populace ukazuje signifikantní statistické rozdíly mezi Rusíny a jinými slovanskými národy.\n\nNa původ Rusínů existují různé názory. Předpokládá se, že moderní Rusíni pocházejí z kmene Bílých Chorvatů, kteří obývali území dnešní Zakarpatské oblasti Ukrajiny. Po mongolském vpádu však byly horské oblasti tohoto území prakticky vylidněné, a tak sem uherský král Béla IV., mimo osadníků osídlených zásluhou tzv. lokátorů, pozval haličské osadníky. Na přelomu 14. a 15. století haličští Rusíni začali proudit také na Slovensko a do Polska. To vysvětluje, proč je rusínština tak podobna haličské ukrajinštině. Prakticky do 19. století se haličští a zakarpatští Rusíni cítili jako jeden národ. U Rusínů tehdy převládal podporovaný v Ruském říší názor, že jsou součástí „velkoruského národa“. V polovině 19. století v Haliči začal převládat ukrajinský vliv, a tak se postupně haličští Rusíni stali součástí ukrajinského národa (poslední rusofilské organizace v Haliči byly zrušeny v roce 1939 po obsazení Haliče Rudou armádou), zatímco u špičkových zakarpatských politiků proruské tendence převládaly až do konce 19. století – vyučování v podkarpatských školách se vedlo v ruštině, vydávaly se i noviny v ruštině. Ovšem podkarpatským Rusínům byly tyto tendence zcela cizí – ruština je signifikatně odlišná od rusínštiny. A tak na nižší úrovni začaly převládat buď proukrajinské tendence anebo názory, že Rusíni jsou samostatný národ. Konec diskusím položil příchod sovětské armády v roce 1944 a následné přičlenění Podkarpatské Rusi k Ukrajině – od té doby Rusíni byli považováni za součást ukrajinského národa, jak v SSSR, tak i v Československu a Polsku. Pád komunismu znovu vrátil problém do popředí – začaly diskuse o rusínské otázce. Zatímco na Ukrajině a v Rumunsku většina Rusínů se hlásí k ukrajinské národnosti, u polských a slovenských Rusínů (zhruba 2/3) převládá názor, že jsou osobitým rusínským národem. Otázka ovšem není tak jednoduchá – během sčítání obyvatelstva na Slovensku vznikaly zajímavé kombinace jako „Ukrajinec s rodným jazykem rusínským“ či „Slovák s rodným jazykem ukrajinským“ apod.\n\nRusíni jsou nejčastěji řeckokatolického nebo pravoslavného vyznání. Řeckokatolická církev má stejné obřady jako pravoslavná (řeckokatoličtí kněží také nemají povinnost celibátu a běžně se kněžími stávají ženatí), avšak na rozdíl od pravoslaví uznává primát papeže. Řeckokatolická církev vznikla historicky z toho důvodu, že na území států, ve kterých byla většina obyvatel římskokatolického vyznání, žili také obyvatelé pravoslavného vyznání. Vytvořením tzv. unie (na území tehdejšího Uherska se jednalo o tzv. Užhorodskou unii – 1649) mohli Rusíni i nadále používat tzv. východní obřad (tj. obřad používaný také pravoslavnými) a současně byli chráněni proti persekuci z důvodu neuznávání papeže. Se vznikem řeckokatolické církve v té době patrně souhlasila jen část kněží a obyvatelstva (těžko říci, nakolik došlo k vytvoření unie z přinucení a nakolik na základě racionální úvahy), nicméně v Československu po roce 1918, v době svobodných poměrů, zůstala většina u řeckokatolíků a pouze malá část se přihlásila k pravoslaví.\n\nPo roce 1948 byla řeckokatolická církev v Československu zrušena násilným sloučením s pravoslavnou církví, které se dostávalo rozsáhlé podpory režimu (v SSSR se tak stalo již dříve). V roce 1968 byla v Československu řeckokatolická církev znovu povolena a část věřících se do ní okamžitě vrátila. Další se k ní vrátila po roce 1989 (kdy skončil komunistický režim v Československu a byla oficiálně obnovena řeckokatolická církev na Ukrajině), menší část zůstala u pravoslaví.\n\nV současné době tedy na Slovensku (po rozdělení Československa) koexistují řeckokatolíci i pravoslavní, občas s určitými třenicemi. Zajímavý je rozdíl v názorech ukrajinské řeckokatolické a pravoslavné církve Moskevského patriarchátu na otázku existence Rusínů. Zatímco řeckokatolická užhorodsko-mukačevská diecéze zastává názor, že Rusíni jsou osobitý národ, užhorodská diecéze Moskevského patriarchátu propaguje názor o Rusínech jako o „karpatoruském národě“, který je jakýmsi úlomkem ruského národa ve střední Evropě. Existuje početné množství pravoslavných webstránek, a to nikoli v rusínštině nýbrž v ruštině, kde je zastoupen tento názor. Mluví se i o úzkých kontaktech mezi rusofilskými rusínskými organizacemi a ruskou tajnou službou FSB. V současné době tzv. „Sněm podkarpatských Rusínů“ je financován ruským vládním fondem „Ruský svět“ pod vedením bývalého komunistického funkcionáře a pracovníka KGB Vjačeslava Nikonova, který je zároveň poradcem Vladimira Putina.\n\n\n"}
{"id": "30948", "url": "https://cs.wikipedia.org/wiki?curid=30948", "title": "Messier 34", "text": "Messier 34\n\nMessier 34 (také M34 nebo NGC 1039 ) je otevřená hvězdokupa v souhvězdí Persea.\nJe vzdálena přibližně 1 400 světelných let od Země a poprvé ji pozoroval v roce 1654 Giovanni Batista Hodierna.\n\nM34 je možné jednoduše najít zhruba v polovině vzdálenosti mezi hvězdami Alamak (γ And) a Algol (β Per), obě jsou známé hvězdy 2. magnitudy. Hvězdokupa je pod průzračnou tmavou oblohou viditelná i pouhým okem. Pomocí triedru 10x50 je možné v ní rozlišit několik hvězd 7. a 8. magnitudy. Dalekohled o průměru 114 mm a větším hvězdokupu zcela rozloží na desítky hvězd seřazených do řetězců. Ve větších dalekohledech je potřeba hvězdokupu pozorovat při nejmenším zvětšení, jinak se nevejde celá do zorného pole.\n\n4° západně od hvězdokupy se nachází galaxie NGC 891.\n\nHvězdokupu je možné pozorovat z obou zemských polokoulí, i když její severní deklinace značně zvýhodňuje její pozorovatele na severní polokouli, kde během letních a podzimních nocí vychází vysoko na oblohu, zatímco na jižní polokouli v oblastech více vzdálených od rovníku vychází pouze nízko nad severní obzor. Přesto je tedy pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil Giovanni Batista Hodierna před rokem 1654 a Charles Messier ji přidal do svého katalogu v roce 1764 s tímto popisem: \"Kupa malých hvězd mezi hlavou Medůzy (Algol) a levou nohou Andromedy, téměř na stejné rovnoběžce s γ And, obyčejným dalekohledem dlouhým 3 stopy je možné rozeznat některé hvězdy. Její poloha je určena podle hvězdy β Per (Algol), hlavy Medůzy.\"\n\nM34 se nachází ve vzdálenosti přibližně 1 400 světelných let od Země a tvoří ji stovka hvězd. Na jihovýchodním okraji se nachází hvězda s magnitudou 7,3, která není členem hvězdokupy. Nejjasnější členové hvězdokupy jsou osmé magnitudy. Její odhadované stáří je přibližně 180 milionů let.\n\nZdánlivý průměr hvězdokupy je 35', tomu odpovídá skutečný průměr přibližně 24 světelných let.\n\n"}
{"id": "30949", "url": "https://cs.wikipedia.org/wiki?curid=30949", "title": "Johan Ludvig Runeberg", "text": "Johan Ludvig Runeberg\n\nJohan Ludvig Runeberg (5. února 1804, Jakobstad, Finsko – 6. května 1877, Porvoo) byl finský básník píšící švédsky. Považuje se za finského národního básníka.\n\nNarodil se v Jakobstadu (finsky \"Pietarsaari\") a studoval na akademii v Turku (Åbo), kde se přátelil s Johanem Vilhelmem Snellmanem a Zachariasem Topeliem.\n\nMnoho jeho básní se zabývalo životem v zemědělském Finsku. Nejznámější z těchto básní je \"Bonden Paavo\" o drobném rolníkovi farmařícím v chudém kraji okolo jezera Saarijärvi a jeho odhodlání a výdrži navzdory tvrdému podnebí a rokům špatné úrody. Každý rok přidává dvojnásobek kůry stromů do chleba, aby se vyhnul hladovění.\n\nRunebergovou nejslavnější prací jsou \"Příběhy praporčíka Ståla\" (šv. \"Fänrik Ståls sägner\"), které napsal mezi lety 1848 a 1860. Vedle tradiční Kalevaly je považována za největší finskou epickou báseň. Obsahuje příběhy z finské války během let 1808 a 1809. V této válce Švédsko ztratilo Finsko, které se stalo velkovévodstvím Ruského impéria. Tato epizodicky zpracovaná báseň zdůrazňuje obecnou lidskost na obou stranách konfliktu a velebí hrdinství Finů. První báseň \"Naše zem\" (šv. \"Vårt land\", fin. \"Maamme\") se stala finskou hymnou.\n\nKaždý rok se 5. února ve Finsku slaví „Runebergův den“. K tomuto dni patří tzv. Runebergovy dortíčky. Jejich tradice pochází od Runebergovy manželky, spisovatelky Fredriky. Byla to tak šetrná žena, že do svých dortíků přidávala chlebovou strouhanku, která je nezbytnou součástí receptu.\n\n"}
{"id": "30954", "url": "https://cs.wikipedia.org/wiki?curid=30954", "title": "Otakar Batlička", "text": "Otakar Batlička\n\nOtakar Batlička (12. března 1895 Praha-Vinohrady – 13. února 1942 Mauthausen) byl český radioamatér (volací značka OK1CB), světoběžník, spisovatel a bojovník proti nacismu. V rané dospělosti několik let cestoval po světě. Jeho putování se stalo podkladem pro částečně autobiografické dobrodružné povídky pro mládež, které publikoval v časopise \"Mladý hlasatel\". Ztvárnil v nich zčásti své vlastní zážitky, především do nich však s velkou volností přepsal vyprávění lidí, se kterými se setkal. Po okupaci a vzniku Protektorátu Čechy a Morava se stal členem Obrany národa - Východ, pro niž jako zdatný radiotelegrafista obstarával spojení se sovětskou zpravodajskou službou NKVD, resp. \"Moskvou\". Po zatčení byl nakonec uvězněn v koncentračním táboře Mauthausen, kde zahynul; příčina jeho smrti není zcela jasná. O jeho mládí se traduje řada smyšlených, tzv. batličkovských legend.\n\nNarodil se jako syn úředníka z pražských plynáren. Brzy v dětství mu zemřela matka a otec na něj pravděpodobně neměl příliš času. Jako kluk měl Batlička každopádně jeden problém za druhým. Neměl smysl pro disciplínu a často se bouřil. Poctivým srovnáváním dobových dokumentů bylo nicméně doloženo, že není pravda, že by Otakar Batlička ještě někdy před plnoletostí utekl na několik let do světa, jak se o něm traduje. Cestu do zahraničí ve skutečnosti podnikl až v dospělosti.\n\nNavzdory legendám se po návratu z cest po světě rychle dostal do svízelné životní situace. Neměl maturitu a těžko hledal práci. Zkoušel různá zaměstnání, nabízel se tajné policii, pojišťoval psy, nakonec si otevřel vlastní soukromou školu boxu, kde byl instruktorem. Údajně získal vavříny ve střelbě, závodil na motorce. Na jedné výstavě v Nuslích se později seznámil s radiotelegrafií. Znovu tak začal cestovat, tentokrát jen éterem na vlnách, ale za to po celé planetě. Mezi smyšlenky patří, že by se spojil s Nobileho vzducholodí (v době jejího letu se radioamatérství ještě nevěnoval) a podobné velikášské kousky, které opět zmiňují batličkovské legendy. Batlička pracoval jako obyčejný řidič pražské tramvaje a pomalu se z něj stával usedlý pán.\n\nNa přelomu třicátých a čtyřicátých let 20. století se Batlička stal prvně výrazně populární mezi českou mládeží a to díky psaní dobrodružných povídek, které mu vycházely v časopise \"Mladý hlasatel\", vydávaným koncernem Melantrich.\n\nV období nacistické okupace se Batlička jako radiotelegrafista zapojil do činnosti ilegální skupiny Obrana národa - Východ, konkrétně na spojení s Moskvou. Na podzim roku 1941 došlo k odhalení a zatčení jejích členů. Byl vyslýchán, vězněn na Pankráci, v Terezíně, a poté jej čekal už koncentrační tábor Mauthausen. Podle oficiálních záznamů Batlička zemřel v roce 1942. Podle svědectví tehdejších vězňů a poválečných vyšetřování o činnosti v táboře se předpokládá, že jako ostatní vězňové zemřel benzinovou injekcí do srdce, rukou nacistického lékaře Eduarda Krebsbacha nebo některého z jeho pomocníků, některé zdroje uvádí i zastřelení.\n\nExistuje nedoložená verze, podle níž Batlička úspěšně utekl z Mauthausenu. Následně se však měl omylem střetnout s pancéřovou divizí SS a být zastřelen na útěku. Vzhledem ke všem souvislostem je třeba tuto verzi považovat za nepravdivou. O podobném incidentu se v dokumentech koncentračního tábora nenašla zmínka a přeživší vězňové považovali tento příběh za nesmysl.\n\nJako téměř zapomenutého autora objevil Batličku pro socialistickou veřejnost v polovině šedesátých let 20. století Petr Sadecký, který se od mládí zajímal o kresby Konečného, Buriana a dalších tradičních ilustrátorů dobrodružných knih. To Sadeckého také přivedlo k zájmu o dílo Jaroslava Foglara, které v polovině šedesátých let pomáhal znovu propagovat. Následně Sadecký svůj zájem nasměroval na již téměř zapomenutého Batličku. Po domluvě s vdovou po Batličkovi sehnal vhodného editora, který původní povídky z přelomu třicátých a čtyřicátých let přepracoval. Výsledkem byla kniha \"Na vlně 57 metrů\" a po jejím úspěchu následovaly další. Ukázalo se, že Batličkovy knihy vlastně ani nejsou nijak odlišné od ostatních státem tolerovaných indiánek. Některé Batličkovy tituly díky tomu mohly vyjít i v době pozdější normalizace.\n\nVedle jednoznačného přínosu zanechal kontroverzní Sadecký i na Batličkově osobě svůj neblahý stín. Aby totiž zvýšil zájem veřejnosti o pozapomenutého autora, vytvořil okolo Batličkova mládí obrovskou legendu, složenou z údajných dobrodružství samotného Batličky. Dodnes se dokonce v některých ohledech nepodařilo úplně přesně odhalit, co vše je v Batličkově posmrtném životopise mýtus a co je pravda. Sadecký totiž svými mystifikacemi o Batličkově dobrodružném mládí hojně zásobil dobová periodika a propašoval je i do záložek a doslovů knih s Batličkovými povídkami. \n\nUkázkovým příkladem rozšířenosti těchto mystifikací je i vážně míněné přetištění některých z nich v prestižní vědecké revue \"Vesmír\". Existenci přinejmenším některých dávno překonaných legend z marketingových důvodů podporuje i vydavatel nového knižního vydání Batličkových povídek.\n\nJeho povídky byly také zpracovány jako dramatizace Českého rozhlasu Praha v rámci pořadů Rádio na polštář a Domino, namluvil je Stanislav Oubram a pro rozhlas upravil Eduard Kára.\n\nZa odbojovou činnost byl roku 1946 vyznamenán válečným křížem in memoriam tehdejším ministrem národní obrany generálem Ludvíkem Svobodou. Jeho pamětní deska je umístěna v Čiklově ulici na domě číslo 7 v nuselském údolí v Praze.\n\n\n\n"}
{"id": "30960", "url": "https://cs.wikipedia.org/wiki?curid=30960", "title": "Chamská kultura", "text": "Chamská kultura\n\nChamská kultura je jedna z kultur středoevropského eneolitu. Absolutně chronologicky je řazena někde mezi roky 3 200 – 2 800 př. n. l. Na českém území je přibližně současná s kulturou řivnáčskou a kulturou kulovitých amfor.\n\nEponymní lokalita je město Cham v Horní Falci, či konkrétněji naleziště Knöbling, část obce Schorndorf, 6 km jihozápadně odtud. Dále se lokality nacházejí ve Švábsku, Horní Falci, Horním Rakousku, jižních a západních Čechách.\n\nPro tuto kulturu je na českém území typické, že ji známe pouze ze sídlišť, a to výšinných, která se nacházejí jak na skalách a stolových horách, tak na ostrožnách. Je nutno podotknout, že archeologové nevědí, do jaké míry tyto nálezy vystihují skutečnost starou několik tisíc let. Je sice možné, že lid s chamskou kulturou sídlil jen na výšinných sídlištích, ale je také možné, že se z nějakého důvodu nepodařilo nížinná sídliště objevit. Výšinná sídliště bývají opevněná systémem příkopů a palisádou s několika vchody. Jmenovitě sem patří např. Srby, Měcholupy, Lopata, Litice, Druztová-Věžka.\n\nZdá se, že sídliště byla v západních Čechách rozmístěna velmi hustě, snad i ve vzdálenostech 3–5 km. Na sídlištích se podařilo objevit jen málo objektů, podle kterých by bylo možné určit charakter vnitřní výstavby. Výjimku na našem území tvoří zachycený půdorys domu kůlové konstrukce na Čelákovické hoře u Holýšova. I nálezy artefaktů jsou obecně chudé. Zajímavou skutečností je fakt, že na sídlištích nacházíme keramiku kultury kulovitých amfor, ale i napodobeniny této keramiky, které byly zřejmě vyrobeny příslušníky chamské kultury.\n\nZpůsob pohřbívání lidu chamské kultury neznáme, a proto se předpokládá žárový pohřební ritus.\n\nFrantišek Xaver Franc, Norbert Mašek, Jan Prostředník, Emilie Pleslová–Štiková, Jan Michálek, Dara Baštová, Jaroslav Bašta\n\n"}
{"id": "30961", "url": "https://cs.wikipedia.org/wiki?curid=30961", "title": "Mars Reconnaissance Orbiter", "text": "Mars Reconnaissance Orbiter\n\nMars Reconnaissance Orbiter (zkráceně MRO) je planetární sonda určená k průzkumu planety Mars z oběžné dráhy. Byla vypuštěna 12. srpna 2005, v březnu 2006 dosáhla Marsu a stala se třetí aktivní družicí Marsu (vedle sond Mars Express a Mars Odyssey) a celkově pátou aktivní sondou (na Marsu jsou ještě dvě vozítka programu Mars Exploration Rover) u této planety.\n\nV roce 2014 rozhodla NASA o opětovném prodloužení mise sondy.\n\n\nProvozního vybavení sondy je využito k těmto experimentům:\n\nDále sonda nese tři technické experimenty v rámci vývoje budoucích sond:\n\nSonda byla vypuštěna z kosmodromu Kennedy Space Center na Floridě 12. srpna 2005 dvoustupňovou nosnou raketou Atlas V Model 4001. Pomocí šesti hydrazinových motorů byla 10. března 2006 navedena na silně excentrickou oběžnou dráhu kolem planety. Dne 24. března 2006 sonda pořídila první snímky povrchu Marsu kamerou HiRISE z výšky 2 489 km s rozlišením 2,49 m/px. Poté nastala fáze brzdění s využitím atmosféry (tzv. aerobraking), která trvala v období od března do listopadu 2006, než bylo dosaženo potřebné nižší dráhy. Teprve poté započal vlastní vědecký výzkum planety, přičemž základní vědecká mise je plánována do prosince 2008. Hlavním cílem výzkumů je snímkování povrchu s vysokým rozlišením, což umožní detailní naplánování dalších expedic automatických sond. V období od ledna 2009 do prosince 2010 byla sonda využívána jako retranslační družice pro zajišťování spojení s jinými sondami a automatickými laboratořemi na povrchu Marsu.\n\n"}
{"id": "30964", "url": "https://cs.wikipedia.org/wiki?curid=30964", "title": "Javor mléč", "text": "Javor mléč\n\nJavor mléč (\"Acer platanoides\") je druh stromu z čeledi mýdelníkovité.\nJavor mléč je statný opadavý strom, dosahuje výšky 25 až 30 m. Dospělosti dosahuje jako solitér ve věku 20–30 let, v zápoji 30–40 let. Dosahuje většinou kratšího věku než 150 let, výjimečně 300 až 400 let.\n\nKoruna je většinou pravidelná, kulatá a široká. Listy jsou vstřícné, dlouze řapíkaté, asi 10–15 cm dlouhé a téměř stejně široké, s 5–7 nestejně velkými špičatými laloky s tupými zářezy, dlanitoklané, dolní laloky jsou zřetelně menší než přední, protažené v řadu velmi tenkých a dlouhých zubů. Barva na líci je svěže až tmavozelená, matná, na rubu je světlejší, občas i modravě zelená. Utržený řapík mléčí. Na podzim listy mění barvu na žlutou. Borka starších javorů je mírně popraskaná, neodlupčivá (na rozdíl od javoru klenu) a má tmavošedé zabarvení. Četné žlutozelené květy jsou uspořádány ve vzpřímených latnatých květenstvích. Rozkvétají dlouho před vyrašením listů a mizí až po olistění. Plody jsou dvounažky, jejichž křídla svírají tupý úhel. Kořenový systém je srdčitý, středně hluboko (pod 1 metr) kořenící, má kořeny dlouhé do 6 metrů.\n\nJavor mléč je hojný v listnatých lesích po celém území České republiky, velmi často je pěstován v parcích. Vyskytuje se však po celé Evropě. Původně se vyskytoval ve střední a východní Evropě, jeho přírodní areál se rozkládá od jihovýchodu Norska až na východ do Ruska. Roste ale i ve střední Itálii a na Balkáně.\n\n\n\n"}
{"id": "30965", "url": "https://cs.wikipedia.org/wiki?curid=30965", "title": "Love Over Gold", "text": "Love Over Gold\n\nLove Over Gold je čtvrtým studiovým albem britské rockové skupiny Dire Straits, které v roce 1982 několik týdnů okupovalo první příčku hitparády prodejnosti ve Velké Británii. \n\n„Lásku nad zlato“ otevírá téměř čtvrthodinová skladba \"Telegraph Road\", která ve svém textu reaguje na nástup thatcherismu ve Velké Británii, stejně jako skladba \"Industrial Disease\". Na první stranu tehdejší gramofonové desky se ještě vtěsnala skladba \"Private Investigations\" s naopak minimalistickým textem. Pohled soukromého detektiva vyšel ve Velké Británii také jako singl. V příslušné hitparádě se umístil na druhém místě.\n\nV USA album získalo zlatou desku. Jako singl tam vyšla první skladba z druhé strany \"Industrial Disease\". Album jako celek bylo první nahrávkou Dire Straits, kterou produkoval jejich vedoucí Mark Knopfler sám.\n\nZ hlediska českého fanouška bylo ve své době důležité, že album se po dvou letech objevilo i v licenci firmy Supraphon na našem trhu. Robert Křesťan ze skupiny Poutníci záhy překrouceným českým textem opatřil úvodní skladbu nahrávky.\n\nVšechno napsal Mark Knopfler.\n\n"}
{"id": "30968", "url": "https://cs.wikipedia.org/wiki?curid=30968", "title": "David Lynch", "text": "David Lynch\n\nDavid Keith Lynch (* 20. ledna 1946 Missoula, Montana, USA) je americký filmový scenárista, režisér, producent, malíř, hudebník, skladatel a performer. Jedná se o významného představitele postmoderní kinematografie. Byl nominován na Oscara v kategorii nejlepší režie za filmy \"Sloní muž\" (1980), \"Modrý samet\" (1986) a \"Mulholland Drive\" (2001). \"Sloní muž\" byl také nominován v kategorii nejlepší scénář. Vyhrál hlavní cenu na Filmovém festivalu v Cannes a Benátkách.\n\nStředoškolské vzdělání získal v Alexandrii, poté studoval malířství v Bostonu. V roce 1965 zahájil studium na Pennsylvania Academy of the Fine Arts ve Filadelfii, ukončil ho o čtyři roky později.\n\nHlavním záběrem jeho umělecké tvorby jsou filmy. Jeho umění je ovlivněno expresionismem a pro jeho specifický styl režie je typická iracionální stavba děje a surrealistická sdělení, díky čemuž jsou jeho projekty vesměs považovány za kontroverzní a těžko stravitelné. Lynch si často vybírá jako místo děje buď malá americká města (tak třeba v \"Modrém sametu\" nebo seriálu \"Městečko Twin Peaks\") nebo naopak kalifornské metropole (\"Lost Highway\", \"Mulholland Drive\" nebo \"Inland Empire\"). Jeho filmy neslaví vždy komerční úspěch, ale u fanoušků se těší až kultovní obliby. Svérázný autor při tvorbě využívá transcendentální meditaci. Založil nadaci, která si klade za cíl zavést tuto meditační techniku do škol. V roce 2012 natočil reklamní kampaň na oděvní značku H&M s Lanou Del Rey.\n\nJeho dcerou je režisérka Jennifer Lynchová.\n\n\n\n"}
{"id": "30970", "url": "https://cs.wikipedia.org/wiki?curid=30970", "title": "Slavníkovci", "text": "Slavníkovci\n\nSlavníkovci byl významný, snad s Přemyslovci spřízněný český rod, jehož rozkvět a i zánik spadá do 10. století. Vyvraždění Slavníkovců 28. září 995 na Libici je pokládáno za jednu z nejvýznamnějších epizod raně středověkého českého státu. Jejich vztah k Přemyslovcům patří k stále diskutovaným otázkám české historie.\n\nO Slavníkovcích podává zprávu několik písemných pramenů. Asi nejznámější je Kosmova \"Kronika česká\", která je ovšem pramenem pozdním a pro toto období krajně nespolehlivým. Kosmas jako církevní osoba silně stranil svatému Vojtěchu. Až v této kronice se jmenuje Libice jako místo, kde byli Slavníkovci vyvražděni, proto dnes tuto informaci nepovažujeme za úplně spolehlivou. Přinejmenším Malín, kde prý stála slavníkovská mincovna (a který nebyl dodnes archeologicky prozkoumán), by mohl být místem, kde k útoku došlo. Dalším kronikářem, který zmiňuje osudy některých Slavníkovců je Thietmar Merseburský, který byl ovšem současníkem.\n\nMezi další prameny patří svatovojtěšské legendy \"Est locus\" (Vita prior) a \"Nascitur purpureus flor.\" Autorem nejstarší vojtěšské legendy \"Est locus\" byl Jan Canaparius, v letech 997–1004 opat římského aventinského kláštera, který se s svatým Vojtěchem osobně setkal. Autorem mladší \"Nascitur purpureus flor\" byl Bruno z Querfurtu († 1009), který jako zdroj informací pro své dílo užil lidi z Canapariova okruhu a Vojtěchova přítele a vychovatele Radlu.\n\nRozsah slavníkovského území není s určitostí znám. Nějaké informace podává Kosmas, ale uvádí jako jižní hranice hradiště Chýnov, Doudleby a Netolice, na západě Rokycansko, na východě hrad Litomyšl. Vzhledem k již zmíněné nespolehlivosti tohoto pramene, někteří historikové takový rozsah zpochybňují a omezují pouze na oblast libicko-malínskou (doloženou slavníkovskými mincemi), resp. Poděbradsko, Nymbursko, Kolínsko, Kutnohorsko a Čáslavsko.\n\nSlavník († 981, podle nekrologu břevnovského kláštera se tak stalo 18. března) a jeho žena Střezislava († 987):\nPrvní generace \"Slavníkovců\", které známe. Snad byli příbuzní Přemyslovců a podle Bruna z Querfurtu i saských Luidolfovců (Jindřich I. Ptáčník nebo Jindřich II.). Část historiků se domnívá, že Střezislava mohla být sestrou Boleslava I. a Václava. Jiní to odmítají (protože tuto skutečnost by Bruno věděl) a pokládají za jejich příbuzného Slavníka (přes některé neznámé mladší sourozence Přemyslovců). Existují však i hypotézy o tom, že by Slavník mohl být totožný s údajným synem knížete Václava, Zbraslavem. Podle Dalimilovy kroniky byla Střezislava sestrou zlického knížete.\n\nSoběslav: Převzal správcovství či vládu nad slavníkovskou doménou po Slavníkově smrti v roce 981. Za jeho správcovství/vlády došlo k rozkvětu Libice, byl vystavěn knížecí palác a kostel sv. Jana Křtitele v otonském stavebním stylu, na Libici a na Malíně došlo k ražbě vlastních mincí. Na některých mincích je Soběslav označen jako „dux“ tedy vévoda nebo kníže. Na jiném typu mince je vyobrazen s korunou na hlavě. Tato koruna se velmi podobá císařské koruně Oty II. a Oty III. Masakr v roce 995 přežil, protože v té době táhl na pomoc Otovi III. Po roce 995 se uchýlil na dvůr Boleslava Chrabrého a s ním také v roce 1003 přišel zpět do Čech. Zahynul o rok později při ústupu z Prahy (snad v září 1004).\n\nNejznámějším Slavníkovcem byl druhý pražský biskup svatý Vojtěch. Uvažuje se o tom, že některé ze slavníkovských mincí jsou právě mince, které nechal razit svatý Vojtěch. Jedná se o mince s nápisem HIC DENARIUS EST EPIS(COPI), ale jelikož není uvedeno jméno biskupa (druhá strana mince je korumpovaná), nelze tuto teorii potvrdit.\n\nSe svatým Vojtěchem jsou úzce svázány osudy jeho nevlastního bratra svatého Radima.\n\nPojem Slavníkovci se objevil v české historiografii v 2. polovině 19. století. Během následujícího více jak století se stal jedním z nejdiskutovanějších pojmů a dodnes jím i zůstává. Slavníkovce znal a tento název poprvé použil František Palacký, ale až německá historiografická škola, ke které patřil Josef Loserth, Berthold Bretholz nebo Julius Lippert vytvořila teorii dualismu – tedy, že v 2. polovině 10. století existovaly v Čechách dva mocensky si rovné knížecí rody – Přemyslovci a Slavníkovci. Ti spolu soupeřili o moc nad vznikajícím českým státem a toto soupeření bylo ukončeno násilným vpádem na jedno ze slavníkovských hradišť, kde byla velká část rodu včetně žen a dětí zabita (přežili pouze biskup sv. Vojtěch, hlava rodu „dux“ Soběslav a jejich nevlastní bratr Radim). Toto jejich zničení ukončilo sjednocování Čech a stálo u založení českého státu pod vládou Přemyslovců.\n\nKoncepci o dvou mocenských útvarech převzala Gollova škola (především historik Václav Novotný) a archeologicky ji svými výzkumy na hradišti Libice potvrdil i archeolog Rudolf Turek.\n\nVlivem vědecké autority Rudolfa Turka se na této teorii nic nezměnilo až do jeho smrti na počátku 90. let. Poté vystoupil s vážnými pochybami jeho žák Jiří Sláma.\n\nDnes mezi odborníky převládá názor, že Slavníkovci byli blízcí příbuzní Přemyslovců, Liudolfingů (Otonů) a zlických knížat, nebo dosazení správci v oblasti Trstenické stezky. Jejich úkolem bylo kontrolovat tuto pro Boleslavovo knížectví životně důležitou oblast, v žádném případě nemohli být Přemyslovcům mocensky konkurenceschopní. Trstenická stezka byla v 10. století mezinárodní magistrálou spojující západní a východní Evropu, po které proudilo zboží (kožešiny, sůl, otroci, luxusní zboží atd.). Český kníže z tohoto obchodu musel mít obrovské zisky.\n\nDůležitá je i informace o 1000 bojovnících, které Boleslav I. poslal roku 955 Otovi II. a kteří se zúčastnili bitvy na Lechu. V té době měl na jihu svést další bitvu s Maďary. Pokud by Slavníkovci chtěli Boleslavu I. či později Boleslavu II. mocensky konkurovat, museli by mít vojsko nejméně tak velké. Česká kotlina se svými zdroji a hustotou obyvatelstva by takový počet bojovníků nedokázala uživit.\n\nNutno podotknout, že na základních a středních školách je v současnosti vyučována starší koncepce dvou knížecích rodů, která vznikla před více než 100 lety.\n\nDne 28. září 995 čeští velmožové v Libici téměř všechny členy rodu povraždili. Přežil jen Soběslav, Vojtěch a jejich nevlastní bratr Radim. Motiv tohoto násilného činu je předmětem různých hypotéz. Kronikář Kosmas popisuje přepadení Libice a vyvraždění Slavníkovců takto:\n\n\n\n"}
{"id": "30974", "url": "https://cs.wikipedia.org/wiki?curid=30974", "title": "Tomášovo evangelium", "text": "Tomášovo evangelium\n\nTomášovo evangelium (\"TmEv\", rovněž \"Evangelium podle Tomáše\") je apokryfní sbírka 114 výroků připisovaných Ježíšovi. V úplnosti se dochovalo na papyrovém koptském rukopise, objeveném roku 1945 v egyptském Nag Hammádí. Tento rukopis bývá datován do doby kolem roku 340. Dochovaly se řecké zlomky Tomášova evangelia, pocházející přibližně z roku 200 a objevené již v roce 1898 v Oxyrhynchu.\n\nTomášovo evangelium je součástí knihovny objevené po druhé světové válce v Horním Egyptě. Nicméně o jeho existenci se vědělo již dříve; jeho úryvky byly známy z řeckých papyrů nalezených v egyptském Oxyrhynchu. Vznik tohoto evangelia bývá datován do poloviny druhého století, podle některých teorií však bylo sepsáno již v prvním století či kolem roku 100. Jeho konečná podoba pochází patrně z druhého století, zatímco jeho kopský přepis nalezený v Nag Hammádí pochází ze 4. století. Za místo vzniku evangelia může být považována Sýrie, jelikož odtud pochází několik dalších Tomášových spisů. Obecně se usuzuje, že jako předloha pro toto evangelium posloužila nedochovaná sbírka Ježíšových výroků, označována jako Q. Tomášovo evangelium nebylo zařazeno do křesťanského biblického kánonu, je tedy označováno jako evangelium apokryfní. Po jeho objevu se sice soudilo, že by mohlo byt kanonizováno,\nnicméně k tomu nedošlo.\n\nTomášovo evangelium není evangeliem životopisným, nýbrž obsahuje sbírku údajných Ježíšových výroků (logií). Podle členění obsahuje sbírka 114 Ježíšových výroků. Některé výroky mohou být brány jako dva a více, jiné dva zase jako jeden dle návaznosti textu, členění tedy není tolik směrodatné.\n\nTomášovo evangelium obsahuje sbírku 114 Ježíšových skrytých výroků, které podle prologu „pověděl živý Ježíš a které zapsal Didymos Juda Tomáš“. Většina, ale ne všechny výroky, začínají slovy „Ježíš řekl“ a je mu přisuzováno jejich autorství, další výroky jsou přisuzovány Ježíšovým učedníkům, kdy se většinou ptají a „on“ (tedy nejspíše Ježíš) jim odpovídá. Některé výroky není tak snadno zařadit či někomu přisoudit (např. Logion 1 „ A on řekl: Kdo najde těchto výroků, neokusí smrt.“). Tady ono „on“ může označovat jak Tomáše, tak i Ježíše. Mnoho z výroků obsažených v Tomášově evangeliu se snaží o vlastní paralelu výroků kanonických evangelií, např.: „Ježíš řekl: Blahoslaveni budiž chudí, neboť vám patří království nebe.“ (Lk 6,20). Shodné výroky se nacházejí v Markovi, Matoušovi, Lukášovi, ale i listech Pavlových, v \"Tomášově\" podání jsou ve většině případů významově posunuty a cca 20% výroků je totožných. Některá logia jsou však pro Tomášovo evangelium zcela unikátní.\n\n"}
{"id": "30978", "url": "https://cs.wikipedia.org/wiki?curid=30978", "title": "Zebda", "text": "Zebda\n\nZebda je francouzská rocková skupina.\n\nJméno skupiny pochází z arabštiny, kde \"zebda\" znamená \"máslo\". Jedná se o slovní hříčku, protože ve francouzštině je slovo \"máslo\" (\"beurre\") homonymní se slovem \"beur\", což je (v moderním významu) označení potomka arabských přistěhovalců do Francie.\n\nVšichni zakladatelé a členové skupiny jsou původem z Toulouse. Jejich texty jsou silně poznamenány politickou a společenskou angažovaností zacházející až do krajnosti (v písni \"Le Bruit et l’odeur\" – \"Hluk a pach\" – citují protisociálně laděný projev Jacqua Chiraka)\n\nTato politická angažovanost vedla až ke vzniku občanského hnutí s názvem \"Motivé-e-s\" (\"Motivovaní/é\"), která v březnu 2001 kandidovala v toulouských komunálních volbách a získala 12,38 % a tím i čtyři křesla v městském zastupitelstvu.\n\nHudebně je Zebda směsicí rocku, rapu, raï a reggae. Spolu s Noir Désir a Manu Chao je tato dynamická toulouská kapela symbolem politické a sociální angažovanosti.\n\nSkupina zaznamenala výrazný úspěch se svou písní \"Tomber la chemise\", která se zapsala do francouzské tradice jako \"sváteční hymna\". Další výrazné úspěchy zaznamenaly písně \"Viens poupoule\", \"La Danse des canards\", \"Le Travail, c'est la santé\" a další. Bylo to poprvé, co se skupina hlásicí se veřejně ke svému přistěhovaleckému původu setkala s tak výrazným úspěchem. Tato skutečnost byla zřejmě způsobena plnou frankofonizací textů.\n\nV roce 2003 se skupina rozhodla učinit dočasný rozchod, aby si její členové mohli vyzkoušet i jiné projekty. Sólové album Magyda Cherfiho vyšlo v roce 2004 a v roce 2005 pak vydali své vlastní i Mouss a Hakim Amokrane. V roce 2011 skupina obnovila svou činnost.\n\n\n\n"}
{"id": "30979", "url": "https://cs.wikipedia.org/wiki?curid=30979", "title": "Pruské Slezsko", "text": "Pruské Slezsko\n\nPruské Slezsko (oficiálně Provincie Slezsko, německy \"Provinz Schlesien\", zkráceně Slezsko, německy \"Schlesien\") bylo v letech 1742–1945 jednou z částí Pruska, v letech 1815–1919 a pak 1938–1941 jednou z jeho provincií. Jeho součástí se v roce 1743 stalo i Kladsko, do té doby jeden z vnějších krajů Čech. Metropolí bylo město Vratislav (německy \"Breslau\").\n\nOd středověku až do roku 1742 bylo celé Slezsko (s výjimkou Krosenska, které roku 1482 získalo Braniborské markrabství) součástí zemí Koruny České. Po prohrané první slezské válce ztratila Marie Terezie Vratislavským mírem 11. června 1742 většinu Slezska (včetně Kladska) ve prospěch Pruska. Kromě ztráty území přišla katolická panovnice Marie Terezie o značnou část obyvatelstva i z jiného důvodu. V celém průběhu slezských válek, na pozvání pruského krále Friedricha II. Velikého, odcházeli čeští nekatolíci ze země - a to pod ochranou pruských vojsk. Organizováním hromadné emigrace z Čech do řídce obydleného Pruského Slezska byl pověřen pruský generál Kalckstein a kněz Jan Liberda. Po Vídeňském kongresu se součástí Pruského Slezska stala i severovýchodní polovina Horní Lužice (do roku 1825 však okres Hoyerswerda náležel k provincii Braniborsku) získaná od Saského království a Pruské Slezsko se stalo jednou z deseti provincií (jako provincie Slezsko, německy \"Provinz Schlesien\") Pruského státu. V jeho rámci se roku 1871 stalo součástí Německého císařství.\n\nPo skončení první světové války 28. října 1918 obsadilo obnovené Polsko okrajová území Pruského Slezska (území jihozápadně od Bojanowa a Kaczkowo s okolím; a území západně od města Kepno s městy Bralin, Domaslów, Sosnie, Rychtal) a začlenilo je do Poznaňského vojvodství. 14. října 1919 došlo k rozdělení Pruského Slezska na provincie Dolní Slezsko (hlavní město Vratislav) a Horní Slezsko (hlavní město Opolí). Podle Versailleské mírové smlouvy se mělo v Horním Slezsku konat referendum o příslušnosti tohoto národnostně smíšeného území. 10. ledna 1920 se pak jižní část hornoslezského okresu Ratiboř (Hlučínsko) stala součástí Československa. Na základě výsledku referenda se východní část Horního Slezska stala 20. října 1921 součástí Polska, které ji začlenilo do Slezského vojvodství.\n\n1. dubna 1938 bylo Pruské Slezsko opět sjednoceno do jedné provincie. Dne 2. září 1938 byla k Pruskému Slezsku připojena malá jižní část zrušené provincie Hraniční marka Poznaňsko – Západní Prusko. Po Mnichovu se Hlučínsko stalo součástí nacistického Německa a v rámci Pruska bylo začleněno zpět do Pruského Slezska. Po německém vpádu do Polska v září 1939 ovládlo nacistické Německo celou polskou část Slezska. 26. října 1939 bylo k Pruskému Slezsku připojeno dosavadní polské Slezské vojvodství. Část Slezska, která v letech 1918–1939 náležela k polskému Poznaňskému vojvodství, se 1. listopadu 1939 stala součástí Říšské župy Poznaňsko, 29. ledna 1940 přejmenované na Říšskou župu Povartí (něm. Reichsgau Wartheland). Provincie Slezsko pak byla 29. ledna 1941 opět rozdělena na provincie Dolní a Horní Slezsko a tento stav pak trval až do konce druhé světové války.\n\nKoncem druhé světové války obsadila celé Pruské Slezsko vojska SSSR. Pokud se týče hranic, tak došlo k obnovení rozdělení Slezska z období před Mnichovskou dohodou, přičemž území východně od řeky Nisy (včetně malé části dosud saské části Horní Lužice okolo města Bogatynia) bylo na základě rozhodnutí postupimské konference dáno 2. srpna 1945 do správy Polska, i když se zatím nestalo jeho součástí. 26. prosince 1945 pak Polsko tuto oblast anektovalo (další vývoj viz Polské Slezsko). Část Horní Lužice západně od řeky Nisy, která patřila do roku 1945 k Pruskému Slezsku, byla na základě výsledků referenda připojena v rámci sovětské okupační zóny Německa k Sasku.\n\n\n\n"}
{"id": "30982", "url": "https://cs.wikipedia.org/wiki?curid=30982", "title": "Seznam vědních disciplín", "text": "Seznam vědních disciplín\n\nSeznam vědních disciplín obsahuje abecední soupis nauk, oborů a pomocných věd, které splňují definici vědy. Seznam není definitivní, protože vznikají nové vědy (často interdisciplinární) a starší vědy mohou být transformovány do nových (např. alchymie do chemie), či zavrhnuty po jejich kompromitaci (např. pseudovědy nebo vědy zatížené ideologií).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "30983", "url": "https://cs.wikipedia.org/wiki?curid=30983", "title": "Přípona", "text": "Přípona\n\nSlovo přípona má tyto významy:\n\n\n"}
{"id": "30989", "url": "https://cs.wikipedia.org/wiki?curid=30989", "title": "Ironie", "text": "Ironie\n\nIronie (řec. \"eironeia\", zastírání, předstíraná nevědomost) je literární nebo řečnická forma, která dosahuje zvláštní, často humorný účinek tím, že vyslovuje něco podstatně jiného než skutečně míní: může přehánět, zastírat nebo říkat přímý opak. Je na posluchači nebo čtenáři, aby si toho všiml a rozuměl podle toho.\n\nV literatuře je ironie způsob výsměchu. Mimoto je užívána za účelem kritiky, pro kterýžto účel mluvčí často používá termíny zdánlivě kladné v úmyslu devalorizovat předmět hovoru. Vzhledem k přirozené zdvořilosti člověka nebývá užívána opačně ve strachu o špatné pochopení i přes změny intonace nebo použití interpunkce (věta: „Bylo to odporné!“ v běžném jazyce nemůže zpravidla vyjádřit ironickou skutečnost, tedy: „Bylo to výborné“). Z tohoto důvodu je pro vyjádření pozitivních vlastností užíván především litotes (viz dále).\n\nIronie svou podstatou nutí čtenáře nebo posluchače, aby byl během četby nebo poslechu aktivní, aby přemýšlel a vybral si svou vlastní pozici v hovoru, často ve sporu.\n\nIronie namířená vůči vlastní osobě (tj. dělání si legrace sám ze sebe) se nazývá sebeironie.\n\nIronie je charakterizována především změnou intonace, v textu pak změnou typografie nebo interpunkcí (uvozovky, vykřičník, speciálním znakem horizontálně obráceného otazníku, atd.)\n\nNemusí být také provázena ničím, co by explicitně upozorňovalo, že se jedná o ironii. Takové použití je však pro svou všeobecnou nesrozumitelnost z praktických důvodů nebezpečné. Používá se jen v případech, kdy je obsah sdělení dostatečně absurdní. U některých národů však může být tento způsob ironie (stejně jako jakýkoli jiný) nesrozumitelný. Oproti tomu za humor nejvíce implicitně ironický bývá považován humor francouzský, méně pak anglický.\n\nPro praktické využití je slovní ironie užívána v argumentačních a kritických textech.\nAutor používá rozličné stylové postupy (některé jsou substituabilní):\nNejjednodušší způsob ironie. Vyslovení opaku toho, co chceme vyjádřit (podobně jako u ironie, ale dávajíce tento rozpor bez pochyb najevo).\n\nNadsázka, přehánění, zveličování. Zpravidla vyznívá ironicky i bez změny intonace nebo interpunkce.\n\nVyjádření pomocí popření opaku. Často je použit dvojitý zápor.\n\nNapodobení (ale i přehánění, zveličování vad nebo jiných rysů a charakteristik) za účelem výsměchu. Bez znalosti subjektu, který je parodován, dochází k nepochopení.\n\nPrincipem ironie je zvýraznit absurditu toho, co je již samo o sobě absurdní nebo rozporné. Ironie vznikla převážně pro obohacení vyjadřovacích schopností a pro únik z uzavřenosti a přímočarosti. Její rozšířenost je dána i přirozenou vlastností člověka vidět směšnost v paradoxu a absurditě.\n\nTypicky ironické literární žánry\n\n\n"}
{"id": "30992", "url": "https://cs.wikipedia.org/wiki?curid=30992", "title": "José Raúl Capablanca", "text": "José Raúl Capablanca\n\nJosé Raúl Capablanca y Graupera (19. listopadu 1888 Havana – 8. března 1942 New York), přezdívaný \"Capa\", byl kubánský šachista, mistr světa v šachu v letech 1921–1927.\nByl proslulý „strojově přesnou“ hrou, která mu přinesla označení \"Šachový automat\". V dobách své největší slávy prakticky nikdy neprohrával. Šachoví komentátoři jej často označovali přídomkem \"Neporazitelný\": za celou svoji kariéru sehrál 583 partií ve významných turnajích a zápasech, z nichž prohrál 35, většinu ovšem buďto na počátku nebo na konci své kariéry. Od roku 1914 do střetnutí s Aljechinem (1927) prohrál jen 6 partií.\nČasto byl také nazýván \"Šachovým Mozartem\", neboť jeho hra nezřídka působila dojmem dokonalých šachových kompozic. Michail Botvinnik o Capablankovi napsal: „Dosáhl překvapující harmonie v propočtu variant, pozičních jemností a obdivuhodné spolupráce figur. V jeho partiích vlastně nebyly vidět jednotlivé tahy, byly to kompozice nádherného prolínání plánu hry, krásných obětních kombinací a jemných pozičních manévrů.“ Pokud šlo o koncovku, která má tradičně pověst disciplíny, jež odhalí skutečného velmistra, tak v ní neměl soupeře.\n\nV roce 1921 získal Capablanca titul mistra světa v šachu, když využil finančních problémů Emanuela Laskera a vnutil mu zápas za nerovných podmínek (hrálo se v Havaně, jejíž tropické počasí stárnoucímu a nemocnému Laskerovi neprospívalo). V roce 1927 Capablanca titul ztratil v zápase s Alexandrem Aljechinem, když podcenil svého soupeře i přípravu na zápas.\n\n\n"}
{"id": "30993", "url": "https://cs.wikipedia.org/wiki?curid=30993", "title": "Tomojuki Jamašita", "text": "Tomojuki Jamašita\n\nTomojuki Jamašita (: 山下 奉文, \"Jamašita Tomojuki\"; 8. listopadu 1885 – 23. února 1946) byl japonský generál, který se proslavil především za druhé světové války.\n\nNarodil se 8. listopadu 1885 ve vesnici Osugi (dnes město Ótojo) na ostrově Šikoku. Jeho otec, vesnický lékař, ho původně chtěl nechat studovat medicínu, ale nakonec se rozhodl poslat ho na vojenskou akademii v Hirošimě. Zde studoval v letech 1900 až 1908 a ukončil ji s vyznamenáním. Poté byl přidělen k 11. pěchotnímu pluku. V roce 1916 absolvoval štábní akademii s hodností kapitán.\n\nV letech 1919 až 1921 byl v hodnosti podplukovník vojenským přidělencem ve Švýcarsku a ve Vídni. Po návratu do Japonska sloužil ve vrchním velení japonské armády. V letech 1926 až 1929 sloužil opět jako vojenský přidělenec ve Vídni v hodnosti generálmajor. Po návratu z Evropy se stal velitelem 3. gardového pluku v Tokiu. Roku 1938 byl, již v hodnosti generálporučíka, převelen do Číny, kde se ujal velení 4. divize.\n\nPrvní polovinu roku 1941 byl vedoucím vojenské mise ve Třetí říši. Zde se setkal s Hitlerem a Mussolinim. 6. listopadu byl Jamašita jmenován velitelem 25. armády, se kterou provedl 8. prosince invazi do Malajsie a Thajska. 15. února 1942 se mu podařilo dobýt Singapur. Tato vítězství mu vynesla přezdívku \"Malajský tygr\". 17. července se ujal velení 1. pozemní armády v Mandžusku (oblast dnešní severovýchodní Číny).\n\n10. října roku 1944 získal velení 14. oblastní armády, se kterou měl za úkol udržet Filipíny. Deset dnů po jeho příjezdu se vylodily americké síly, které nebyl schopen zastavit. Proto ustoupil do hor a vedl vyčerpávající přepadové a zdržovací akce, kterými na sebe vázal početné nepřátelské síly až do konce války (viz Boj o Filipíny (1944–1945)).\n\nAmeričané jej po skončení bojů zatkli, obvinili z odpovědnosti za válečné zločiny spáchané japonskou armádou v Manile po vylodění spojenců, odsoudili jej a 23. února 1946 v Manile pověsili. Rozsudek smrti podepsal americký generál Douglas MacArthur.\n\nLegitimita tohoto rozsudku je velice sporná, velká část historiků, vojáků i právníků jej hodnotí jako akt svévolné msty vykonaný na poraženém nepříteli. Válečné zločiny, za které byl Jamašita odsouzen, totiž nikdy nenařídil ani neschválil.\n\n\n"}
{"id": "30994", "url": "https://cs.wikipedia.org/wiki?curid=30994", "title": "Vegetativní rozmnožování", "text": "Vegetativní rozmnožování\n\nVegetativní rozmnožování je druh nepohlavního rozmnožování, při němž potomci vznikají jinak, než pomocí výtrusů (spor) a semen. Je velmi častý u rostlin, ale také u bakteríí a hub. V zahradnictví se oddělením části rostliny, např. dělením trsů nebo oddenků, využívá vegetativního rozmnožování k získání několika klonů s určitými výhodnými vlastnostmi.\n\nDruhem vegetativního (nepohlavního) rozmnožování je i štěpování , které zahrnuje očkování a roubování. Těmito metodami je přenášena část rostliny s požadovanými vlastnostmi na jinou rostlinu, takže vzniklý organismus má vlastnosti vegetativně množené rostliny ale i z menší části vlastnosti rostliny (podnože) na kterou byla tkáň (roub, očko) přenesena.\n\nVegetativní rozmnožování umožňují u rostlin dělivá pletiva, u jednobuněčných živočichů je metodou prosté binární dělení. Výsledkem mohutného vegetativního rozmnožování je velká genetická uniformita vzniklé populace.\n\nV přírodě je vegetativní rozmnožování časté u trvalých rostlin. Obvykle se tyto rostliny rozšiřují pomocí modifikovaných (např. plazivých) stonků. Ve skutečnosti je však možností mnohem více, vegetativní rozmnožování může zprostředkovat jakákoliv část rostliny, včetně kořene či listu). Někdy se vegetativním rozmnožováním vytváří velké kolonie klonů, někdy i celé lesy.\n\nV zahradnické praxi se kulturní rostliny rozmnožují několika způsoby. Patří sem:\n"}
{"id": "30995", "url": "https://cs.wikipedia.org/wiki?curid=30995", "title": "Rétorika", "text": "Rétorika\n\nRétorika neboli řečnictví je umění a nauka mluveného projevu, především veřejně přednášené řeči.\n\nJde o jednu z nejstarších jazykových disciplín, která se již ve starověku vyvinula ve dvě pojetí, umění přesvědčovat (persvaze) a umění výřečnosti, vybroušené mluvy (elokvence). Ve středověku byla rétorika zaměřena i na psaný projev a tvořila spolu s gramatikou a dialektikou tzv. trivium, součást svobodných umění vyučovaných na univerzitách. Ve dvacátém století založil tzv. \"Novou rétoriku\" Chajim Perelman.\n\n\n\n\n"}
{"id": "30997", "url": "https://cs.wikipedia.org/wiki?curid=30997", "title": "Parazitologie", "text": "Parazitologie\n\nParazitologie je věda, která se zabývá parazity, jejich hostiteli a vztahy mezi nimi. Při svém bádání využívá poznatků zejména cytologie, imunologie, biochemie, farmakologie, molekulární biologie, genetiky a ekologie, její vlastní poznatky jsou pak často využívány v lékařství, veterinárním lékařství, ekologii a evoluční biologii.\n\nRozlišujeme parazitologii v „užším slova smyslu“, která se zabývá pouze parazitujícími prvoky, helminty, pavoukovci a hmyzem, a parazitologii v „širším slova smyslu“, která zahrnuje pod pojem parazity i bakterie a viry a další parazitující organismy. Rozšířenější je užší pojetí. Vědec zabývající se parazitologií v užším slova smyslu se nazývá parazitolog.\n\nNejrozšířenějším oborem parazitologie je parazitologie lékařská, která se zabývá studiem parazitů, jejichž hostitelem je člověk.\n\nMezi takové organismy patří např.:\n\nLékařská parazitologie má velký vliv na vývoj nových léků a studium epidemiologie zoonóz.\n\nStuduje parazity, kteří ovlivňují zdravotní stav hospodářských zvířat, zvířat v zájmových chovech, jakož i volně žijícíh zvířat. Zabývá se vztahy mezi zvířaty a parazitem, jejich vzájemném ovlivňování. Veterinární parazitologie zkoumá taxonomické znaky, morfologii, funkce, vývoj a životní podmínky parazitů v přírodě a v živém hostitelském organismu. Je zaměřena zejména na vznik, průběh a zánik parazitóz u zvířat, jakož i na diagnostiku, klinické projevy, patologickomorfologické změny v hostiteli, terapii a prevenci. Hlavním cílem je ochrana zdraví zvířat.\n\n\nParazité mohou poskytnout množství informací o ekologii populace svého hostitele. Navíc parazité zaujímají řadu tzv. „životních strategií“, které jim umožňují kolonizovat své hostitele. Porozumění těmto aspektům pomáhá při potlačování epidemií.\n\nNedávné výzkumy, při kterých se DNA využívá při identifikaci odlišných druhů a k odhalení příbuznosti mezi jednotlivými skupinami v rámci úzké taxonomické jednotky, jsou pro parazitology velmi užitečným nástrojem.\n\n\n"}
{"id": "30998", "url": "https://cs.wikipedia.org/wiki?curid=30998", "title": "Hodyně", "text": "Hodyně\n\nJméno Hodyně nese více sídel:\n\n"}
{"id": "30999", "url": "https://cs.wikipedia.org/wiki?curid=30999", "title": "Jan Bezzemek", "text": "Jan Bezzemek\n\nJan zvaný Bezzemek (anglicky \"\"John Lackland\"\", 24. prosinec 1166, Oxford – 18./19. říjen 1216) byl králem Anglie z rodu Plantagenetů. Na trůn nastoupil 6. dubna 1199 po svém starším bratrovi Richardu I. Lvím srdci a vládl až do své smrti v roce 1216.\n\nPřídomek \"Bezzemek\" dostal kvůli tomu, že jako nejmladší syn nezdědil žádná významná panství. V průběhu vlády navíc ztratil rozsáhlé državy anglických králů ve Francii. Naproti tomu vybudoval silné loďstvo, s nímž připravil Francii drtivou porážku a ovládl vody okolo Britských ostrovů, je proto některými autory považován za zakladatele \"Royal Navy\".\n\nJeho popudlivost, panovačnost, věrolomnost a mstivost hodně přispěla ke sporům s barony, které vyústily v několik povstání a občanských válek. Vzbouřenými barony byl přinucen podepsat Magnu Chartu, která omezila jeho moc a je považována za první krok ve vývoji moderní demokracie. Později došlo k novému obnovení bojů, během níž ve vojensky beznadějné situaci zemřel na vyčerpání a úplavici.\n\nZ literatury a filmové produkce je znám zejména z příběhů Robina Hooda, který proti němu měl bojovat, je nutno ale poznamenat, že jednak nevíme, zda Hood vůbec existoval, jednak rané verze legendy o něm byly situovány do doby podstatně pozdější.\n\nI když byl Jan oblíben svým otcem, jako nejmladší syn nemohl očekávat žádné dědictví. Život jeho rodiny byl rozháraný, protože jeho starší bratři se účastnili komplotů proti svému otci. Jeho matka Eleanora byla manželem uvězněna roku 1173, kdy byl Jan ještě dítě.\n\nJako dítě byl Jan zasnouben s Alicí, dcerou a dědičkou Huberta III. Savojského. Tímto sňatkem si anjouovská dynastie chtěla pojistit svůj vliv v Savojsku. Jindřich slíbil Janovi věnovat hrady v Normandii, které dříve slíbil jeho bratru Geoffroyovi, což bylo určitou dobu předmětem sporu mezi Geoffroyem a jeho otcem. Alice se připojila k anglickému dvoru a zemřela ještě před svatbou.\n\nJan získal pověst zrádce, protože se občas spolčil se svými staršími bratry, ale občas proti nim. Zdá se, že prudký temperament podědili po předcích z obou stran.\n\nRoku 1184 si Jan i Richard činili nárok stát se dědici Akvitánie, což byl jen jeden z mnoha sporů mezi nimi. Roku 1185 se Jan stal pánem Irska, ale jeho obyvatelé jím pohrdali a tak musel po krátké době Irsko opustit.\n\nKdyž Richard zemřel, nebyl Jan považován za jeho nástupce bez problémů. Někteří doporučovali jako Richardova následníka bretaňského vévodu Artura, syna Janova staršího bratra Geoffroye. Artur soupeřil se svým strýcem o anglický trůn podporován francouzským králem Filipem II. V květnu roku 1200 v dohodě z Le Goulet Filip uznal Janovo právo na trůn a Jan uznal své vazalství v Normandii a Anjou.\n\nVálka přiměla barony z Poitou k tomu, aby hledali pomoc u francouzského krále, který byl Janovou feudální vrchností v rámci některých území na kontinentu. Roku 1202 byl Jan vyzván, aby se dostavil na francouzský dvůr a vysvětlil některá obvinění, například sňatek s Isabelou z Angoulême, snoubenkou Huga z Lusignanu. Jan se odmítl podřídit a tak na základě feudálního práva, protože odmítl poslechnout svou vrchnost, byly pozemky na kontinentu, které patřily Janovi, s výjimkou Gaskoňska, začleněny do hrabství Poitou a Janovo právo na ně propadlo ve prospěch Francie. Francouzi napadli Normandii, Filip II. určil za správce pozemků, které kdysi patřily Janovi, s výjimkou Normandie, Artura a zasnoubil ho se svou dcerou Marií.\n\nProto, že potřeboval podporu pro válku na kontinentu, přikázal Jan roku 1203 aby všechny loděnice dodaly nejméně jednu loď, a například nově zbudované loděnice v Portsmouthu jich měly dodat několik. Jan ustanovil Portsmouth za centrum námořních sil (předtím bylo hlavním střediskem námořnictva Sandwich nebo Bath). Na konci roku 1204 měl k dispozici 45 velkých galér a pak každý rok další čtyři. Zřídil také admiralitu složenou ze čtyř admirálů, z nichž každý byl zodpovědný za určitou oblast nově vytvořeného námořnictva. Nechal také postavit první velkou dopravní loď a je občas považován za zakladatele Royal Navy.\n\nAby si v době války na kontinentu zajistil klid v Anglii a Walesu, vytvořil roku 1205 alianci s waleským princem Llywelynem Velikým tím, že mu dal za manželku svou nelegitimní dceru Johanu. Arturovi se podařilo unést svou vlastní babičku, Eleonoru Akvitánskou, ale byl Janovým vojskem poražen, zajat a uvězněn nejdříve v Falaise a později v Rouenu. Není přesně známo, jak zemřel. Některé prameny uvádí, že ho zabil sám Jan, když byl jednou opilý, jiné, že zemřel ze šoku poté, co byl vykastrován. Podezření, že byl Artur zavražděn, vyprovokovalo Bretaň a později Normandii ke vzpouře proti Janovi. Arturova sestra Eleonora zůstala Janovým vězněm po celý svůj život.\n\nKdyž 13. července 1205 zemřel arcibiskup canterburský Hubert Walter, dostal se Jan do sporu s papežem Inocencem III. Kapitula Canterburské katedrály se pokládala za jediný právoplatný sbor, který může zvolit Hubertova následníka a navrhla svého kandidáta Reginalda. Jan ale chtěl prosadit za příštího arcibiskupa Jana de Grayi, který mu byl nakloněn, aby měl na církev větší vliv. Když nedošlo k dohodě, zvolila kapitula arcibiskupem jednoho ze svých členů. Druhá volba, zorganizovaná Janem, vyústila ve zvolení jiného kandidáta. Když oba dorazili do Říma, papež obě volby anuloval a jmenoval, bez ohledu na Janův názor, arcibiskupem Štěpána Langtona. Jan, podporován svými barony a mnoha anglickými biskupy, Langtona odmítl akceptovat.\n\nJan vyhostil v červenci 1207 členy kapituly a papež reagoval exkomunikací anglického království. Král odpověděl zabavením církevního majetku, protože církev nebyla schopna vykonávat náboženské obřady. Papež, vědom si, že pokud bude církev dlouhou dobu nečinná, pozbude důvěru, povolil, aby se od roku 1209 v některých kostelech sloužily mše za zavřenými dveřmi. Roku 1212 povolil vykonávat i poslední pomazání. I když klatba působila mnohým problémy, nevedla ke vzpouře proti Janovi.\n\nV listopadu 1209 byl Jan exkomunikován a v únoru 1213 papež pohrozil silnějšími sankcemi, pokud se Jan nepoddá. Papežův požadavek byl Janem přijat v květnu 1213 a Jan navíc slíbil platit za vykonávání církevních obřadů 1 000 marek ročně. Toto podrobení bylo formalizováno v Bulla Aurea a papežova podpora pomohla Janovi v novém sporu s jeho barony.\n\nPo urovnání sporu s Llwelynem Velikým (po waleském povstání z roku 1211) a po dohodě s papežem se Jan začal věnovat hájení svých zájmů na kontinentu. Tento konflikt vyvrcholil roku 1214 jeho porážkou v bitvě u Bouvines, po které musel akceptovat nevýhodné mírové dohody s Francií.\n\nTento neúspěch obrátil anglické barony proti němu (někteří vystupovali proti Janovi již po jeho exkomunikaci z církve). Jan se s jejich vůdci setkal na pláních u Runnymede, poblíž Londýna, a 15. června byl donucen podepsat dokument Magna charta libertatum.\n\nVzhledem k tomu, že tento dokument podepsal pod nátlakem a s ohledem na předchozí urovnání sporu s papežem, od něho obdržel souhlas s odvoláním podpisu Magny Charty poté, co ustanou násilnosti. Tím vyprovokoval první válku baronů a vyvolal přípravy k invazi francouzského vojska vedeného princem Ludvíkem. Francouzský princ byl pozván většinou baronů, kteří jím chtěli nahradit Jana na anglickém trůnu. Jan cestoval s vojskem napříč zemí, aby potlačil baronský odpor.\n\nV ústupu před francouzskou invazí se Jan vydal na cestu podél bažinatého území tak, aby se vyhnul vzbouřenci ovládané Východní Anglii. Druhá část jeho doprovodu, dopravující královské klenoty a důležité písemnosti, cestovala napříč bažinou a byla zasažena neočekávaným přílivem. To byla pro Jana rána, která oslabila jeho zdraví. Zeslaben úplavicí a neustálým cestováním 18. října (nebo 19.) 1216 na Newarském hradu zemřel. Byl pohřben ve Worcesterské katedrále a jeho srdce bylo uloženo v premonstrátském opatství Croxton.\n\nJanova smrt však paradoxně vyřešila komplikovanou situaci v zemi, protože většina anglické šlechty se vzbouřila proti němu, nikoliv proti trůnu. Když zmizel důvod vzpoury, vrátila se většina šlechty na stranu jeho syna Jindřicha a francouzská vojska vyhnala ze země. Prince Ludvíka navíc přinutili v roce 1217 podepsat dohodu z Lambethu. Nově zavedená omezení královské moci obsažená v Magně Chartě však zůstala převážně zachována. Regentem devítiletého krále se do jeho plnoletosti stal Vilém Maréchal, hrabě z Pembrokeu.\n\nRoku 1189 se Jan oženil s Isabelou z Gloucesteru, dědičkou Gloucesterského hrabství. Z tohoto svazku nevzešli žádní potomci a tak Jan tento sňatek anuloval krátký čas předtím, než nastoupil 6. dubna 1199 na anglický trůn, nebo krátce poté.\n\nJan se podruhé oženil 24. srpna 1200 s dvanáctiletou Isabelou z Angoulême, která mu dala pět dětí – Jindřicha, Richarda, Johanu, Isabelu a Eleonoru. Mimoto měl Jan i mnoho nelegitimních potomků a býval označován jako smilník.\n\nObdobí vlády krále Jana je považováno za jedno z nejnešťastnějších období anglické historie. Na počátku byla ztráta francouzského území Normandie a na konci občanská válka, která ho přivedla do stavu, kdy byl téměř bez vlivu na chod země. Roku 1213, aby vyřešil svůj spor s papežem, dopustil, aby se Anglie stala papežským lénem a vzbouření baroni ho přinutili podepsat Magnu Chartu.\n\nI když byla správa jeho království efektivní a Jan byl schopným vládcem, ztratil podporu svých baronů, protože na ně uvalil daně v takové výši, která v té době nebyla obvyklá. Daň, na rozdíl od předchozích období, nezahrnovala vyslání a vyzbrojení rytířů a jejich vojenského doprovodu, ale byla vyžadována ve formě peněžních prostředků. Jan měl nicméně velký přehled, byl velmi dobře informován a často se účastnil zasedání královského soudního dvora jako soudce.\n\n"}
{"id": "31000", "url": "https://cs.wikipedia.org/wiki?curid=31000", "title": "Hodyně (Kožlany)", "text": "Hodyně (Kožlany)\n\nHodyně je vesnice v severní části okresu Plzeň-sever, patřící k městu Kožlany. Katastrální území \"Hodyně u Dřevce\" zaujímá rozlohu 458 ha. V roce 2011 zde trvale žilo 91 obyvatel.\n\nHodyně leží 4 km jihovýchodně od Kralovic v mírně zvlněném terénu pod vyvýšeninou Chlumek (427 m), v nadmořské výšce okolo 400 m. Chlumek, který je protáhlý od severovýchodu k jihozápadu, je obtékán z východu malým bezejmenným potůčkem s nevelkým rybníkem. Potůček se v centru vsi vlévá jako levostranný přítok do Dřeveckého potoka, který obtéká Chlumek ze západu a jihu.\n\nHodyně leží v oblasti, která bývala v 11. a 12. století samosprávným územím Hedčanů a je možné, že byla založená právě jimi. Ves bývala rozdělená na dvě části – roku 1229 získal plaský klášter od krále Přemysla Otakara I. první část Hodyně výměnou za ves Všehrdy, druhou přikoupil v roce 1240 od Bohuslava ze Skviřína.\n\nCisterciáci postupovali pro ně v té době obvyklým způsobem – ves byla zrušena a nahrazena dvorem, který je připomínán v potvrzení majetku kláštera papežem Inocencem IV. z roku 1250. V roce 1344 byla ves obnovena zákupním právem a hospodářský dvůr kláštera (grangie) zrušen. Lokátorem se stal bývalý klášterní úředník Mikuláš, který pravděpodobně dostal opevněný dům, z něhož vznikla rychta. Mikuláš byl patrně prvním rychtářem Hodyně.\n\nPlaský klášter potřeboval peníze na daně, které si opat Gotfrýd roku 1419 vypůjčil u Hanuše z Kolovrat a jako zástavu mu dal doživotně do užívání Hodyni a další vsi. U půjčky je zmiňován v Hodyni kaplan, což naznačuje existenci kaple sv. Jana Křtitele při rychtě obdobně jako v Mladoticích, a také 10 osedlých na 11 lánech. Za husitských válek byla kaple poškozena a spáleny 4 statky. Roku 1450 Hanuš zemřel a Hodyně se vrátila zpět do majetku kláštera, který kapli opravil.\n\nV roce 1465 zastavil král Jiří z Poděbrad Hodyni a další vesnice Bedřichovi Ojířovi z Očedělic. Ten postoupil dlužní úpis Janovi z Gutštejna na Nečtinách a Janově smrti roku 1521 se Hodyně dostala zpět do klášterního majetku.\n\nRychtu v Hodyni opat kláštera zastavil Janu Burjanovi Polnreiterovi z Polenreitu a v roce 1533 zastavil ves Floriánu Gryspekovi na Kaceřově, který za klášter zaplatil daně. Od roku 1553 drží Gryspekové ves dědičně. Roku 1556 tehdejší rychtář Jan Vorel prodal rychtu svému švagrovi, Felixovi Třemošenskému z Předenic. V roce 1558 bylo v Hodyni uváděno 8 usedlostí a 11 lánů. Po roce 1565 se držení rychty rychle střídalo, roku 1580 ji koupil Gryspek a po osmi letech prodal Janu Perovi.\n\nPo Bitvě na Bílé hoře byl majetek Gryspeků konfiskován a Hodyně byla roku 1623 vrácena klášteru. Kaple byla za třicetileté války poškozena a vypáleny byly 3 statky. V roce 1751 byla dokončena nová barokní kaple (viz níže). Hodyně zůstala v majetku kláštera až do jeho zrušení Josefem II. v roce 1785, pak byla ve správě náboženského fondu, od které celé plaské panství koupil kancléř Metternich.\n\nPo zrušení feudální správy se stala samostatnou obcí v politickém a soudním okrese Kralovice. Roku 1868 v Hodyni založili v čp. 24 jednotřídní školu, roku 1882 se přestěhovala do čp. 8.\n\nNa začátku roku 1924 byla ves přejmenována z Hodiny na Hodyni, v té době bylo ve vsi 18 středních usedlostí a 7 domkařů. Od roku 1931 je ve vsi vodovod.\n\nVes mívala vlastní restauraci, školu a hřiště.\n\nHodyní prochází silnice II/201 z Kralovic na Chříč, ze které vedou silnice na Dřevec a Buček. V pracovních dnech do vsi jezdí autobus na lince Kralovice–Kozojedy.\n\nHodyně sousedí se vsí Dřevec na severu, s Brodeslavy na jihovýchodě, s Bučkem na jihozápadě a Kralovicemi na severozápadě. Směrem na Kralovice se nachází les Doubí a kopec Moltán, severovýchodně mezi vsí Dřevec a Brodeslavy se nachází les Proušiny a jihozápadním směrem mezi vsí Brodeslavy a Buček se nachází les Straný.\n\n\n"}
{"id": "31001", "url": "https://cs.wikipedia.org/wiki?curid=31001", "title": "Eduard I.", "text": "Eduard I.\n\nEduard I., zvaný „Dlouhán“ (\"Edward Longshanks\") či „Kladivo na Skoty“ (\"Hammer of the Scots\"), (17. červen 1239 – 7. červenec 1307), byl anglický král z rodu Plantagenetů. Na anglický trůn nastoupil roku 1272, po smrti svého otce Jindřicha III., a vládl až do roku 1307. Jeho významným počinem bylo obsazení velké části Walesu a totéž se mu téměř podařilo i se Skotskem. Jeho následník, Eduard II., vliv ve Skotsku ztratil.\n\nEduard se narodil 17. června 1239 ve Westminsterském paláci. Byl pojmenován po Eduardovi Vyznavačovi, kterého jeho otec velmi uznával. Eduard dostal brzy darem pozemky a to včetně oblasti Gaskoňska. Rok před darováním Eduardovi jmenoval Jindřich v Gaskoňsku na sedm let jeho správcem Simona z Montfortu, takže Eduard neměl v Gaskoňsku žádný vliv ani prospěch.\n\nEduardova první svatba byla dojednána roku 1254 otcem a Alfonsem Kastilským, bratrem nevěsty. Alfons trval na tom, aby Eduard obdržel darem pozemky s ročním výnosem 15 000 marek a aby ho mohl povýšit na rytíře. Eduard odcestoval s obrovským doprovodem v červnu do Kastilie, kde ho Alfonso v Las Huelgas povýšil do rytířského stavu a 1. listopadu 1254 se Eduard oženil se svou vrstevnicí Eleonorou Kastilskou. Po šesti týdnech plných svatebních oslav se novomanželé vydali do Gaskoňska.\n\nEduardova povaha byla velmi odlišná od povahy jeho otce. Jindřich, který vládl Anglii v době Eduardova dětství, se snažil dosáhnout dohody se svými odpůrci. Naproti tomu Eduard byl velmi ambiciózní a schopný válečník, nadšený jezdec a lovec.\n\nEduard a Eleanor se do Anglie vrátili z evropské pevniny roku 1255. Kronikář Matthew Paris uvádí, že se Eduard se svým otcem nepohodl kvůli Gaskoňsku. Eduardovy a Jindřichovy názory se rozcházely a 9. září 1256 Eduard, bez otcova vědomí, podepsal dohodu s Gailardem de Soler, vládcem jedné bordeauxské politické frakce. Nicméně Eduardovy možnosti byly omezeny tím, že v Gaskoňsku působil Stephen Longespée, správce dosazený Jindřichem. Eduardovi byly věnovány i jiné pozemky ve Walesu a Irsku, ale z různých důvodů se správě těchto nemovitostí nevěnoval.\n\nRoku 1258 byl Jindřich donucen akceptovat Oxfordská ustanovení. To přimělo Eduarda, aby se přiklonil na stranu baronů a jejich reformě. 15. října 1259 vyjádřil souhlas s tím, čeho chtěli baronové dosáhnout. Krátce nato odjel král do Francie, aby dosáhl mírové dohody a Eduard to využil ke schůzce se svými spojenci. Jindřich zjistil, že Eduard usiluje o trůn a tak se na jaře roku 1260 vrátil do Londýna. Přinutil Eduardovy spojence, aby se vzdali svých hradů a Eduardova nezávislost byla silně omezena.\n\nV bitvě u Lewes roku 1264 byl Eduard společně s otcem, strýcem Richardem a bratrancem Jindřichem zajat vítěznými barony. Král byl v neustále blízkosti Jindřicha z Montfortu a jeho ženy a zbylá trojice zůstala v domácím vězení na hradu Wallingford. Jindřich z Almainu často cestoval jako kurýr na francouzský dvůr a Eduard svým věznitelům utekl. Spíše ujel.\n\nBitva u Eveshamu se konala 31. července 1265 a Eduard baronské vojsko Simona z Montfortu porazil. Montfort v bitvě společně se dvěma syny zahynul a starý král Jindřich III. byl osvobozen.\n\nRoku 1266 dorazil do Anglie papežský legát kardinál Ottobono a žádal, aby se Eduard, spolu s francouzským králem účastnil osmé křížové výpravy. Uvádí se, že Eduardova armáda nebyla příliš velká a čítala asi jen 1 000 vojáků. Mnoho z účastníků výpravy byli Eduardovi blízcí přátele a rodinní příslušníci, včetně jeho manželky Eleanory. Aby mohl financovat náklady spojené s výpravou, musel se Eduard požádat parlament o půjčku a zadlužit se u Ludvíka IX.\n\nPůvodním cílem výpravy bylo osvobození pevnosti v Akkonu, ale Ludvík IX. se odchýlil a dorazil do Tunisu, kde se mu podařilo dobýt Kartágo. Dalšímu úspěchu se postavila do cesty epidemie. V době Eduardova příjezdu v květnu 1271, byl Ludvík IX. i jeho syn Jan mrtev. Větší část francouzského vojska se vrátila zpět do Francie, ale část se připojila k Eduardovi a jeho tisíci rytířům. Princ pokračoval do Akkonu, aby se připojil k deváté křížové výpravě. Krátce nato napadl město Quaqun. Roku 1272 se Eduardovi podařilo se sultánem Bajbarsem uzavřít desetileté příměří. Princova pověst po uzavření příměří stoupla na ceně, byl srovnáván dokonce s Richardem I.\n\nPříměří a následky zranění přiměly Eduarda k návratu do Anglie. Na zpáteční cestě výpravu stihla divoká bouře, která zapříčinila ztroskotání lodi. Při zotavené na Sicílii přišla zpráva o smrti krále Jindřicha. Eduard jako nový král složil v Paříži lenní přísahu novému francouzskému králi Filipovi.\n\nEduardův nástup na trůn byl historickým předělem. Do té doby byli angličtí panovníci považováni za krále až po jejich korunovaci. Eduard, podle předchozí dohody, která byla uzavřena před odjezdem na křížovou výpravu, byl považován za nástupce svého otce v případě jeho nenadálé smrti, i když byl prohlášen králem až 20. listopadu 1272, čtyři dny po Jindřichově smrti. K samotné korunovaci došlo až po návratu z téměř ročního pobytu v Gaskoňsku. Konala v novém chrámu Westminsterského opatství 19. srpna 1274.\n\nJednou z prvních Eduardových akcí bylo dobytí Walesu. V 50. letech 13. století Jindřich III. a Eduard dobyli Wales. Ovládli velkou část Walesu, ale Velšané vedeni Llywelynem ap Gruffyddem je odrazili. I když Angličané poslali do války čerstvé posily, byli poraženi. Vítězství Velšanů vedlo roku 1267 v Montgomery k podpisu dohody, která dovolila Llywelynovi rozšířit panství Walesu na jih, kde byly území dříve spravované Anglií a vládci Walesu obdrželi titul \"princ z Walesu\", s povinností poslušnosti anglickému králi.\n\nLlywelyn opakovaně odmítl v letech 1274 až 1276 slíbit poslušnost Eduardovi, protože ten podle něj porušil ustanovení z Montgomery, tím, že na svůj dvůr pozval Llywelynova bratra Dafydda. Eduard shromáždil obrovskou armádu, z níž asi polovinu tvořili Velšané, kteří byli nespokojení s Llywelynovou vládou, a zahájil své první tažení do Walesu (1276–1277). Po zkušenostech z předchozích porážek upravil svou taktiku tak, aby odpovídala místním podmínkám. Po tomto tažení musel Llywelyn slíbit Eduardovi poslušnost a pod jeho vládou zůstal jen Gwynedd. Nicméně Eduard mu povolil nosit titul prince waleského a svolil k jeho sňatku s Eleonorou, dcerou Simona z Montfortu.\n\nLlywelynův mladší bratr Dafydd, který byl dříve Eduardovým spojencem, zahájil roku 1282 vzpouru, ke které se brzy připojil jeho bratr Llywelyn a další Velšané a zahájili boj o národní nezávislost. Eduard byl tímto vývojem překvapen, ale reagoval rychle a zrušil Velšskou monarchii navždy. Zpočátku nebyli Angličané úspěšní. Vojsko hraběte z Gloucesteru bylo poraženo na jihu a na severu anglická armáda, která chtěla proniknout z Anglesey do centra Walesu, byla poražena armádou prince Gwynedda. Odpor Velšanů ale náhle ustal, když byl v prosinci 1282 v bezvýznamné bitvě u Irfon Bridge zabit Llywelyn. Dafydd a Gruffud byli zajati a popraveni. Aby zabezpečil svou vládu ve Walesu, nechal Eduard postavit ve Walesu síť masivních kamenných hradů. Náklady s tím spojené vyčerpaly státní pokladnu a přispěly ke králově neúspěchu ve Skotsku.\n\nKnížectví Wales bylo začleněno do Anglického království zákonem z roku 1284 a roku 1301 jmenoval Eduard svého nejstaršího syna Eduarda princem z Walesu. Od té doby, s výjimkou Eduarda III., byl tento titul udílen nejstaršímu synu anglických panovníků.\n\nRoku 1289, po tříletém pobytu v Gaskoňsku, obrátil Eduard svou pozornost na Skotsko. Měl v úmyslu oženit svého syna a nástupce Eduarda s Markétou Skotskou. Po její smrti bez zřejmých následníků, byl Eduard vyzván skotskou šlechtou jako arbitr nástupnictví, aby země neupadla do občanské války. Před ukončením jednání o nástupnictví a k překvapení mnoha Skotů, Eduard vyjádřil své přání, aby se stal svrchovaným pánem Skotska. Po několika týdnech vyjednávání byl tento požadavek přijat, ale Eduardova svrchovanost měla mít omezené trvání.\n\nTato pozice mu dala právo podílet se na rozhodování, kdo má být novým skotským králem. Po dlouhých vyjednáváních se Eduard přiklonil na stranu Jana Skotského. Ten byl 30. listopadu 1292 korunován skotským králem.\n\nPo Janově korunovaci ale Eduard odmítl, že by jeho svrchovanost nad Skotskem měla být jen dočasná. Skotský král Jan byl přinucen podepsat listinu, jež Eduarda zbavovala jeho dřívějších závazků vzdát se svrchovanosti. Brzy si uvědomil, že je Eduardovým vazalem zodpovědným mu za své poddané. Když roku 1294 Eduard vyžadoval vojenskou podporu v tažení proti Francii, byla to poslední kapka, kterou jeho trpělivost přetekla. Roku 1295 Skotové uzavřeli s Francií mír a vyhlásili válku Anglii.\n\nVálka začala v březnu 1296, kdy Skotové překročili anglické hranice a neúspěšně zaútočili na Carlisle. Nedlouho poté Eduardova velká armáda vyrazila do Skotska a požadovala kapitulaci Berwicku. Když to bylo odmítnuto, zaútočili Angličané na město a většinu jeho obyvatel pobili. Historické prameny nejsou v počtu obětí přesné, ale odhaduje se, že bylo zabito mezi 7 000 až 60 000 lidmi.\n\nPo masakru v Berwicku a porážce skotské armády roku 1296 v bitvě u Dunbaru, pokračoval Eduard na sever, obsadil Edinburgh a dorazil až na úroveň Elginu, dále, než kterýkoli anglický král před ním. Při svém návratu zabavil Kámen ze Scone (\"Stone of Destiny\") a odvezl ho do Westminsteru. Skotský král Jan byl uvězněn na tři roky v londýnském Toweru. Poté byl na papežovu přímluvu propuštěn a mohl se usídlit na pozemcích svých předků ve Francii. Všichni skotští svobodní vlastníci pozemků byli přinuceni přísahat Eduardovi věrnost a ten poté řídil Skotsko jako provincii.\n\nProti této vládě vypukla vzpoura vedená Williamem Wallacem. Eduardova armáda jeho vojsko 23. srpna 1305 v bitvě u Falkirku porazila a Eduard nechal Williama popravit. I když v bitvě zvítězil, utrpěla jeho armáda velké ztráty a Eduard byl nucen vrátit se zpět do Anglie.\n\nKapitulace skotské politické reprezentace vyvolala v Eduardovi dojem, že má situaci ve Skotsku pod kontrolou. Jeho úvahy o stabilizaci vlády ve Skotsku byly přerušeny Robertem Brucem, který zabil vlivného skotského šlechtice Jana Comyna a zmocnil se skotského trůnu. Eduard byl touto skotskou vzpourou velmi rozčílen a nařídil, aby byla nemilosrdně potlačena. Následovalo hromadné zatýkání a věšení Robertových přívrženců. I když byl Robert Bruce v počátku ze Skotska vyhnán, roku 1307 se vrátil. Eduard byl nespokojen s neschopností svých mužů zajmout Roberta a tak začal organizovat vojenskou výpravu, do jejíhož čela se chtěl postavit. Příliš starý a unavený král však zemřel předtím, než mohl do Skotska dorazit.\n\nNa rozdíl od svého otce se Eduard velmi zajímal o vládu a provedl mnoho reforem, aby obnovil královskou kontrolu ve správě země. Za doby jeho vlády se pravidelně začal scházet parlament. I když byly pravomoci tohoto parlamentu velmi omezené a týkaly se pouze daní, umožnily králi získat jejich prostřednictvím takové prostředky, které jeho otec nedokázal. Eduard nechal provést první geografický popis země.\n\nPo návratu z křížové výpravy v říjnu roku 1274 provedl důkladnou kontrolu činnosti královských a panských úředníků a zneužívání úřední moci. Po zjištění obrovského množství nepravostí byl vydán dokument \"Hundred Rolls\", který popisoval nedostatky v uplatňování královské moci. Eduard na základě zkušeností zpracovaných v tomto dokumentu nechal vydat mnoho zákonů. Vydávání těchto předpisů, které měly odstranit nedostatky, pokračovalo až do smrti jeho blízkého poradce Roberta Brunella roku 1292. Královna Eleonora svého muže v zákonodárném snažení podporovala.\nPoté co dosáhl zvýšení vlivu dvora nad barony, jeho popularita poklesla. Aby zvýšil svou popularitu a získal podporu pro výpravy do Walesu a Skotska, Eduard začal kritizovat lichvářství. Roku 1275 vydal Zákon o Židech, který obsahoval mnoho omezení pro Židy v Anglii. Hlavním ustanovením bylo označení lichvy za nezákonné. Židé museli na svém oblečení nosit žlutou hvězdu. Roku 1279 nechal uvěznit všechny vedoucí představitele židovské obce a asi 300 jich nechal popravit. Eduard se tak stal národním hrdinou a získal podporu, kterou potřeboval.\n\nVydáním Vyhlášky o vyhnanství roku 1290 formálně vyhnal všechny Židy z Anglie. Hlavním důvodem této akce byly finanční prostředky, protože všechen jejich majetek a finanční prostředky byly zabaveny. Králi se říkalo \"Le Roi Coveytus\" neboli \"král chtivec\". \n\nEduardovo stáří bylo poznamenáno smrtí jeho první manželky Eleanory. Nechal postavit „Eleanořiny kříže“ na každém místě, kde se zastavil k nočnímu odpočinku průvod dopravující její ostatky. Společně jsou na sousoší v průčelí katedrály v Lincolnu. S druhou manželkou, Markétou Francouzskou, se oženil roku 1299 jako šedesátiletý muž. Z tohoto manželství vzešli tři potomci. Jeho plány na obsazení Skotska padly. Roku 1307 zemřel, v tažení proti skotským vzbouřencům, v Burgh-by-Sands na hranicích se Skotskem. Jeho ostatky byly uloženy ve Westminsterském opatství v prosté černé hrobce. Později byl na tuto hrobku doplněn text \"Zde leží Eduard I., kladivo na Skoty\".\n\n"}
{"id": "31002", "url": "https://cs.wikipedia.org/wiki?curid=31002", "title": "Borek (Kozojedy)", "text": "Borek (Kozojedy)\n\nBorek je vesnice ve východní části okresu Plzeň-sever, část obce Kozojedy. Katastrální území zaujímá 118,01 ha. V roce 2011 zde trvale žilo 39 obyvatel. Ves je součástí Mikroregionu Dolní Střela.\n\nVes se rozkládá na okraji plošiny nad údolím řeky Střely, přibližně 9 km jižně od Kralovic.\n\nVes byla založena pány na Krašově, poprvé je připomínána roku 1529, kdy ji od poručníků nezletilého Jetřicha Bezdružického ml. z Kolovrat koupil jako součást krašovského panství Mikuláš Sviták z Landštejna. Před polovinou 16. století je Borek pustý, po roce 1592 je na místě Borku zmíněn nový poplužní dvůr, v roce 1631 je zmiňován také ovčín a mlýn s krčmou.\n\nRoku 1678 prodal Norbert Adolf Miseroni z Lisonu celé krašovské panství včetně dvoru v Borku plaskému klášteru, opat Ondřej Trojer nechal roku 1681 dvůr zrušit a jeho budovy upravit na chalupy, čímž ves obnovil.\n\nNázev vsí \"Borek\", s přívlastkem i bez přívlastku, je poměrně častý. Ukazuje na místo pokryté borovým lesem, nebo k němu přiléhající.\n\n\nBorek leží na hranici přírodních parků Rohatiny a Horní Berounka, nedaleko soutoku Kralovického potoka s řekou Střelou, která se jihovýchodně od vsi vlévá do Berounky. V údolí Střely se nachází areál Piplova Mlýna. Ves sousedí s Kozojedy na severovýchodě, na východě – na druhém břehu Berounky – s Liblínem, s Břízskem na jihu a Dolním Hradištěm na západě.\n\n\n"}
{"id": "31005", "url": "https://cs.wikipedia.org/wiki?curid=31005", "title": "Hostýn", "text": "Hostýn\n\nSvatý Hostýn, nebo jen Hostýn (735 m), je kopec v Hostýnských vrších, na kterém se nachází významné mariánské poutní místo, které bylo v roce 2018 prohlášeno národní kulturní památkou České republiky. Komplex zahrnuje baziliku Nanebevzetí Panny Marie, ubytovny pro poutníky, křížovou cestu Dušana Jurkoviče, větrnou elektrárnu a vyhlídkovou věž. Podle archeologických nálezů se zde nacházelo rozlehlé pravěké hradiště.\n\nHostýn je jedním z hlavních vrcholů Rusavské hornatiny, severozápadní části pohoří Hostýnské vrchy. Výrazně vyčnívá z jejího severního okraje asi 3 km jihovýchodně od města Bystřice pod Hostýnem, nad jejímž relativně rovinatým okolím má převýšení přibližně 350 m. Plochý pískovcový vrch je převážně pokryt smrkovým lesem, část západního svahu je chráněna jako přírodní památka Stráň. Má dva vrcholy, oba se nacházejí na katastru obce Chvalčov.\n\nNa nižším z vrcholů, v nadmořské výšce 718 m, stojí barokní poutní chrám Nanebevzetí Panny Marie. Původní stavba z let 1721–1748 byla obnovena po požáru roku 1769 a rekonstruována v letech 1841–1845. V roce 1887 zde byl dobudován jezuitský klášter. I dnes je poutní místo spravováno jezuity, kteří zde mají zřízen noviciát.\n\nPod vrcholem se nachází pramen, podle tradice zázračně uzdravující. U něj stojí kaple z roku 1700.\nNa vyšším vrcholu ve výšce 737 m je kamenná rozhledna postavená roku 1898, u níž byla v dubnu 1994 zřízena větrná elektrárna. Vrtule je vysoká 32 m a rozpětí vrtule je 27 m.\n\nNa spojnici mezi oběma vrcholy se nachází hřbitůvek jezuitských mnichů, pomník skautů, kteří zahynuli ve vězení za dob totality, a pomník dlouholetého skautského vůdce a ředitele holešovského gymnázia Rudolfa Plajnera. Jižní úbočí dvojvrší, od chrámu ke hřbitůvku, obepíná křížová cesta od Dušana Jurkoviče.\n\nPodle archeologických nálezů se na Hostýně nacházelo rozlehlé pravěké hradiště.\n\nTato významná pravěká lokalita v prostoru Moravské brány díky své poloze hrála rozhodující roli na severojižní spojnici mezi Moravou a Slezskem, v širším měřítku mezi Baltem a Adrií, tedy na trase označované jako Jantarová stezka. Hradisko „Hostýn“ se nachází asi 1,5 km jihozápadně od středu obce, na jednom z východních vrcholů Hostýnských vrchů, v nadmořské výši asi 735 metrů. Má půdorys ve tvaru nepravidelného trojúhelníku o rozloze 19,8 ha se dvěma vrcholy (na severu ostrý hřeben s nejvyšším vrcholem 735 m. n. m. a dalekým rozhledem a na jihu protáhlá plošina akropole s nejvyšším bodem 718 m n. m.), mezi nimiž se se prostírá poměrně velké sedlo zvané amfiteátr. Hradisko je po obvodu opevněno valem vysokým většinou kolem 4 metrů, v jihozápadní části však dosahuje výšky až 8 metrů; před ním se nachází příkop. V jihozápadní části je toto opevnění přerušeno původním hlavním vchodem, tzv. \"Slavkovskou branou\", u druhého přerušení (tzv. \"Železná brána\") na severovýchodním obvodě není jisté, zda s hradiskem souvisí – s největší pravděpodobností jde o novověký průraz.\n\nDominanta viditelná nejen z širokého okolí, ale i ze značných vzdáleností (např. z 80 km vzdáleného keltského oppida na Starém Hradisku), lákala k osídlení již ve starších obdobích pravěku – základ opevnění vybudoval již v době popelnicových polí lid kultury lužické zhruba kolem roku 1200 př. n. l., přestavba opevnění pochází z následujícího období pozdní doby bronzové, kdy bylo hradisko obydleno lidem kultury slezské (kolem roku 1000 př. n. l.). Třetí předkeltská fáze z doby kolem roku 600 př. n. l. náleží kultuře platěnické, tedy již starší době železné. Podle poznatků z archeologických výzkumů toto opevnění vzalo za své požárem; můžeme se jen dohadovat, nebyla-li zde spojitost s pohybem Skythů v blízkém okolí – nasvědčovat by tomu mohl nález trojbřité skythské šipky.\nKeltové zřejmě využili pro vybudování svého opevnění starých valů; zajímavé je, že tzv. klešťovitá brána, považovaná za typicky keltský prvek opevnění, byla zde vybudována již při stavbě nejstarší hradby. Keltské osídlení Hostýna nebylo na rozdíl od předchozích období a na rozdíl od jiných současných lokalit příliš intenzivní. Hostýn byl nepochybně důležitý především jako strategický bod, střežící trasu dálkového obchodu procházejícího Moravskou branou.\n\nPro úplnost je pak nutno uvést i sporadické nálezy ze střední a mladší doby hradištní, tedy již z období slovanského osídlení našich zemí.\n\nJiž roku 1672 je zaznamenána zpráva, v níž se hovoří „o starých valech na hoře“. V odborné literatuře je lokalita známa od konce 19. století (první popis s plánkem publikoval v roce 1875 Beda Dudík na základě popisu a měření svého bratra, amatérského archeologa Eduarda Dudíka), získané předválečné poznatky shromáždil roku 1940 Josef Skutil, katalog všech starších dochovaných nálezů předložil roku 1984 Karel Ludikovský. Ten prováděl na lokalitě výzkumné práce v letech 1971–1978, v letech 1988–1990 provedli záchranný výzkum vyvolaný stavbou vodovodu Jana Čižmářová a Miroslav Šmíd. V roce 1997 Miroslav Bálek zachytil v rýze pro plynovod kulturní vrstvu a v roce 1999 při záchranném výzkumu na ploše budoucího parkoviště Andrea Matějíčková prozkoumala zahloubenou chatu s úplným (tj. ležák i běhoun) kamenným žernovem.\n\nPravděpodobně již v pozdním středověku byla na vrcholu postavena kaple Panny Marie, zřejmě od havířů, které sem povolal pan Burian Žabka z Limberka v roce 1544; vydržela stát do roku 1658. Existence pramene nedaleko vrcholu a zejména pozůstatky mohutných pravěkých valů pak nevyhnutelně vedly ke vzniku řady pověstí.\nPodle pověsti, která však byla poprvé zapsána až v roce 1665 v díle jezuity Bohuslava Balbína \"Diva Montis Sancti\", se zde ve 13. století (1241) ukrývali lidé při velkém nájezdu Tatarů. Trpěli však nedostatkem vody, proto se modlili k Matce Boží; na její přímluvu zde vytryskl pramen a mohutná bouře donutila Tatary k ústupu. Archeologické nálezy však neposkytují sebemenší doklad podobné události. Tato pověst vznikla patrně pod vlivem nového tureckého ohrožení Evropy, i když mnozí badatelé nevylučují ani antický původ zázračného motivu (zázračná záchrana na kopci obklíčené legie Marka Aurelia, kterou popisují římští historikové Cassius Dio a Pavel Orosius).\n\nV roce 1567 je poprvé zmiňován Hostýn jako poutní místo, tehdejší poutě však ještě nemusely s uvedenou legendou souviset.\n\nStará ikonografie zobrazuje Pannu Marii Hostýnskou jako Marii Ochranitelku – v rozhrnutém plášti, pod nímž se ukrývá množství věřících. Nejstarší obraz nechal zničit luteránský majitel panství Václav Bítovský z Bítova počátkem 17. století. Roku 1655 nechala paní Marie, manželka hraběte Jana z Rottalu, pořídit nový obraz pro hostýnskou kapli. Tentokrát se jednalo o Pannu Marii vítěznou stojící na půlměsíci. Dnes je tento obraz umístěn v kostele v Bystřici. Roku 1658 nechává hrabě Jan rozšířit stávající kapli a nechává přistavět dvě boční kaple; jednou z nich byla kaple svatého Jiljí, dnes sv. Jana Sarkandera. V rámci mariánského kultu, který v zájmu protireformace propagovali Rottalové i další katolické rody, které vlastnily bystřické panství v pobělohorském období, se hostýnská legenda rozšířila do obecného povědomí. Současnou podobu jí dal křižovník Jan František Beckovský, který spojil několik pověstí.\nVnuk hraběte Jana nechává postavit na Hostýně velký chrám, roku 1721 je položen základní kámen. Stavba byla dokončena 1748, kdy ji vysvětil 28. července kardinál Julius Troyer. Pro potřeby poutníků byl zřízen hostinec, dále budova pro tři kněze, kostelníka a varhaníka. Celý komplex byl obehnán zdí. 24. září 1769 chrám po zásahu bleskem vyhořel, byl však během dvou let opraven. 1779 bylo v rámci josefínských reforem přemístěno sídlo duchovní správy na Rusavu a v roce 1784 vydán zákaz poutí. Chrám byl vyklizen, včetně rozebrání střechy.\n\nPočátkem 19. století hostýnskou legendu znovu proslavil Václav Hanka; hostýnský zázrak tvoří významnou část básně \"Jaroslav\" v Hankou „objeveném“ Rukopise královédvorském.\n\nTehdy také začaly pokusy o obnovu poutního chrámu; povolení přišlo až v roce 1840. V letech 1841–1845 byl chrám obnoven a 1883 zde bylo postaveno nové obydlí pro řeholníky. Roku 1895 byla založena Matice svatohostýnská (vydává zpravodaj Listy svatohostýnské), která zakoupila vrchol kopce, aby tak předešla nevhodným zásahům do okolí kostela. Nechala též postavit velkou ubytovnu a hostinec. Roku 1898 byla na vrcholu Hostýna postavena kamenná rozhledna; její základní kámen byl položen 1. září 1897, kdy vrchol navštívil císař František Josef I. Roku 1909 začala stavba kamenného schodiště, které spojuje hlavní chrám s kaplí u zázračného pramene. Schodiště má 250 stupňů a je dlouhé 242 m, cesty jej rozdělují na tři části.\n\nRoku 1900 byla postavena takzvaná Stará křížová cesta ve směru od Sarkandrovky k rozhledně. První tři zastavení tvoří jednoduché kaple, následuje osm zastavení v podobě kamenných podstavců ukončených křížem osazeným obrazovým reliéfem pašijového výjevu. Poslední čtyři obrazy křížové cesty jsou opět umístěny v kaplích různého slohu. Kaple postavila firma Trautner z Innomostí, obrazy zhotovil bystřický malíř pan Žůrek. Ale již roku 1903 byla vybudována křížová cesta, jejímž autorem je architekt Dušan Jurkovič. Jednotlivá zastavení jsou v Jurkovičově oblíbeném stylu valašské lidové architektury. Cesta je situována severovýchodně od kostela. Tvoří ji třináct tvarově obměňovaných zastavení, která jsou rozmístěna nepravidelně do podkovitého tvaru. Od chrámu prvních osm zastavení klesá, deváté zastavení je postaveno na kamenné terase, následující zastavení stoupají zpět směrem k vrcholu. Cesta je ukončena rotundou v areálu hřbitova, ve které je kamenný reliéf Kladení do hrobu. Jurkovičova Křížová cesta byla budována postupně od roku 1904 až do druhé světové války.\n\nRoku 1932 byla zbudována nová silnice na vrchol, stará tzv. Císařská cesta zůstala vyhrazena turistům.\n\nV roce 2018 byl poutní areál Svatého Hostýna s křížovou cestou a kostelem Nanebevzetí Panny Marie zařazen mezi národní kulturní památky.\n\n\nPo Hostýně je pojmenována osada Hostyn v Texasu.\n\n\n\n"}
{"id": "31006", "url": "https://cs.wikipedia.org/wiki?curid=31006", "title": "Dianetika", "text": "Dianetika\n\nDianetika je soubor myšlenek a postupů zabývajících se metafyzickými vztahy mysli a těla s cílem léčit. Jejím autorem je L. R. Hubbard, své myšlenky poprvé publikoval ve své knize \"Dianetika, moderní věda o duševním zdraví\" v roce 1950 (česká vydání 1997 a 2009). Tuto metodu používá zejména tzv. scientologická církev, existují ale i dianetické skupiny na ní nezávislé, tzv. free zone.\n\nZákladem dianetické teorie je tvrzení, že lidská mysl má dvě části: analytickou mysl a reaktivní mysl. Reaktivní mysl, fungující v období prožívání nepříjemného psychického stavu, užívá formu vzpomínek, nazývaných engramy (jde o vzpomínky z okamžiků fyzické bolesti, které později ovlivňují v okamžicích k nim nějakým způsobem vázaných myšlení a psychiku člověka, např. jsou dle Hubbardových tvrzení zodpovědné za psychosomatické choroby).\n\nAby byl engram engramem, musí v něm být obsažena fyzická bolest, mohou ho vyvolat např. nemoci nebo úrazy, stavy úplného či částečného bezvědomí. Zpracováním engramu je dle dianetiky také možné si vybavit okamžiky operací pod narkózou, stavy, kdy byl člověk pod vlivem alkoholu, drog apod.\n\nEngramy a reaktivní mysl obecně jsou pro člověka dle dianetických teorií nežádoucí a proto je cílem dianetické terapie „vymazání“ všech engramů. Po vymazání prvního engramu v životě jednotlivce (Hubbard tvrdí, že engramy jsou vnímány i v prenatálním stavu, ba dokonce i bezprostředně po početí) dojde k úplnému odstranění reaktivní mysli. K tomu dianetika využívá procedury, nazývané \"auditing\" (tj. naslouchání), která na první pohled připomíná psychoanalýzu. Pacient se pomocí různých paměťových technik „vrací do minulosti“ (je ostře odlišována vzpomínka, tedy vybavování si konkrétní informace, a vrácení se do minulosti, tedy komplexní navození stejného duševního stavu, jaký byl v daném momentě) a poté, co se v průběhu tohoto vracení narazí na engram, je vymazán tím, že se opakováním a několikanásobným převyprávěním „vybije jeho emoční potenciál“. Dnes je přitom scientologickou církví používán přístroj nazývaný e-metr.\n\nČlověk, který prošel dianetickou procedurou a nemá tedy reaktivní mysl ani engramy, se v dianetice nazývá \"clear\" (anglicky \"clear\" – jasný, pozn.: scientologická církev píše v tomto pojmu a řadě dalších termínů pod vlivem angličtiny důsledně, leč v češtině nesprávně velké počáteční písmeno). Dle Hubbardových tvrzení má taková osoba vyšší inteligenční kvocient, je zdravější (zbaví se psychosomatických nemocí), „ovládá svou představivost“. \n\nHubbardova kniha byla odbornou veřejností odmítnuta. V roce 1950 \"American Psychological Association\" vydala prohlášení v tom smyslu, že vzhledem k absenci empirických důkazů dianetických teorií nemohou být tyto teorie pokládány za vědecké.\n\nPodle brožury organizace \"Dianetic Research Foundation\" nazvané \"Dianetic Processing\" a publikované počátekem roku 1951, dianetická terapie může vyléčit choroby jako je maniodepresivní psychóza, astma, artritida a dokonce že může být pomocí dianetických terapií „vyléčena“ homosexualita (podrobněji k tomuto problému viz Léčení homosexuality). Vzhledem k tomu, že nešlo o nezaujaté badatele (a v brožuře není uvedena jejich kvalifikace) a že studie neuvádí žádná tvrzení proti dianetice, kritikové dianetiky jsou k ní velmi skeptičtí.\n\nDále kritici dianetiky kritizují její přílišnou provázanost se scientologickou církví, jejíž kontroverzní charakter je všeobecně znám, nevědeckost a zejména nesmyslnost celé řady termínů a tvrzení, které dianetická díla využívají.\n\n\n"}
{"id": "31008", "url": "https://cs.wikipedia.org/wiki?curid=31008", "title": "Wimbledon", "text": "Wimbledon\n\nWimbledon může být:\n\n"}
{"id": "31010", "url": "https://cs.wikipedia.org/wiki?curid=31010", "title": "Wimbledon (tenis)", "text": "Wimbledon (tenis)\n\nThe Championships, Wimbledon, nebo pouze Wimbledon, je nejstarší a nejslavnější tenisový turnaj na světě. Představuje třetí ze čtyř událostí nejvyšší kategorie – Grand Slamu, každoročně hranou na přelomu června a července v jihozápadní londýnské části Wimbledon.\n\nÚvodní ročník se na travnatých dvorcích All England Clubu uskutečnil v roce 1877. Od sezóny 1995 je tráva stříhána na výšku 8 milimetrů a pro svou odolnost je od roku 2001 používán 100% víceletý jílek vytrvalý.\nNejvětším z celkového počtu 40 kurtů, z nichž 18 je určeno pro grandslam, se nazývá jednoduše centrální dvorec. Ten má od sezóny 2009 zatahovací střechu pro případ deště v typicky proměnlivém jihoanglickém počasí. Dešťové prodlevy se vyhly ročníkům 1931, 1976, 1977, 1993, 1995, 2009 a 2010. V roce 2006 byl zaveden systém „jestřábího oka“ pro kontrolu dopadu míčů. Od sezóny 2019 vstoupilo v platnost pravidlo pro rozhodující sady zápasů, v nichž je hrán za stavu gamů 12–12 sedmibodový tiebreak. Téhož roku získal druhý největší dvorec, kurt č. 1, zatahovací střechu. \n\nDůležitou roli ve Wimbledonu hraje tradice a historie. Šatny jsou původní dřevěné. Areál, včetně dvorců, neobsahuje žádné reklamní plochy a tenisté musí hrát v předepsaném oblečení, které je bílé. Preference bílého oblečení pro tenisty byla zavedena v roce 1963 a pravidlo zcela bílého stejnokroje platí od roku 1995. Typické je podávání jahod se šlehačkou (se spotřebou cca 28 tun na ročník) a šampaňského. V neděli předělující první a druhý týden se tradičně nehraje. Patronát nad grandslamem drží britská královská rodina. Patronkou klubu je vévodkyně Catherine a jeho prezidentem od roku 1969 vévoda z Kentu, jmenovitě Jeho královská výsost Princ Edward. Ten spolu s chotí předává ceny vítězům. Panovnice grandslam navštívila v letech 1957, 1962, 1977 a 2010. \n\nProgram zahrnuje soutěže mužské i ženské dvouhry, mužskou, ženskou a smíšenou čtyřhru, soutěže juniorů, legend a vozíčkářů včetně kvadruplegiků. Od roku 1887 získává vítěz mužské dvouhry pozlacený stříbrný pohár, který nahradil původní trofej „Field Cup“ (1877–1883), respektive později tři roky udělovaný „Challenge Cup“ (1884–1886). Ženská šampiónka přebírá od roku 1886 stříbrnou „mísu Venus Rosewater“ zdobenou mytologickými výjevy. Systém přidělování divokých karet byl zaveden v roce 1977. \n\nNejvyšší návštěva byla dosažena v roce 2016, kdy na turnaj zavítalo 493 928 diváků. Kapacita areálu je 39 tisíc návštěvníků. Každý ročník je akreditováno přes 3 250 médií. Vysílací práva na britských ostrovech drží v letech 2011–2024 veřejnoprávní BBC. Tradice slavnostní večeře vítězů byla zavedena roku 1977, s tancem pro šampiony mužské a ženské dvouhry. \n\nDějiště nejstaršího turnaje světa představuje soukromý oddíl All England Lawn Tennis and Croquet Club založený v roce 1868 pod názvem „The All England Croquet Club“, jenž původně sídlil ve wimbledonské ulici Worple Road. V něm se nejdříve soutěžilo pouze v kroketu.\n\nRoku 1874 major W. C. Wingfield požádal o patentování nové sportovní hry tenisu pod názvem sféristika – „sphairistike“, jež navazovala na trigon. Od roku 1876 se tato hra stala součástí kroketového klubu, který se na začátku následujícího jara přejmenoval na „The All England Croquet and Lawn Tennis Club“. S nápadem uspořádat první tenisový turnaj přišel anglický editor sportovních listů J. H. Walsh a vítězi klání věnoval putovní pohár „Field Cup“, nazvaný podle novin \"Field\" a koupený za 25 guineí. Na dvorce byl kvůli tenisu položen nový travnatý povrch. Trofej v roce 1884 nahradil na další tři sezóny „Challenge Cup“. Tehdejší výška sítě, umístění sloupků, či vzdálenost základní čáry byly mírně odlišné od současnosti.\n\nPremiérový ročník Wimbledonu, prvního tenisové turnaje v historii, se uskutečnil v rozmezí 9. až 19. července 1877 pouze v soutěži dvouhry mužů. Zúčastnilo se jej dvacet dva hráčů, kteří zaplatili startovné jednu guineu. Šampiónem se stal dvacetisedmiletý Spencer William Gore, absolvent střední školy v Harrow. Během pěti dnů se odehrálo dvacet jedna zápasů. Mistrovství bylo přes víkend přerušeno pro konání každoročního kriketového střetnutí. Plánované finále na pondělí 16. července bylo odloženo pro déšť o čtyři dny. Ve finále za čtyřicet osm minut Gore zdolal Williama Marshalla 6–1, 6–2 a 6–4. Odnesl si výhru dvanácti guinejí a stříbrný pohár darovaný sportovním časopisem \"The Field\". Finále přihlíželo asi dvě stě diváků, kteří zaplatili vstupné jeden šilink.\n\nOd druhého ročníku až do roku 1921 byl provozován systém kvalifikačního turnaje – tzv. \"All Comers' Singles\", do nějž nastoupili všichni tenisté, vyjma obhájce titulu. Ten pak sehrál s vítězem kvalifikace tzv. vyzývací finále, tedy v celém turnaji odehrál jediný zápas. V roce 1878 Spencer Gore v boji o putovní pohár podlehl Franku Hadowovi, který vnesl do tenisu novou techniku lobu proti hráči stojícímu při voleji na síti. Pro první dva šampióny představoval wimbledonský titul jediné vítězství.\n\nPokud již obhájce nebyl aktivní či do finále turnaje nenastoupil, pak titul automaticky připadl bez boje vyzyvateli. Tato situace nastala v roce 1879, kdy vítěz kvalifikace John Hartley porazil v posledním kole Ira St. Legera Goolda. Obhájce titulu Frank Hadow se turnaje neúčastnil a vyzývací finále se neodehrálo.\nDva ročníky 1879 a 1880 ovládl anglický kněz John Hartley praktikující celodvorcovou hru od základní čáry. Rok 1881 se zapsal do wimbledonské historie nejkratším mužským finálem vůbec, když za 37 minut Hartley nestačil na dvacetiletého vyzyvatele Williama Renshawa po setech 0–6, 1–6 a 1–6. Nový vítěz uplatňoval silový a technicky náročný styl a zahájil sérii šesti titulů v řadě – nejdelší v historii Wimbledonu, ukončenou roku 1887 Herbertem Lawfordem. Po výhře svého dvojčete Ernesta Renshawa v roce 1888, si následující sezónu připsal rekordní sedmý titul. Tento výkon vyrovnal až v otevřené éře tenisu americký profesionál Pete Sampras a poté překonal Švýcar Roger Federer. Oba bratři podpořili oblibu tenisu ve společnosti a stali se hybateli v přeměně jeho vnímání ze společenské zábavy ve skutečný závodní sport. Daná éra bývá označována také jako \"Renshaw Rush\".\n\nOd roku 1882 se klub zaměřoval výhradně na tenisové aktivity a tak bylo z jeho názvu vypuštěno slovo „croquet“. Především sentimentální důvody vedly členy oddílu v roce 1899 k vrácení slova, a od tohoto data celý název zní All England Lawn Tennis and Croquet Club.\nV roce 1884 došlo k premiérovému startu v soutěžích dvouhry žen a čtyřhry mužů. Ženská a smíšená čtyřhra se pak koná od roku 1913. Systém kvalifikačního turnaje s vyzývacím finále, který se vztahoval na mužskou a ženskou dvouhru a mužskou čtyřhru, skončil v roce 1921 a od následující sezóny je praktikováno klasické vyřazovací schéma.\n\nOd poloviny 90. let 19, století začali dominovat wimbledonští rodáci Reginald a Lawrence Dohertyovi, kteří definitivně posunuli vnímání tenisu do úrovně závodního a stále více populárního sportu. Do hry vnesli výbušnost, novou technickou a uměleckou složku. Během jejich účinkování na travnatých dvorcích začal stoupat počet diváků. Reginald získal v letech 1897–1900 čtyři tituly v řadě a Lawrence stejným způsobem v období 1902–1906 pět trofejí. Kromě toho osmkrát triumfovali ve čtyřhře. Etapu britských vítězů završil roku 1907 Australan Norman Brookes, který se stal prvním zahraničním šampiónem.\n\nAngličan Arthur Gore získal svůj třetí titul v roce 1909 ve věku 41 let a 182 dnů, což z něj do současnosti činí nejstaršího vítěze londýnského grandslamu. Od tohoto ročníku pak v mužské dvouhře zvítězili pouze dva Britové, v letech 1934–1936 Fred Perry a v roce 2013 Andy Murray. Čtyři výhry za sebou si v období 1910–1913 připsal Novozélanďan Tony Wilding. Nejvýznamnější z nich představoval poslední z nich, kdy do Wimbledonu ze zámoří přicestoval také dvojnásobný vítěz US Championships Maurice McLoughlin přezdívaný „Kalifornská kometa“ s dělovým servisem a agresivním pojetím hry. Po jasném vítězství v kvalifikačním turnaji bez ztráty sady nastoupil do vyzývacího finále, kde nestačil na Wildingův technicky propracovaný styl.\n\nPremiérový ročník žen vyhrála v roce 1884 jednadvacetiletá Maud Watsonová, která titul následující sezónu obhájila. V roce 1886 ve vyzývacím finále však podlehla průkopnici tenisu Blanche Bingleyové, jež završila svou nadvládu šestým titulem v roce 1900. Ještě v sezóně 1912, kdy jí bylo 48 let, došla do semifinále. Další velkou postavou první éry byla Lottie Dodová, která si připsala debutový triumf roku 1887 a poslední pátý pak v sezóně 1893. Do současnosti je držitelkou ženského věkového primátu jako nejmladší vítězka, když jí při premiérové výhře bylo pouhých 15 let a 285 dnů. Ani jedinkrát nepoznala ve Wimbledonu hořkost porážky.\n\nNejlepší hráčkou předválečné etapy se stala technicky vyspělá Dorothea Douglassová Chambersová, která zde triumfovala sedmkrát, poprvé 1903 a naposledy 1914. V roce 1927 se ve svých 47 letech probojovala do semifinále ženské i smíšené čtyřhry. V sezónách 1905 a 1907 byla ve vyzývacím finále poražena první zahraniční šampiónkou Američankou May Suttonovou. Ženy do příchodu dvacátého století hrály výhradně od základní čáry. K několika výjimkám patřila Charlotte Cooperová s pěti tituly, která praktikovala voleje s náběhem na síť.\n\nTurnaj se během první (1915–1918) a druhé světové války (1940–1945) nekonal.\n\nPrvního ročníku po válečném přerušení se v roce 1919 zúčastnilo již 128 tenistů. Odráželo to růst prestiže a zvyšující se mezinárodní zájem. Hráči přišli s požadavkem na ukončení systému tzv. vyzývacího finále, který byl praktikován také v Davis Cupu, a jenž neúměrně zvýhodňoval obhájce titulu. Žádost byla vyslyšena v roce 1921 a od sezóny 1922 musí obhájce nastupovat jako všichni další soutěžící do prvního kola. Systém nasazování tenistů se začal uplatňovat od roku 1927.\n\nPůvodní tenisový areál v ulici Worple Road s celkovou kapacitou 7 000 míst byl již kapacitně nevyhovující, a proto anglický král Jiří V. slavnostně otevřel roku 1922 nový asi tisíc metrů vzdálený tenisový stadión na Church Road, dějiště konání grandslamu až do současnosti.\n\nV meziválečném období se do historie ženské části zapsaly především dvě hráčky. Nejdříve šestinásobná vítězka z let 1919–1923 a 1925 Francouzka Suzanne Lenglenová, jež po technické stránce předstihla vývoj tenisu o dvě desetiletí. První její finále se roku 1919 stalo jedním z největších zápasů celé historie Wimbledonu. Nastoupila v něm proti sedminásobné šampiónce Dorothee Douglassové Chambersové. Bitva skončila těsným vítězstvím Francouzky v poměru 10–8, 4–6 a 9–7, když úspěšně odvrátila dva mečboly. V roce 1920 se pak stala první tenistkou, která triumfovala ve všech třech soutěžích – dvouhře, ženské i smíšené čtyřhře a tento výsledek zopakovala ještě dvakrát v letech 1922 a 1925.\n\nNa londýnské trávě nepoznala Lenglenová nikdy porážku. V roce 1924 před semifinále odstoupila pro nemoc. V sezóně 1926 pak došlo k nedorozumění znamenající její definitivní opuštění Wimbledonu. Hlavní rozhodčí turnaje J. Burrow nenasadil její zápas na centrkurt, kde byla očekávána přítomnou královnou Marií a davy fanoušků. Uražená Francouzka následně nenastoupila do utkání třetího kola a odjela domů. Nedlouho poté přestoupila k profesionálkám.\n\nPoté grandslam ovládla Američanka Helen Willsová Moodyová, která v letech 1927 až 1938 zaznamenala osm titulů, rekordní počet výher překonaný až v 90. letech Martinou Navrátilovou. Na turnaji prohrála jen jeden zápas, a to při své premiérové účasti roku 1924 ve finále s Kathleen McKaneovou Godfreeovou. Úhrnem tak z 56 utkání 55krát zvítězila, když v nich ztratila pouze tři sety. Proti Lenglenové nastoupila jedinkrát v kariéře, roku 1926 na turnaji v Cannes, kde jí podlehla 3–6 a 6–8. Provozovala celodvorcový styl od základní čáry. Nevynikala pohyblivostí, ale výjimečnou se stala její úderová přesnost, kterou si vydobyla převahu nad soupeřkami. Pro vysokou koncentrovanost na hru a klidný dojem na okolí získala přezdívku „Pokerová tvář“. Roku 1939 poprvé triumfovala představitelka nového útočného stylu tzv. volej-servis Alice Marbleová.\n\nV mužské soutěži meziválečného období se prosadili francouzští „čtyři mušketýři“, když Jean Borotra, René Lacoste a Henri Cochet zvítězili v šesti po sobě jdoucích ročnících 1924–1929.\nČtvrtý z mušketýrů Jacques Brugnon vyhrál čtyřikrát mužskou čtyřhru. V letech 1920 a 1921 triumfoval Američan Bill Tilden, který do Londýna přijel opět roku 1927. Cochet jej tehdy vyřadil v semifinále, přestože s Američanem prohrával již 2–6, 4–6 a 1–5. Následně si však připsal 17 míčů bez ztráty a set otočil na 7–5. Zbylé dva vyhrál a postoupil do finále. V něm opět na Borotru dotahoval ztrátu 0:2 na sety. V rozhodujícím pátém dějství soupeř vedl 5–2, ale nedokázal proměnit žádný z šesti mečbolů, čímž Cochetovi umožnil získat první ze dvou wimbledonských titulů. Roku 1928 porazil Tildena v semifinále Lacoste a následující sezónu pro změnu opět Cochet. Až v roce 1930 se 37letý Američan dočkal třetího vítězství, když v boji o titul zdolal krajana Wilmera Allisona.\n\nRoku 1931 se poprvé a dosud naposledy neodehrálo finále dvouhry a pohár připadl devatenáctiletému Američanu Sidneymu Woodovi, jehož soupeř Frank Shields si poranil koleno.\n\nPětisetové finále mezi Australanem Jackem Crawfordem a Američanem Ellsworthem Vinesem odehrané v roce 1933 vyhodnotila odborná veřejnost jako nejlepší v uplynulé historii grandslamu. Roku 1937 zejména díky vynikajícímu liftovanému bekhendu triumfoval Američan Don Budge a jako první mužský tenista vyhrál všechny tři soutěže najednou – dvouhru a mužskou i smíšenou čtyřhru. V sezóně 1938 obhájil titul bez ztráty setu a stal se prvním hráčem historie tenisu, který získal „čistý grandslam“. Třikrát v řadě odešel z finále poražen Němec Gottfried von Cramm, čímž byl označen za nejlepšího tenistu, který nikdy nezískal wimbledonskou trofej. Američan Bobby Riggs navázal na Budge roku 1939, když také zvítězil ve všech třech soutěžích.\n\nNejlepší tenista prvních let po druhé světové válce Američan Jack Kramer, praktikující styl servis-volej, získal titul v roce 1947. Vytvořil rekord v nejmenším počtu ztracených her v konkrétním ročníku, když jich v sedmi kolech prohrál pouze 37 a v posledním utkání proti Tomovi Brownovi zvítězil za 48 minut 6–1, 6–3 a 6–2. Po triumfu odešel z amatérského tenisu. Do konce 50. let si připsalo wimbledonskou výhru dalších šest Američanů a jediným úspěšným obhájcem této éry se stal Australan Lew Hoad, šampión z let 1956 a 1957. V sezóně 1952 vyhrál jako třetí tenista v historii a do současnosti poslední hráč všechny tři soutěže Australan Frank Sedgman. Roku 1959 získal premiérový titul Jihoameričan, konkrétně Peruánec Alex Olmedo, když v boji o titul porazil nastupující hvězdu s technicky dobře vybaveného Roda Lavera. Tento Australan pak v 60. letech triumfoval čtyřikrát, podruhé v roce 1962 získal jako druhý tenista historie „čistý grandslam“. V období 1956–1971 Australané zvítězili ve třinácti ze šestnácti ročníků. K Laverovi přidali tři tituly John Newcombe, dva Roy Emerson a představitel výbušného silového stylu Lew Hoad a po jednom pak Ashley Cooper a Neale Fraser.\n\nMezi ženami se od 50. let na rychlé trávě začaly prosazovat útočné hráčky se stylem servis-volej. Výjimkou se stala Američanka malého vzrůstu Maureen Connollyová, která soupeřky drtila výborným pohybem a kontraúdery od základní čáry přecházela z defenzivy do útoku. Mezi lety 1952–1954 si připsala tři vítězství v řadě. Druhý titul roku 1953 přispěl k tomu, že na konci sezóny získala ve věku 18 let jako první žena historie tenisu „čistý grandslam“. Její tenisovou kariéru však předčasně ukončil pád z koně, při němž utrpěla zlomeninu, která znamenala konec aktivní kariéry.\n\nPrvní černoškou vítězkou se stala Američanka Althea Gibsonová, která triumfovala v letech 1957 a 1958. Až Brazilka Maria Buenová v roce 1959 přerušila sérii čtrnácti titulů amerických hráček v řadě. Od roku 1963 ovládly dvorce All England Clubu dvě velké postavy světového tenisu praktikující útočnou hru – Australanka Margaret Courtová se třemi singlovými tituly z celkových deseti wimbledonských a Američanka Billie Jean Kingová, která vyhrála šestkrát dvouhru a celkem s dvaceti tituly se stala nejúspěšnější hráčkou Wimbledonu, když překonala Elizabeth Ryanovou. Tato americká tenistka dosáhla na dvanáct výher v ženské a na sedm ve smíšené čtyřhře. Courtová v roce 1970 zaznamenala jako druhá tenistka „čistý grandslam“, když zvítězila na všech čtyřech událostech velké čtyřky.\n\nPo French Open 1968 se Wimbledon stal historicky druhým otevřeným turnajem velké čtyřky. Australian Open umožnil přístup profesionálům až následující sezónu 1969.\n\nPrvním wimbledonským vítězem turnaje, do něhož měli přístup amatéři i profesionálé, se mezi muži stal Rod Laver, který v sezóně 1963 přestoupil k profesionálům a nemohl se tak předchozích ročníků účastnit. Mezi ženami pak vyhrála Američanka Billie Jean Kingová, pro niž titul představoval třetí triumf v řadě. Laver svou dominanci potvrdil roku 1969, kdy si jako jediný tenista historie připsal druhý „čistý grandslam“ kariéry. Jeho největším soupeřem na okruhu byl krajan Ken Rosewall, jemuž se přes čtyři finálové účasti nikdy nepodařilo zvednout wimbledonský pohár nad hlavu. Po Němci von Crammovi tak převzal označení nejlepšího tenisty, který v Londýně ani jednou nevyhrál. V roce 1969 si titul připsala Britka Ann Haydonová-Jonesová. Do roku 1970 musel vítěz sady dosáhnout rozdílu dvou gamů. V roce 1971 byl zaveden standardní tiebreak, v němž byl hráč nucen získat alespoň sedm míčů při minimálním dvoubodovém rozdílu. V sezónách 1971–1978 byla zkrácená hra uplatňována až za stavu 8–8 na gamy. Od roku 1979 se koná při poměru her 6–6. Tiebreak není hrán v rozhodujícím setu.\nV roce 1973 došlo ke stávce 81 hráčů nově vzniklé organizace ATP v souvislosti s „Piličovou aférou“. V soutěži byli nahrazeni náhradníky a šťastnými poraženými. Turnaj ovládl Čechoslovák Jan Kodeš po finálové výhře nad nejlepším tenistou sovětské éry Alexem Metrevelim a stal se tak jediným šampiónem z Východního bloku. Návštěvnost grandslamu i přes absenci nejlepších dosáhla druhé nejvyšší míry v historii. V roce 1974 následoval premiérový titul Američana Jimmyho Connorse, jenž ve čtvrtfinále porazil obhájce titulu Kodeše. Ve finále zdolal již 40letého Rosewalla a stal prvním vítězem plně praktikujícím obouručný bekhend. Druhou výhru pak přidal za osm let po pětisetové bitvě s krajanem Johnem McEnroem. Oba Američané byli leváci. Před nimi titul získali pouze čtyři levorucí hráči – Norman Brookes, Jaroslav Drobný, Neale Fraser a Rod Laver.\n\nRoku 1975 Connors nestačil na prvního černošského vítěze, krajana Arthura Ashe. Následných pět ročníků 1976–1980 ovládl mladý Švéd Björn Borg, který vyhrál poprvé ve 20 letech a zapsal se dějin Wimbledonu jako jeden z nejlepších hráčů. Roku 1977 projevil talent americký dorostenec John McEnroe, který se z kvalifikace probojoval až do semifinále, v němž nestačil na Connorse. V boji o titul pak na sebe narazily dvě největší osobnosti tohoto období – Borg a Connors. Přes agresivní nátlakovou hru Američana triumfovala švédská trpělivost a přesně umisťované míče, když Seveřan zaznamenal menší počet nevynucených chyb. Borgova neporazitelnost ve 41 utkáních skončila až v sezóně 1981, když ve finále nestačil na bouřliváka McEnroea, který mu oplatil předchozí finálovou porážku. V letech 1983 a 1984 získal americký hráč další dva tituly.\nV roce 1974 vyhrála první ze tří titulů 19letá Američanka Chris Evertová s celodvorcovým stylem, která herním pojetím připomínala Courtovou. Billie Jean Kingová roku 1975 oznámila, že se jedná o její poslední start ve dvouhře a čtrnáct let po prvním titulu v ženské čtyřhře má v úmyslu zakončit londýnskou účast opět titulem z dvouhry, což se také stalo. Ve finále smetla Evonne Goolagongovou po setech 6–0 a 6–1. Nejednalo se však o poslední ročník s její účastí, když se následně ještě čtyřikrát probojovala do čtvrtfinále a dvakrát do semifinále. Při stém výročí grandslamu v roce 1977 překvapivě zvítězila dosud poslední Britka Virginia Wadeová po finálové výhře nad Nizozemkou Betty Stöveovou. Stříbrnou mísu jí předala anglická panovnice Alžběta II., která na Wimbledon zavítavala opět až v roce 2010.\n\nV letech 1977 a 1978 triumfovala původně československá tenistka Martina Navrátilová, která již startovala za Spojené státy. Zahájila tak rekordní sérii devíti singlových výher.\n\nDevět let od svého debutového titulu si roku 1980 překvapivě připsala druhé vítězství Australanka Evonne Goolagongová-Cawleyová, která předtím třikrát odešla poražena z boje o titul. V letech 1982–1987 získala dalších šest trofejí Navrátilová, na jejíž raketě třikrát ve finále skončila Chris Evertová. V sezónách 1988 a 1989 již sama odešla z finále poražena poté, co nestačila na nastupující německou tenisovou hvězdu Steffi Grafovou. Němka získala celkem sedm wimbledonských titulů a patří ji historicky třetí místo za Navrátilovou a Helen Willsové Moodyové. V roce 1988 Grafová navíc zkompletovala jako jediná tenistka historie tzv. Golden Slam, když vedle čtyř Grand Slamů triumfovala i na Letních olympijských hrách v Soulu.\n\nV sezóně 1990 Navrátilová završila rekordní sérii ziskem deváté mísy Venus Rosewater. Jubilejní desátý titul se jí nepodařilo již vyhrát. Nejblíže k němu byla roku 1994, kdy ve finále podlehla jediné španělské wimbledonské šampiónce v historii Conchitě Martínezové. Vedle devíti titulů ve dvouhře Navrátilová získala sedm výher v ženské a čtyři ve smíšené čtyřhře. Tím spoludrží rekord 20 wimbledonských triumfů s Billie Jean Kingovou.\n\nV roce 1985 vyhrál mužskou dvouhru německý junior Boris Becker a ve věku 17 let a 227 dnů se stal nejmladším vítězem historie turnaje. V následujícím ročníku 1986 titul obhájil poté, co ve finále přehrál Čecha Ivana Lendla a třetí trofej si připsal v roce 1989 nad Švédem Stefanem Edbergem, se kterým se opakovaně střetl v boji o titul. Seveřan zvítězil dvakrát v letech 1988 a 1990.\n\nPrvní hráč světa Ivan Lendl vyhrál na okruhu zbylé tři grandslamy. Ve Wimbledonu navázal na tradici Kena Rosewalla, když jako nejlepší hráč na londýnské trávě nikdy nezvítězil. Roku 1992 si jediný titul připsal výstřední Američan Andre Agassi, který v semifinále přešel přes Johna McEnroea, startujícího v All England Clubu naposledy, a ve finále si poradil s Chorvatem Goranem Ivaniševićem. Agassi dva ročníky turnaje vynechal poté, co mu pořadatelé nepovolili obléknout džínové kraťasy.\n\nOd roku 1993 nastoupil na wimbledonský trůn Američan Pete Sampras, který se zapsal do historie rekordními sedmi tituly, když do roku 2000 jeho sérii výher přerušil pouze Nizozemec Richard Krajicek v sezóně 1996. Sedm výher nasbíral v 19. století také William Renshaw, který ovšem od druhého titulu odehrál vždy jen jediný zápas v konkrétním ročníku díky tzv. vyzývacímu finále. Konkurence tehdejších hráčů byla nepoměrně nižší. K Samprasovu výkonu tak bylo možné přirovnat pouze pět titulů Borga.\nPo třech prohraných finále z let 1992, 1994 a 1998 se titulu také dočkal Goran Ivanišević praktikující dělové podání a volejovou hru na síti. V roce 2001 od pořadatelů obdržel divokou kartu. V boji o titul přehrál v pětisetovém klání Australana Patricka Raftera a stal se jediným wimbledonským vítězem, který nastoupil na divokou kartu. Po Cashově vítězství v roce 1987 se dalším Australanem, jenž zdvihl pohár nad hlavu, stal Lleyton Hewitt, když vyhrál ročník 2002. Od sezóny 2003 pak začala nadvláda Švýcara Rogera Federera, který zopakoval Borgův výkon pěti titulů v řadě. Po prohraném finále se španělským hráčem Rafaelem Nadalem v roce 2008, se opět vrátil na wimbledonský trůn v sezóně 2009 poté, co ve třetí finálové bitvě hrané na pět setů v řadě, porazil Andyho Roddicka. V roce 2010 sehráli v úvodním kole nejdelší tenisové utkání historie John Isner a Nicolas Mahut. Po 11 hodinách a 5 minutách vyhrál Isner výsledkem 6–4, 3–6, 6–7, 7–6 a 70–68. V roce 2012 Federer dosáhl na sedmý titul, když ve finále přehrál Brita Andy Murrayho a vyrovnal tak Samprasův rekord. O pět let později, ve Wimbledonu 2017, pak basilejský rodák získal jako první muž osmou trofej.\n\nVýraznými postavami mužské čtyřhry se v 90. letech stali Australané Todd Woodbridge a Mark Woodforde, kteří společně triumfovali v šesti ročnících, z toho pětkrát v řadě. Woodbridge navíc v letech 2002, 2003 a 2004 přidal další tři výhry se Švédem Jonasem Björkmanem.\n\nV ženské dvouhře nastolily od roku 2000 dominanci americké sestry Venus a Serena Williamsovy, když si první z nich připsala pět a druhá sedm vítězství v ženské dvouhře. Čtyřikrát se také obě tenistky potkaly ve finále s bilancí výher 3–1 ve prospěch Sereny. Kromě toho sourozenkyně šestkrát triumfovaly v ženské čtyřhře a mladší Serena Williamsová získala i jeden titul ve smíšené čtyřhře.\n\nPřevahu sester Williamsových na londýnské trávě dokázaly v letech 2000–2016 přerušit pouze čtyři tenistky. 17letá ruská juniorka Maria Šarapovová vyhrála roku 2004. V sezóně 2006 triumfovala fyzicky drobře disponovaná Francouzka Amélie Mauresmová s agresivním herním stylem. V sezóně 2013 ji napodobila krajanka Marion Bartoliová.\n\nRočník 2014 ovládla Češka Petra Kvitová a stala se osmou hráčkou otevřené éry, která vyhrála turnaj více než jednou, když si první trofej odvezla v sezóně 2011. Tehdejší závěrečný zápas soutěže znamenal historicky páté nejkratší finále wimbledonské dvouhry, v němž za 55 minut zdolala Kanaďanku Eugenii Bouchardovou. Serena Williamsová vybojovala šestou trofej v roce 2015 vítězstvím nad Španělkou Garbiñe Muguruzaovou. Podruhé v kariéře tak zkompletovala nekalendářní grandslam. Dne 1. července 2015 padl wimbledonský teplotní rekord, když rtuťový sloupec vystoupal na hodnotu 35,7 °C, čímž bylo překonáno stávající maximum 34,6 °C z 26. června 1976. Sedmý titul mladší ze sester Williamsových přidala v roce 2016, kdy se ve věku 34 let a 288 dní stala nejstarší šampionkou Grand Slamu otevřené éry. Dvacátým druhým grandslamovým vavřínem vyrovnala rekord open éry Němky Steffi Grafové. Premiéru v daném ročníku měly soutěže mužské i ženské dvouhry vozíčkářů a pro časový skluz byly poprvé hrány zápasy prvního a druhého kola mužské čtyřhry jen na dva vítězné sety namísto obvyklých tří. V roce 2019 se konaly poprvé dvouhra a čtyřhra kvadruplegiků. V témže ročníku byl zaveden sedmibodový tiebreak v rozhodujících sadách zápasů, za stavu gamů 12–12.\n\nVšechny trofeje jsou vyrobeny z mincovního stříbra:\n\nVšichni vítězové získávají zmenšené tříčtvrteční repliky trofejí.\n\nOficiální partneři Wimbledonu.\nCelkový rozpočet Wimbledonu 2019 byl proti předešlému ročníku navýšen o 4 miliony liber (o 11,8 %) a dosáhl částky 38 000 000 liber. Vítězové dvouher si připsali 2 350 000 liber (cca 70 milionů korun), což představovalo meziroční nárůst o 100 tisíc liber..\nTabulka uvádí zisk bodů do žebříčku ATP a WTA v závislosti na kole turnaje, ve kterém tenista vypadl.\n\nČech Jaroslav Drobný, který se stal v roce 1949 egyptským občanem, si finále dvouhry zahrál již jako Egypťan v letech 1949 a 1952. V prvním případě odešel poražen Schroederem, ve druhém pak nestačil na Sedgmana. Titul získal roku 1954, když do té doby nejdelším finále historie turnaje, zdolal za 2 hodiny a 35 minut dvacetiletého Rosewalla.\n\nV roce 1973, kdy turnaj bojkotovalo 81 tenistů ATP, vyhrál dvouhru Jan Kodeš. V semifinále svedl vyrovnanou bitvu s Britem Taylorem. V páté rozhodující sadě za stavu 5:4 pro Taylora bylo utkání přerušeno pro déšť. Po hodinové pauze český tenista získal tři gamy v řadě a postoupil do finále. V něm porazil sovětského hráče Metreveliho. V letech 1986 a 1987 se do boje o titul probojoval Ivan Lendl, ale v prvním případě jej zdolal Becker a ve druhém Cash. V roce 2010 pak finálový zápas odehrál Tomáš Berdych, jenž podlehl Nadalovi\n\nNejvětším překvapením ženské dvouhry 1962 byla finálová účast Věry Pužejové-Sukové, když v semifinále přešla přes Brazilku Buenovou. Den před posledním utkáním si na hotelovém schodišti zranila kotník a v utkání byla tímto poraněním limitována. Susmanová ji porazila 6–4 a 6–4. V letech 1978 a 1979 triumfovala Martina Navrátilová již jako hráčka reprezentující Spojené státy, když po emigraci v roce 1975 (nevrátila se z US Open) ztratila československé občanství. Po získání amerického občanství v roce 1981 si připsala dalších sedm titulů, což je absolutní rekordní počet v soutěžích dvouher. Roku 1981 v semifinále podlehla Haně Mandlíkové, která pak ve finále nestačila na Evertovou. Roku 1986 Mandlíková v boji o titul naopak Navrátilové podlehla. Třikrát si finále zahrála Jana Novotná. V roce 1998 vyhrála nad Tauziatovou. K zisku titulu měla blízko již v roce 1993, kdy v rozhodující sadě utkání s Grafovou vedla 4–1 a 40:30. Za tohoto stavu zahrála dvojchybu a následně game ztratila. Němka set otočila a vyhrála 6–4. V roce 2011 dvouhru vyhrála Petra Kvitová. Druhou trofej přidala o tři roky později, když ve finále ročníku 2014 deklasovala za 55 minut Kanaďanku Eugenii Bouchardovou poměrem 6–3 a 6–0.\n\nV ženské čtyřhře triumfovaly ryze české, respektive československé páry třikrát: Jana Novotná s Helenou Sukovou v letech 1989 a 1990, a Barbora Krejčíková s Kateřinou Siniakovou v roce 2018, po finálové výhře nad Češkou Peschkeovou s Američankou Melicharovou, která se narodila českým rodičům v Brně. V dalších ročnících získaly české hráčky výhry ve spojení s cizinkami – Suková s Kohdeovou-Kilschovou (1987), Novotná se Sanchezovou Vicariovou (1995), Suková s Hingisovou (1996), dvě hráčky prostějovského klubu Novotná s Hingisovou (1998), Peschkeová se Srebotnikovou (2011) a Strýcová se Sie Su-wej (2019).\n\nVe smíšené čtyřhře vyhrál v letech 1996 a 1997 sourozenecký pár Cyril Suk a Helena Suková. Další vítězní Češi nastoupili s cizinci – Novotná s Pughem (1989), Suk s Neilandovou (1992), Suková s Woodbridgem (1994), Friedl s Hantuchovou (2001) a Benešová s Melzerem (2011).\n\n"}
{"id": "31012", "url": "https://cs.wikipedia.org/wiki?curid=31012", "title": "Iowa", "text": "Iowa\n\nIowa (anglická výslovnost , oficiálně ) je stát nacházející se v centrální části Spojených států amerických, v oblasti západních severních států ve středozápadním regionu USA. Iowa hraničí na severu s Minnesotou, na severovýchodě s Wisconsinem, na východě s Illinois, na jihu s Missouri, na západě s Nebraskou a na severozápadě s Jižní Dakotou.\n\nSe svou rozlohou 145 746 km² je Iowa 26. největším státem USA, v počtu obyvatel (3,1 milionů) je 30. nejlidnatějším státem a s hodnotou hustoty zalidnění 22 obyvatel na km² je na 36. místě. Hlavním a největším městem je Des Moines s 210 tisíci obyvateli. Dalšími největšími městy jsou Cedar Rapids (130 tisíc obyv.), Davenport (110 tisíc obyv.), Sioux City (80 tisíc obyv.), Iowa City (70 tisíc obyv.) a Waterloo (70 tisíc obyv.). Nejvyšším bodem státu je vrchol Hawkeye Point s nadmořskou výškou 509 m na severozápadě státu. Největšími toky jsou řeky Mississippi, která tvoří hranici s Wisconsinem a Illinois, a Missouri, která vytváří hranici s Nebraskou.\n\nDo oblasti Iowy dorazili první evropští průzkumníci v roce 1673. Region, který získal své jméno podle místního indiánského kmene Ajovů, se následně stal součástí Louisiany v rámci Nové Francie. Díky výsledku sedmileté války získali toto území v roce 1762 Španělé (místokrálovství Nové Španělsko), zpět do francouzského držení se dostalo roku 1800. O tři roky později celou francouzskou Louisianu koupily Spojené státy. V roce 1805 se území Iowy stalo součástí nově zřízeného michiganského teritoria, od roku 1836 bylo součástí wisconsinského teritoria. Vlastní iowské teritorium bylo zřízeno roku 1838 a z jeho jihovýchodní části se 28. prosince 1846 stala Iowa, 29. stát USA.\n\nJedná se o nížinatou zemi, kde se klade velký důraz na zemědělství. Na velmi úrodných půdách se pěstuje hlavně kukuřice a sója, případně se chová dobytek. V Iowě působí baseballový tým Iowa Cubs, nejznámějšími kluby amerického fotbalu jsou univerzitní kluby Iowa Hawkeys a Iowa State Cyclones.\n\nIowa hraničí na severu s Minnesotou, na západě s Nebraskou a Jižní Dakotou, na jihu s Missouri a na východě s Wisconsinem a Illinois.\n\nVýchodní hranicí státu prochází řeka Mississippi. Hranici na západě od Sioux City tvoří řeka Missouri. Na sever od Sioux City je to řeka Big Sioux River. Největšími jezery jsou Spirit Lake, West Okoboji Lake a East Okoboji Lake nacházející se na severozápadu země. Umělými nádržemi jsou Lake Odessa, Saylorville Lake, Lake Red Rock a Rathbun Lake.\n\nKrajina je výrazně rovinatá (prérie) s nerozsáhlými lužními lesy v bezprostředním okolí potoků a řek. Menší kopce se nacházejí při západní hranici státu. Na severovýchodě, při řece Mississippi, se nachází vrchovina nazývaná Driftless Zone, pokrytá jehličnany, nezvyklými pro Iowu.\n\nNejnižším bodem je soutok řek Mississippi a Des Moines na jihovýchodě Iowy (146 m n. m.). Nejvyšším bodem je pak Hawkeye Point (509 m n. m.) nacházející se severně od Sibley na jihozápadě země. Průměrná nadmořská výška země je 340 m n. m. Rozloha země je 145 746 km².\n\nIowa je rozdělena na 99 uzemně správních celků-okresů, zvaných „\"county (ies)\"“. Hlavním městem Iowy je Des Moines, které se nachází v Polk County.\n\nPřírodními rezervacemi, které jsou v jurisdikci „National Park Service“, jsou:\n\nV Iowě se setkáváme s kontinentálním podnebím s výraznými teplotními extrémy. Průměrná roční teplota (Des Moines) je 10 °C. V zimě zde sněží, ale nejedná se o extrémní nadílku sněhu. S jarem přichází i vyšší teploty. Iowské léto je známo díky svým subtropickým teplotám dosahujícím přes 40 °C (průměr 37,8 °C) a značným srážkám, projevujícím se prudkými bouřemi. Iowa leží v oblasti tornád.\n\nSouhrn:\n\nPodle sčítání lidu z roku 2010 v Iowě žilo 3 046 355 obyvatel. V roce 2005 dosahovala populace Iowy výše 2 966 334 osob, což představuje nárůst o 13 430 osob, nebo 0,5 % za předcházející rok a nárůst o 39 952 osob, nebo 1,4 % od roku 2000. Tato čísla zahrnují jednak přirozený populační přírůstek 53 706 osob /197 163 narození mínus 143 457 úmrtí/, jednak úbytek, způsobený migrací obyvatelstva za hranice státu, který představovalo 11 754 osob. Přistěhovalci ze zemí vně USA přestavovali čistý přírůstek 29 386 osob.\n\nPodle úřadu pro sčítání obyvatelstva, populace Iowy zahrnovala přibližně 97 000 osob cizího původu, což představuje 3,3 % všech obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 5,0 % populace.\n\nPět nejvýznamnějších rodových linií v Iowě: Německá (35,7 %), Irská (13,5 %), Anglická (9,5 %), Americká (6,6 %), Norská (5,7 %).\n\nPředci většiny Iowanů pocházejí ze severní Evropy. Žije zde mnoho obyvatel německého původu, (jeden z tří Iowanů se při sčítání obyvatelstva v roce 2000 hlásil k německému původu), stejně jako obyvatel s předky z Anglie, Skandinávie či například Nizozemí.\n\n6,4 % populace je mladší 5 let, 25,1 % je mladší 18 let a 14,9 % je 65 let nebo více. Ženy tvoří přibližně 50,9 % populace.\n\nIowa, stejně jako většina ostatních států v Great Plains, (obzvláště pak Kansas, Nebraska, Oklahoma, Severní a Jižní Dakota), palčivě pociťuje úbytek své populace. 89 % všech měst v těchto státech má méně než 3 000 obyvatel a řádově stovky městeček jich mají méně než 1000. V průběhu let 1996 a 2004 tyto státy opustilo více než půl milionu lidí, z nichž téměř polovina byli vysokoškoláci. \"„Útěk z venkova“\", jak se tento trend všeobecně nazývá, si vynutil na straně těchto států nejrůznější pobídky, jako například nabídka půdy zdarma, daňové úlevy, jež by měly pomoci přilákat nové přistěhovalce a investory a pomoci tak zvrátit trend úbytku obyvatelstva.\n\nVětšina Iowanů jsou nekatolíci, zejména protestanté. Z nich jsou pak nejvíce zastoupeni luteráni a metodisté. \n\nNáboženská příslušnost:\n\n\nHrubý národní produkt Iowy za rok 2003 dosáhl výše 103 miliard dolarů. Příjem na hlavu ve stejném roce činil 28 340 dolarů. Mezi nejvýznamnější zemědělské produkty patří chov vepřů, skotu a navazující mlékárenský průmysl a pěstování kukuřice, sóji a ovsa. Významná průmyslová produkce zahrnuje výrobu potravin, strojů (zejména zemědělské techniky), elektrických zařízení, chemických produktů a zpracování kovů. Iowa je v USA největším producentem etanolu. Des Moines je druhým nejvýznamnějším centrem pojišťovnictví v USA.\n\nV Iowě je, na rozdíl od některých jiných států USA, vybírána varianta evropské daně z obratu soukromých osob, spolků a společností (Sales and Use Tax). V nynější době je v platnosti celkem devět daňových pásem, od 0,36 % do 8,98 %. Jednotná sazba daně z prodeje je 5 %. Jednotlivé okresy mají také možnost využít dalších dvou druhů daně z obratu, jež mohou být vybírány současně s celostátně platnou 5procentní daní z prodeje. Tyto „option tax“ mohou vejít v platnost pouze poté, co byly ve volbách kladně odhlasovány většinou voličů. Jejich nejčastější formou je daň z hrubého příjmu plynoucího z prodeje hmotného osobního vlastnictví. Tento typ zdanění bývá většinou platný do odvolání, někdy bývá ale součástí ustanovení o platnosti zákona i datum jeho vypršení. Například daň typu „school infrastructure“ se běžně vybírá po dobu deseti let, pokud není ve volbách rozhodnuto jinak.\n\nVlastnická daň je vybírána ze zdanitelné hodnoty hmotných statků a zahrnuje například půdu, budovy, jiné stavby, úpravy a zhodnocení, jež byly umístěny na nebo pod zemí, nebo jsou spojeny se zemí nebo stojí na základech umístěných v zemi. Mezi typická „zhodnocení“ patří domy, obytné přívěsy, ploty či dláždění. Tato jsou roztříděna do pěti kategorií: rezidenční, zemědělská, komerční, průmyslová a veřejná/železniční (daň za toto zhodnocení je vyměřena na úrovni státu). Vlastníci obytných domů se podílejí na méně než polovině všech vlastnických daní vybraných v Iowě. Zemědělci platí 21 procent, obchodníci, spolu s vlastníky průmyslových objektů, dohromady 23 procent. Veřejně prospěšné společnosti, včetně provozovatelů železnice platí 10 procent. Iowa má více než 2 000 berních úřadů. Většina majetku je zdaňována více než jedním berním úřadem. Skutečná výše daně je dána součtem jejích složek (okresní, městská, speciální daň), které se mohou okres od okresu lišit.\n\nMezistátní dálnice procházející Iowou, názvy jsou uvedeny v angličtině:\n\nNázvy celostátních dálnic procházejících Iowou, jsou uvedeny v angličtině:\n\nSoučasným guvernérem je Terry Branstad (republikán), který v roce 2011 vystřídal demokrata Cheta Culvera. Dále jsou zde 2 senátoři:\na 4 kongresmani:\n\n\nStát Iowa vždy kladl důraz na vzdělávání svých obyvatel, což se pozitivně projevuje ve výsledcích standardizovaných testů. V roce 2003 měla Iowa druhý nejvyšší průměr ze všech států v testech SAT a dělila se o druhý nejvyšší průměr se státy v testech ACT s minimálně 20% účastí středoškolských absolventů. Celostátní ústředí ACT se nachází v Iowa City a testy ITBS a ITED, které jsou rovněž využívány v mnohých jiných státech, jsou vytvářeny na University of Iowa.\n\nV Iowě se vede diskuse o změně vzdělávacího systému, jejíž součástí by mohl být i přechod z klasického školního roku, který má dnes 180 dní, na celoroční.\n\n\nMezi týmy Malé baseballové ligy patří:\nMezi týmy Malé hokejové ligy patří:\nMezi týmy Malé ligy kopané patří:\n\nStát je pojmenován po indiánském kmeni Ajovů (Iowa).\n\nVe státě Iowa je legální propustit zaměstnankyni, když je příliš sexy.\n\nNěkterá divoká zvířata, se kterými se můžeme setkat v Iowě:\n\nV Iowě žije 49 kriticky ohrožených a 35 ohrožených živočišných druhů a 64 kriticky ohrožených a 89 ohrožených rostlinných druhů.\n\n\n"}
{"id": "31013", "url": "https://cs.wikipedia.org/wiki?curid=31013", "title": "Tomáš Sivok", "text": "Tomáš Sivok\n\nTomáš Sivok (* 15. září 1983, Pelhřimov) je český fotbalový záložník a reprezentant, od září 2019 je hráčem českého klubu SK Dynamo České Budějovice. Hraje na postu defenzivního záložníka, ale je schopen zastat i úlohu středního obránce.\nProšel angažmá v ČR, Itálii, Turecku a Izraeli.\n\nBěhem svých školních let hrál basketbal, tenis a volejbal. Nedostudoval na sportovním gymnáziu v Českých Budějovicích. V polovině roku 2006 se stal tváří vládní kampaně \"Spolu proti rasismu\".\n\nDo Sparty přišel v roce 2003 z druholigových Českých Budějovic a smlouvu s pražským týmem uzavřel do 30. června 2008. V září 2005 se stal sparťanským kapitánem. 27. září 2005 si v zápase Ligy mistrů UEFA proti švýcarskému FC Thun vážně poranil pravé koleno (přetržený křížový vaz), což jej vyřadilo na 6 měsíců ze hry.\n\nV lednu 2007 odešel na své první zahraniční angažmá, do italského klubu Udinese Calcio. V zimním přestupovém období sezony 2007/08 přišel zpět do Sparty na půlroční hostování.\n\nV červnu 2008 podepsal čtyřletou smlouvu s předním tureckým klubem Beşiktaş JK. Hned ve své první sezóně 2008/09 získal s týmem titul v turecké nejvyšší fotbalové soutěži Süper Lig.\n\nV roce 2009 vyhrál turecký pohár, když ve finále porazil Beşiktaş městského rivala Fenerbahçe SK 4:2. Tomáš Sivok odehrál celý zápas a dostal žlutou kartu.\n\nTriumf v poháru si s týmem zopakoval po dvou letech, v roce 2011. Ve finálovém utkání proti Büyüksehiru favorizovaný Beşiktaş prohrával 12 minut před koncem 1:2. Po rozehrání trestného kopu skóroval hlavou právě Tomáš Sivok a zápas se poté prodlužoval. V penaltovém rozstřelu zvítězili hráči Beşiktaşe.\nPozději vypukla v Turecku velká korupční aféra a z Beşiktaşe byli obviněni trenér Tayfur Havtucu a zástupce ředitele Serdar Adali. Klub se rozhodl pohár vrátit turecké fotbalové federaci, než bude kauza vyšetřena.\n\nV červnu 2012 mu v tureckém klubu skončila smlouva, Beşiktaş mu nabídl před Eurem 2012 novou s horšími podmínkami. Sivok a jeho agent Jiří Müller se rozhodli počkat do skončení šampionátu, což se vyplatilo. Zájem projevily mj. kluby Juventus FC, Sevilla FC, FK Spartak Moskva a ve hře byla i lukrativní nabídka ze Saúdské Arábie. Beşiktaş poté nabídl novou výrazně vylepšenou smlouvu, se kterou český hráč souhlasil, podepsal ji na 3 roky s opcí.\n\nV ligové sezoně 2012/13 se trefil poprvé v turecké lize 17. září proti hostujícímu Elazığsporu, v 64. minutě zvyšoval na 2:0 a Beşiktaş nakonec zvítězil doma 3:0. Druhý gól zaznamenal 26. října 2012 proti domácí Kasımpaşe, brankou na 3:1 uzavíral v 53. minutě gólový účet zápasu. Potřetí se trefil 22. prosince 2012 v domácím utkání proti Kayserisporu, ve 45. minutě zvyšoval na 2:0. Beşiktaş nakonec vyhrál 3:1. 21. prosince 2013 vstřelil gól v utkání 16. kola Süper Lig sezóny 2013/14 proti Elazığsporu, čímž přispěl k vítězství svého mužstva 4:2.\n\nV červnu 2015 se dohodl na smlouvě s tureckým klubem Bursaspor. V Bursasporu působil 2 sezóny.\n\nV červenci 2017 přestoupil z Turecka do izraelského klubu Maccabi Petah Tikva, kde se dohodl na dvouleté smlouvě. Zde odehrál celkem 17 zápasů a vstřelil 4 góly. Na konci sezóny 2018/2019 mu v tomto klubu vypršel smluvní kontrakt.\n\nV září roku 2019 podepsal - jako volný hráč - „staronové“ angažmá v klubu SK Dynamo České Budějovice. . Zde poprvé za Dynamo nastoupil v domácím utkání dne 15.09.2019, který se uskutečnil proti týmu FC Baník Ostrava. Na konci tohoto zápasu (za stavu 1:2 pro Baník Ostrava) obdržel Sivok v krátkém časovém rozmezí dvě sporné žluté karty a tak u svého návratu do českého prvoligového fotbalu zažil hořkost červené karty. \n\nK reprezentačním zápasům nastupuje Tomáš Sivok již od svých patnácti let, prošel všemi mládežnickými kategoriemi (vyjma olympijské do 23 let). Je to jeden z nejtalentovanějších českých hráčů a bývalý kapitán reprezentace do 21 let.\n\nReprezentoval ČR na Mistrovství světa hráčů do 20 let 2003 ve Spojených arabských emirátech, kde český tým po remízách 1:1 s Austrálií a s Brazílií a porážce 0:1 s Kanadou obsadil nepostupové čtvrté místo v základní skupině C. Tomáš absolvoval všechny tři zápasy v základní sestavě, navíc nosil kapitánskou pásku.\n\nBilance:\n\nZa český reprezentační \"A\" tým poprvé nastoupil 3. září 2005 proti Rumunsku v Konstanci (Rumunsko vyhrálo kvalifikační zápas na MS 2006 2:0, Sivok vystřídal na hřišti v 59. minutě René Bolfa).\n\nPo evropském šampionátu 2012 nastoupil v prvním přátelském utkání nového reprezentačního cyklu 15. srpna 2012 ve Lvově proti domácí Ukrajině (0:0), 8. září v Kodani proti Dánsku (kvalifikační zápas o MS 2014 v Brazílii, opět 0:0) a v dalším přátelském utkání v Teplicích proti Finsku 11. září (prohra 0:1). Objevil se v základní sestavě v kvalifikačním zápase 12. října proti Maltě. Po čtyřzápasovém střeleckém trápení českého týmu bez vstřeleného gólu (mimo tří výše zmíněných zápasů ještě prohra 0:1 z evropského šampionátu s Portugalskem) zvítězila ČR 3:1, v nastaveném čase chytil ještě Petr Čech přísně nařízený pokutový kop. 16. října 2012 nastoupil Sivok v Praze v kvalifikačním zápase s Bulharskem (0:0). 14 listopadu 2012 odehrál první poločas přátelského zápasu se Slovenskem v Olomouci, pak jej na hřišti nahradil slávistický stoper Martin Latka. Český národní tým vyhrál nad Slovenskem 3:0. 6. února 2013 nastoupil v přátelském utkání v Manise proti domácímu Turecku, Česká republika zvítězila 2:0. 22. března odehrál na Andrově stadionu v Olomouci kvalifikační zápas s Dánskem, český výběr podlehl soupeři 0:3.\n\n10. října 2014 prožil specifický zápas v kvalifikaci na EURO 2016, nastoupil v reprezentaci poprvé od listopadu 2013 na stadionu Şükrü Saracoğlu Stadyumu jako soupeř proti tureckému národnímu týmu a přispěl svým gólem k výhře 2:1. Trenér Pavel Vrba jej nominoval poté, co se Sivok po zranění kolene opět probojoval do základní sestavy tureckého klubu Beşiktaş JK. Podal vynikající výkon, jeho zkušenosti s tureckým prostředím týmu pomohly.\n\nTomáš Sivok se zúčastnil i mistrovství Evropy ve fotbale 2008, které se konalo v Rakousku a Švýcarsku, k žádnému zápasu na turnaji však nenastoupil (úvodní výhra nad Švýcarskem 1:0, prohry s Portugalskem 1:3 a s Tureckem 2:3). ČR skončila na nepostupovém 3. místě základní skupiny A.\n\nSvůj první start na evropském šampionátu si připsal až 8. června 2012 na mistrovství Evropy ve fotbale 2012 v základní skupině A proti Rusku, utkání český tým prohrál 1:4. Hrál i další dva zápasy základní skupiny ve Vratislavi (výhra 2:1 s Řeckem a výhra 1:0 nad Polskem) a čtvrtfinále proti Portugalsku (prohra ČR 0:1 po gólu Cristiana Ronalda). Odehrál všechna 4 utkání českého týmu na šampionátu, aniž by střídal.\n\nTrenér Pavel Vrba jej zařadil do závěrečné 23členné nominace na EURO 2016 ve Francii. V základní skupině D odehrál všechny tři zápasy: proti Španělsku (porážka 0:1), proti Chorvatsku (remíza 2:2) a proti Turecku (porážka 0:2). Český tým obsadil se ziskem jediného bodu poslední čtvrté místo skupiny.\n\n\n"}
{"id": "31015", "url": "https://cs.wikipedia.org/wiki?curid=31015", "title": "Arizona", "text": "Arizona\n\nArizona (anglická výslovnost nebo , oficiálně ) je stát nacházející se na jihozápadě Spojených států amerických, v oblasti horských států v západním regionu USA. Arizona, jeden ze států Čtyř rohů, hraničí na východě s Novým Mexikem, na severu s Utahem, na západě s Nevadou a Kalifornií a na jihu s mexickými státy Baja California a Sonora.\n\nSe svou rozlohou 295 234 km² je Arizona šestým největším státem USA, v počtu obyvatel (6,9 milionů) je 14. nejlidnatějším státem a s hodnotou hustoty zalidnění 24 obyvatel na km² je na 33. místě. Hlavním a největším městem je Phoenix se 1,5 milionem obyvatel. Dalšími největšími městy jsou Tucson (530 tisíc obyv.), Mesa (470 tisíc obyv.), Chandler (260 tisíc obyv.), Gilbert (250 tisíc obyv.), Glendale (240 tisíc obyv.) a Scottsdale (240 tisíc obyv.). Nejvyšším bodem státu je vrchol Humphreys Peak s nadmořskou výškou 3852 m v pohoří San Francisco Peaks. Největšími toky řeky Colorado, jež tvoří hranici s Kalifornií a část hranice s Nevadou, a Gila.\n\nV oblasti dnešní Arizony se první španělští průzkumníci objevili na přelomu 30. a 40. let 16. století. Jezuitští misionáři dorazili do regionu ve druhé polovině 18. století. Území bylo součástí místokrálovství Nové Španělsko, od začátku 19. století v rámci provincie Horní Kalifornie. Ta se roku 1821 stala částí samostatného Mexika a od něj získaly region v roce 1848, na základě výsledku mexicko-americké války, Spojené státy. Roku 1850 se oblast stala součástí nově založeného novomexického teritoria, nejjižnější část regionu pořídily USA o tři roky později tzv. Gadsdenovou koupí. V roce 1863 bylo zřízeno vlastní arizonské teritorium, které pravděpodobně získalo svůj název ze starého španělského jména Arizonac (odvozeno z o'odhamského výrazu „alĭ ṣonak“, tj. „malý pramen“), jímž byla původně označena oblast v Sonoře. Arizona se 14. února 1912, jako poslední území kontinentálních Spojených států, stala 48. státem USA.\n\nArizona je známá svým pouštním klimatem, výjimečně horkými léty a mírnými zimami, ale ve vyšších polohách jsou borovicové lesy a horské louky, které kontrastují s pouštěmi v nížinách. Ve státě se nachází mnoho národních parků (včetně Grand Canyonu), lesů, monumentů a indiánských rezervací.\n\nArizona je šestý největší stát Spojených států. Přibližně 15 % z celkové rozlohy (306 000 km²) je v soukromém vlastnictví. Zbytek pokrývají veřejné lesy a parky, rekreační zóny a americké přírodní rezervace.\n\nArizona je známá pro své pouště, kde je mnoho suchomilných rostlin jako jsou například kaktusy. Také je známá svým klimatem, a to horkými léty a mírnými zimami. Méně známé jsou už borové lesy v severní části státu v oblasti známé jako Colorado Plateau, které ostře kontrastují s pouštěmi na jihu státu. Nejznámější atrakcí státu Arizona je Grand Canyon. Byl vytvořen řekou Colorado, je asi 446 km dlouhý, v nejužší části 6 km a v nejširší části 29 km široký a téměř 2 km hluboký.\n\nV Arizoně se nalézá jeden z nejzachovalejších kráterů vzniklých dopadem meteoritu. Meteor Crater (též Barringerův kráter) je se nachází uprostřed plošiny Colorado Plateau, asi 40 km západně od města Winslow. Jeho vyvýšený okraj vystupuje do výšky 46 metrů, samotný kráter je asi 174 metrů hluboký a má asi 1200 metrů v průměru.\n\nKvůli tomu, že Arizona je velký stát a má velké rozdíly v nadmořských výškách, jsou na různých místech rozdílné klimatické podmínky. V nižších nadmořských výškách jsou většinou pouště s horkými léty a mírnými zimami. Od pozdního podzimu do začátku jara tam bývá mírné podnebí s průměrným minimálními teplotami kolem 15 °C. Od listopadu do února můžou být až 4 °C, ale občasné mrazy nejsou neobvyklé. Koncem února začnou teploty stoupat a ve dne je teplo a v noci velmi chladno. Od května do srpna se teploty pohybují od 32 °C do 48 °C, s tím, že teploty občas vystoupí nad 50 °C. Díky velmi suchému klimatu jsou velké rozdíly mez denními a nočními teplotami a to kolem 28 °C v letních měsících.\n\nV severní části státu jsou plošiny s chladnějším podnebím s chladnými zimami a mírnými léty. Občas v zimě díky chladnému větru ze severu klesají teploty až na -20 °C.\n\nSrážky v Arizoně se pohybují kolem 322 mm a přichází ve dvou obdobích dešťů. Studená fronta přichází od Tichého oceánu v průběhu zimy a v létě jsou monzunové deště. Období monzunových dešťů, které probíhá v červenci a srpnu, přináší bouřky a vítr, ale tornáda jsou v Arizoně poměrně vzácná.\n\nV hlavním městě státu Phoenixu se po většinu roku pohybují teploty kolem 35 °C.\n\nNa území dnešní Arizony jako první Evropan pronikl v letech 1540–1542 španělský conquistador Coronado. V roce 1821 se řídce osídlená španělská provincie Horní Kalifornie stala součástí Mexika, které se zbavilo španělské nadvlády. Mexická provincie přešla pod svrchovanost Spojených států roku 1848 po americko–mexické válce, ve které Mexiko přišlo o polovinu svého území.\n\nPodle sčítání lidu z roku 2010 zde žilo 6 392 017 obyvatel, což je o 20 % více než v roce 2000. Tento přírůstek zahrnuje jak přirozený přírůstek, tak imigranty. Téměř tři čtvrtiny obyvatel starších pěti let mluví doma pouze anglicky a asi 20 % španělsky. Navažština je třetí nejpoužívanější jazyk s necelými dvěma procenty.\n\nObyvatelé Arizony jsou většinou konzervativní, v politice se kloní k republikánské straně, velký vliv má zde křesťanská tradice.\n\n\nObyvatelé hispánského nebo latinskoamerického původu, bez ohledu na rasu, tvořili 29,6 % populace.\n\nNejpočetnější menšinou ve státě Arizona jsou Mexičané (asi 21 %), dále Němci, Britové a Irové. Některá území poblíž mexických hranic, jako například okres Santa Cruz County, jsou osídlena převážně přistěhovalci z Mexika. V severovýchodní části státu žije mnoho indiánů. Afroameričanů je v Arizoně poměrně málo a většina z nich žije ve Phoenixu, kde se jejich počet od roku 2000 zdvojnásobil.\n\nCírkevní příslušnost obyvatel Arizony je následující:\n\n\nMottem státu je „Ditat Deus“, květinou květ kaktusu saguaro, stromem parkinsonie pichlavá, ptákem střízlík kaktusový a písní \"Arizona\".\n\n"}
{"id": "31016", "url": "https://cs.wikipedia.org/wiki?curid=31016", "title": "Colorado", "text": "Colorado\n\nColorado (anglická výslovnost nebo , oficiálně ) je stát nacházející se v centrální části Spojených států amerických, v oblasti horských států v západním regionu USA. Colorado, jeden ze států Čtyř rohů, hraničí na severu s Wyomingem, na severovýchodě s Nebraskou, na východě s Kansasem, na jihovýchodě s Oklahomou, na jihu s Novým Mexikem a na západě s Utahem.\n\nSe svou rozlohou 269 837 km² je Colorado osmým největším státem USA, v počtu obyvatel (5,5 milionů) je 21. nejlidnatějším státem a s hodnotou hustoty zalidnění 21 obyvatel na km² je na 37. místě. Hlavním a největším městem je Denver se 680 tisíci obyvateli. Dalšími největšími městy jsou Colorado Springs (460 tisíc obyv.), Aurora (350 tisíc obyv.), Fort Collins (160 tisíc obyv.), Lakewood (150 tisíc obyv.) a Thornton (130 tisíc obyv.). Nejvyšším bodem státu je vrchol Mount Elbert s nadmořskou výškou 4401 m v pohoří Sawatch Range. Největšími toky jsou řeky Rio Grande, Arkansas, Platte a Colorado.\n\nDo regionu Colorada se první evropští (španělští) průzkumníci dostali na začátku 18. století. Území se stalo součástí provincie Santa Fe de Nuevo México v rámci místokrálovství Nové Španělsko, od roku 1821 bylo součástí nezávislého Mexika. Oblast získaly v roce 1848 na základě výsledku mexicko-americké války Spojené státy, přičemž následně bylo rozděleno mezi novomexické, utažské, kansaské a nebraské teritorium. Teprve v 50. letech 19. století zde vznikla první stálá evropská osídlení a na konci tohoto desetiletí zde rovněž vypukla zlatá horečka. Roku 1861 vzniklo coloradské teritorium, pojmenované podle stejnojmenné řeky, která zde pramení. Colorado se 1. srpna 1876 stalo 38. státem USA.\n\nPrvní větší vlna osadníků přišla do Colorada v roce 1859, kdy zde vypukla zlatá horečka. Osadníci se usadili v okolí dnešního Denveru. Již v roce 1860 mělo město 60 000 obyvatel. Po celém území vzniklo mnoho zlatokopeckých měst, která se velice rychle rozrůstala. To ale netrvalo dlouho. Po vytěžení zásob v určitých oblastech se města rychle vylidnila a populace se přesunula jinam. Z některých měst vznikla časem turistická centra, lyžařská střediska, centra hazardu nebo historická města. Ale mnoho měst se již nikdy nezotavilo a zůstalo navždy opuštěno. Dnes jich je na území Colorada mnoho a říká se jim města duchů. Colorado také proslulo zločinem. V 19. století zde řádilo mnoho loupeživých band a země byla známá svojí anarchií. 28. února 1861 zřídily USA na území Colorada teritorium. Ale federální vláda zde prakticky neměla vliv. Tento stav se začal pomalu měnit po jmenování Colorada státem USA v roce 1876.\n\nSeverní hranici Colorada tvoří Wyoming, na západě sousedí s Utahem a na jihu se státem Nové Mexiko. Kouskem území na jihovýchodě sousedí s Oklahomou, východní hranici sdílí s Kansasem a severovýchodní s Nebraskou.\n\nPůvodně byla ekonomika státu založena na závlahovém zemědělství a těžbě nerostů. V druhé polovině 20. století však velmi expandoval průmysl a služby. Ekonomika je diverzifikovaná a je pozoruhodná koncentrací vědeckého výzkumu a hi-tech průmyslem. HDP Colorada je 153 miliard dolarů, HDP na obyvatele je 32 949 dolarů, což je úroveň Švédska.\n\nObyvatelé Colorada jsou velmi liberální, ale to se týká pouze metropolitní oblasti kolem Denveru, kde je soustředěna většina obyvatel. Obyvatelé prérií na východě a hor na západ jsou naopak velmi konzervativní. V listopadu 2012 proběhlo v Coloradu referendum, které legalizovalo pěstování, držení a prodej marihuany i pro rekreační účely.\n\nPodle sčítání lidu z roku 2010 v Coloradu žilo 5 029 196 obyvatel. Podle sčítání z roku 2000 zde žilo 4 301 261 obyvatel. Stát má díky rozdílným geografickým oblastem různorodé obyvatelstvo.\n\n\n\nObyvatelé hispánského nebo latinskoamerického původu, bez ohledu na rasu, tvořili 20,7 % populace.\n\nNa východních Pláních převažuje původem německé obyvatelstvo, ke kterém se v západních horách přidává to původem britské. Na jihu převažují Hispánci a osadníci španělského původu, kteří už tu žijí po stovky let.\n\n\nMottem státu je „Nil sine numine“, květinou \"Aquilegia saximontana\", stromem smrk pichlavý, ptákem strnádka skřivanovitá, dinosaurem stegosaurus a písní \"Where the Columbines grow\".\n\nV Coloradu se odehrává také světoznámý animovaný seriál South Park.\n\n"}
{"id": "31017", "url": "https://cs.wikipedia.org/wiki?curid=31017", "title": "Jaromír Blažek", "text": "Jaromír Blažek\n\nJaromír Blažek (* 29. prosince 1972 v Brně) je bývalý český fotbalový brankář, který většinu své profesionální kariéry strávil v klubu AC Sparta Praha. Je členem Klubu ligových brankářů. Mimo ČR hrál na klubové úrovni v Německu. Hráčskou kariéru ukončil v květnu 2015 v týmu FC Vysočina Jihlava, kde se poté stal trenérem brankářů.\n\nZačínal v Metře Blansko. V minulosti prošel kluby AC Sparta Praha, SK Slavia Praha, Bohemians, FK Marila Příbram, FK Viktoria Žižkov, České Budějovice. Jaromír Blažek do velkého fotbalu nakoukl v dresu Slavie Praha. Zde však tehdy ještě mladý talent neměl příliš šanci se prosadit a tak odešel do Dynama České Budějovice, poté také působil ve Viktorii Žižkov a v Bohemians 1905. Do „Bohemky“ později i přestoupil a zažil pád do druhé ligy, avšak i díky skvělým Blažkovým výkonům se „klokani“ (přezdívka Bohemians 1905) brzy vrátili mezi českou elitu. Vynikajících výkonů gólmana Blažka si brzy všimlo vedení pražské Sparty a tam také Blažek přestoupil a stal se jedničkou. Ale po příchodu Petra Čecha z Blšan na Letnou a poté, co Blažkovi nevyšel přestup do francouzského Štrasburku, začal vysedávat na lavičce náhradníků. Odešel na hostování do Marily Příbram, tady se mu ale také moc nedařilo. Po odchodu Čecha do zahraničí se Blažek konečně dočkal jasné pozice jedničky ve sparťanském dresu a díky skvělým zákrokům v domácí lize i v Lize mistrů si jej oblíbili fanoušci. Blažek se stal sparťanskou ikonou a v roce 2007 se konečně dočkal zahraničního angažmá v dresu bundesligového Norimberku, kde si zahrál s dalšími Čechy, záložníkem Tomášem Galáskem a útočníkem Janem Kollerem. Toto angažmá se mu však příliš nevyvedlo, měl problémy s fanoušky, klubu se nedařilo a navíc byl Blažek často zraněný. Klub nakonec sestoupil a Blažek se vrátil zpět do Sparty, kde se znovu stal jasnou brankářskou jedničkou. Na podzim 2011 však po nepovedeném utkání a zranění v zápase s rumunským týmem FC Vaslui vypadl ze sestavy A-týmu a v zimě 2011 se s ním klub dohodl na ukončení smlouvy.\n\nBrankář poté přestoupil do druholigové Jihlavy, se kterou na jaře 2012 postoupil do nejvyšší soutěže. Zde působil až do 23. května 2015, kdy po utkání proti FC Slovan Liberec (výhra 4:0) ukončil svou bohatou kariéru. V té době mu bylo 42 let a pět měsíců a byl nejstarším hráčem v historii české ligy. Rekord české ligy před ním držel brankář Vítězslav Rejmon, absolutní rekord nejvyšší souěže hrané od sezony 1925 pak proslulý Josef Bican.\n\nDo branky se vrátil na amatérské úrovni v únoru 2017, kdy podepsal několikaměsíční smlouvu s týmem Újezd nad Lesy hrajícím v pražském přeboru (5. liga).\n\nV roce 1993 odchytal 3 zápasy za českou fotbalovou reprezentaci do 21 let.\n\nV reprezentačním dresu A-týmu debutoval 29. března 2000, když si zachytal v přátelském utkání proti Austrálii, který skončil výhrou českého týmu 3:1. Zúčastnil se jako brankářská trojka Mistrovství Evropy 2000 (reprezentace nepostoupila ze skupiny), poté jako dvojka za Petrem Čechem Mistrovství Evropy 2004 (reprezentace skončila v semifinále, na tomto turnaji Blažek odchytal jedno utkání ve skupině proti Německu, v němž česká reprezentace zvítězila 2:1), Mistrovství světa 2006 (základní skupina) a Mistrovství Evropy 2008 (základní skupina). Na svém kontě má celkem 14 reprezentačních startů a 1080 odchytaných minut (v letech 2000–2008).\n\nÚčast Jaromíra Blažka na vrcholových turnajích:\n\nJe ženatý, s manželkou Lenkou má dvě děti – Jakuba a Anetu. Jeho sestra je Eva Blažková (dnes již Hanzlová) a jeho bratrancem je český tenista Radek Štěpánek.\n\n\n"}
{"id": "31018", "url": "https://cs.wikipedia.org/wiki?curid=31018", "title": "Březsko (Slatina)", "text": "Březsko (Slatina)\n\nBřezsko je zanikající dvůr ležící při silnici mezi Hedčany a Slatinou, 5 km východně od Kožlan, v katastrálním území Slatina u Chříče obce Slatina.\n\nDnes zaniklá vesnice s tvrzí je připomíná např. v roce 1529, kdy ji koupil Mikuláš Sviták z Landštejna jako součást krašovského panství od poručníků nezletilého Jetřicha Bezdružického ml. z Kolovrat. Další zmínka je z roku 1585, kdy Šebestian Lažanský z Bukové prodal Janu Týřovskému z Ensidle na Hřebečníkách a Skryjích dubjanské a chříčské statky, ale ponechal si Březsko, které Janu Týřovskému prodal až v roce 1604 se vsí Hlince a dalšími. Za třicetileté války byla ves zničena.\n\nPozději byl na jejím místě vystavěn hospodářský dvůr, který přetrval až do 20. století, kdy v něm mělo zemědělské družstvo své provozy. Jižně od silnice stojí jedna bytovka. V současnosti jsou objekty statku nevyužívané a chátrají včetně secesní vily.\n\nDo roku 1785 spadal dvůr pod dolanskou farnost, později funkci lokálie plnila zámecká kaple sv. Jana Nepomuckého na Chříči.\n"}
{"id": "31022", "url": "https://cs.wikipedia.org/wiki?curid=31022", "title": "Old Trafford", "text": "Old Trafford\n\nOld Trafford je fotbalový stadion, který se nachází ve stretfordské čtvrti Old Trafford. Od jeho založení v roce 1910 je stadion domovem ligového klubu Manchester United FC. Maximální kapacita stadionu je 75 635 diváků, díky čemuž je největším čistě fotbalovým stadionem v celém Spojeném království, třetím největším stadionem ve Spojeném království a jedenáctým největším stadionem v Evropě. Stadion je vzdálen 800 metrů od kriketového hřiště Old Trafford a stejnojmenné tramvajové zastávky.\n\nPřezdívku \"The Theatre of Dreams\" obdržel od Bobbyho Charltona. United zde hrají, s výjimkou sezón 1941–1949, od roku 1910. Stadion byl totiž za druhé světové války těžce poškozen a tak za celou dobu jeho opravy museli vzít United za vděk Maine Road, stadion městského rivala. Stadion prošel, v průběhu devadesátých let až po začátek nového milénia, řadu menších rozšíření, kterými prošli tribuny North, West a East Stand. Díky těmto rozšířením dosahoval stadion maximální kapacity 80 000 diváků. Do budoucna je plánovaná výstavba druhého podlaží na South Standu, díky čemuž by měla dosahovat celková kapacita 95 000 diváků. Nejvyšší návštěva byla na stadionu zaznamenána v roce 1939 v semifinále FA Cupu, kdy zápas mezi týmy Wolverhampton Wanderers a Grimsby Town navštívilo 76 962 diváků.\n\nOld Trafford hostil řadu důležitých zápasů. Jmenovitě semifinále i finále FA Cupu, mezinárodní zápasy Anglické fotbalové reprezentace, několik zápasů Mistrovství světa ve fotbale 1966 a Mistrovství Evropy ve fotbale 1996, finále Ligy mistrů UEFA v roce 2003, dvě finále mistrovství světa v Rugby league a dále několik fotbalových zápasů při Letních olympijských hrách 2012.\n"}
{"id": "31025", "url": "https://cs.wikipedia.org/wiki?curid=31025", "title": "Kopidlo", "text": "Kopidlo\n\nKopidlo je vesnice a obec asi 4 km jihozápadně od Kralovic ve východní části okresu Plzeň-sever. Žije zde obyvatel. Rozloha obce je 272 ha a PSČ všech adres ve vsi je 331 41. Ves je součástí Mikroregionu Dolní Střela. Vsí protéká Kopidelský potok.\n\nPodle V. Kočky byla ves Kopidlo postoupena roku 1181 pravděpodobně jako doživotní výsluha Vitoňovi z Kopidla. Po jeho smrti se opět stala zbožím panovníka a roku 1183 ji kníže Bedřich daroval cisterciáckému klášteru v Plasích. Za husitských válek byla ves zničena a přilehlá pole byla až do začátku 18. století pronajímána sedlákům z Lednice.\n\nVýznamný opat Evžen Tyttl nechal postavit na místě staré vsi v letech 1706–10 šestnáct chalup, novými osadníky se stali: Ondřej Sebránek, Jiří Jakeš, Jakub Sinkule, Ondřej Sinkule, Jiří Bouda, Jiří Rob, Bernard Zeman, Jiří Štrunc, Václav Půta, Matěj Hacha, Jiří Včala, Matěj Kotas, Martin Knedlhans, Jan Včala, Jiří Drahý a Matěj Vodvářka. Klášter držel ves až do svého zrušení Josefem II. v roce 1785, kdy celé klášterní panství přešlo do správy náboženského fondu, od kterého jej v roce 1826 koupil kníže Metternich. Po zrušení patrimoniální správy ves patřila k obci Kočín, od 60. let 20. století je Kopidlo samostatnou obcí.\n\nDispozice vsi stále zachovává původní založení. Obvod rozlehlé návsi i komunikace jsou obklopeny množstvím dochovaných lidových staveb, ze kterých vynikají roubené domy č. 2, 18, 31, 32, 34 a 35. Ve dvoře usedlosti č. 33 je patrový roubený špýchar s pavláčkou. U křižovatky silnic na Výrov a Lednici stojí čtyřboká zděná kaple z konce 18. století s reliéfem Jana Husa, v interiéru barokní pieta.\n\nKopidlo sousedí s Výrovem na severu, Lednicí na východě, Kočínem na jihovýchodě a Babinou na západě. Kopidlo tvoří severozápadní roh území přírodního parku Rohatiny.\n\n\n"}
{"id": "31028", "url": "https://cs.wikipedia.org/wiki?curid=31028", "title": "Woody Allen", "text": "Woody Allen\n\nWoody Allen, vlastním jménem Allen Stewart Konigsberg (* 1. prosince 1935 New York), je americký filmový režisér, scenárista, spisovatel, dramatik, amatérský klarinetista, herec a komik, čtyřnásobný držitel Oscara, který v uměleckém světě působí více než 50  let.\n\nJedná se o jednoho z mála amerických filmařů, kteří se dokázali prosadit především jako tvůrci autorských filmů. K tomu, aby se tak stalo, potřeboval široké spektrum různých zájmů a mnoho talentu. Je nejen režisérem, ale i hercem, spisovatelem a v neposlední řade i jazzmanem a hráčem na klarinet. I přesto, že na Newyorské univerzitě skončil už v prvním semestru, byl hned na to zaměstnán v NBC jako scenárista. Přitom se snažil prosadit jako tvůrce vtipných gagů pro komiky a pro různá vystoupení v nočních podnicích.\n\nV roce 1956 se ve dvaceti letech oženil s Harlene Rosenovou, studentkou filozofie, se kterou se roku 1962 rozvedl. V roce 1966 se zapletl s herečkou z vlastního filmu \"Banáni\" Louise Lasserovou, se kterou se o tři roky později rozvedl. Potřetí se oženil roku 1997 s adoptivní dcerou své tehdejší partnerky Mii Farrowové Soon-Yi, se kterou později adoptovali dvě děti.\n\nV programu „The Comedian´s Comedian“ vysílaném v roce 2005 britskou televizí byl zařazen do první padesátky nejlepších komiků a bavičů všech dob, skončil na třetím místě a i to svědčí o jeho velké oblíbenosti u diváků.\n\nNarodil se a vyrostl v New Yorku. Matka Nettie Cherrie pracovala jako účetní v rodinném lahůdkářství a otec Martin Konigsberg pracoval jako rytec drahokamů a číšník.\n\nRodina byla židovského původu. Jeho prarodiče byli imigranti mluvící jazykem jidiš a německy. Má sestru Letty (narozena 1943), která vyrostla v Midwoodu v Brooklynu. Oba rodiče se narodili a vyrostli na Lower East Side v Manhattanu. Jeho dětství nebylo nikterak šťastné. Rodiče spolu nevycházeli dobře a obzvláště s přísnou temperamentní matkou měl vyhrocený vztah. V dětství mluvil jazykem jidiš. Poté, co navštěvoval osm let židovskou školu, odešel na Public School 99 a na Midwood High School. Kvůli svým zrzavým vlasům dostal přezdívku „Zrzek“. Na studenty udělal dojem se svým neobyčejným talentem v kouzelných a karetních tricích. Třebaže se ve svých filmech často stylizuje jako nešika a společensky neoblíbený tvor, ve skutečnosti byl oblíbený student i obratný hráč basketbalu a baseballu.\n\nAby si vydělal nějaké peníze, začal psát gagy pro Davida O. Albera, který je prodával novinám. Jak sám řekl, jeho první vtip se objevil ve společenské rubrice novin, kde bylo napsáno: \"Woody Allen řekl, že jedl v restauraci, která měla NPO ceny - nad platy občanů\".\n\nV 16 letech jej objevil Milt Kamen, který mu dal se Sidem Caesarem první spisovatelskou práci. Začal si říkat Woody Allen. Byl nadaným bavičem od mládí a později vtipkoval, že když byl mladý, byl poslán na náboženský letní tábor, kde byl \"brutálně bitý dětmi všech ras a vyznání\".\n\nPo dokončení střední školy šel studovat na Newyorskou univerzitu (NYU) komunikaci a film. Nikdy nebyl moc snaživým studentem, takže ve filmovém kurzu neuspěl a ze školy byl vyloučen. Později také krátce navštěvoval City College of New York.\n\nPo jeho nezdařených startech na NYU a City College se stal spisovatelem na plný úvazek pro Herba Shrinera. Zpočátku vydělával $75 týdně. V 19 letech začal psát texty pro \"The Ed Sullivan Show\", \"The Tonight Show\", \"Caesar's Hour\" a další televizní pořady. Než začal pracovat pro Sida Caesara vydělával už $1500 týdně. S Caesarem pracoval po boku Dannyho Simona, který mu pomohl vytvořit svůj vlastní spisovatelský styl.\n\nV roce 1961 začal novou kariéru jako stand-up komik. Poprvé vystoupil v Greenwich Village v klubu Duplex. Ukázky jeho stand-up vystoupení můžete slyšet na albech \"Standup Comic\" a \"Nightclub Years 1964-1968\".\n\nZačal psát pro populární televizní show \"Skrytá kamera\" (\"Candid Camera\"), a v několika dílech se dokonce sám objevil. Allen dokázal změnit svojí slabost v přednost. Vytvořil neurotickou, nervózní a intelektuální personu. Brzy se stal úspěšným komikem a často se objevoval v nočních podnicích a televizi. Byl natolik populární, že se objevil na obálce časopisu \"Life\" v roce 1969.\n\nVěnoval se také psaní krátkých povídek pro časopisy (nejvýznamnější \"The New Yorker\"). Stal se úspěšným broadwayským dramatikem. Napsal hru \"Nepijte vodu\", která byla uvedena 17. listopadu 1966 a posléze zaznamenala 598 repríz. Ve hře hráli Lou Jacobi, Kay Medford, Anita Gillette a jeho budoucí filmový kolega Anthony Roberts. Filmová adaptace hry režírovaná Howardem Morrisem byla uvedena v roce 1969. V hlavní roli se představil Jackie Gleason. V roce 1994 režíroval a hrál ve třetí verzi pro televizi. V jeho verzi se také objevili Michael J. Fox a Mayim Bialik. Další broadwayský hit \"Zahraj to znovu, Same\" nejenom napsal, ale také v něm účinkoval. Hra měla premiéru 12. února 1969 a měla 453 představení. V hlavních rolích se společně s ním představili Diane Keaton a Anthony Roberts. Allen, Keaton a Roberts si zopakovali svoje role ve filmové verzi hry režírované Herbertem Rossem.\n\nJde také o výborného autora krátkých povídek a her, které publikoval ve čtyřech knihách – \"Vyřídit si účty\", \"Bez peří\", \"Vedlejší účinky\" a \"Čirá anarchie\". Jeho rané povídky jsou velice ovlivněné ztřeštěným humorem S.J. Perelmana.\n\nJe vášnivým fandou jazzu, který se často vyskytuje v soundtracích k jeho filmům. Sám hraje na klarinet už od mládí a jazz ho dokonce ovlivnil natolik, že si zvolil svůj pseudonym podle slavného klarinetisty Woodyho Hermana. Veřejně vystupuje nejméně od 60. let.\n\nSpolečně s kapelou New Orleans Jazz Band hraje každý pondělní večer v manhattanském hotelu Carlyle Hotel. Hrají klasický neworleanský jazz začátku 20. století. Dokumentární film \"Wild Man Blues\" (režírovaný Barborou Koppleovou) dokumentuje Allenovo evropské turné s jeho kapelou v roce 1996. Kapela vydala dvě CD: \"The Bunk Project\"(1993) a soundrtrack k \"Wild Man Blues\" (1997). 28. listopadu 2008 vystoupil s kapelou také v Praze v kongresovém centru.\n\nJeho filmová tvorba se soustřeďuje především na komedie, ve kterých se také objevují prvky parodie. V jeho filmech se objevuje pro něj typický humor, který se občas dostává až na hranici podbízivosti. Častým tématem jeho parodií je komercializace sexu, v některých jeho filmech lze nalézt autobiografické prvky. V roce 1965 hrál a byl scenáristou filmu \"Co je nového, kočičko?\"\n\nJako režisér debutoval nízkorozpočtovým japonským špionážním thrillerem \"What's Up, Tiger Lily\", který je natočený s anglickými dialogy a předabovaný americkými herci. Následovala práce pro televizi, kde napsal a zrežíroval film \"Seber prachy a vypadni\", kde si i sám zahrál. Tento film byl jakousi parodií na gangsterské filmy. Ve filmu \"Banáni\", kde si jednu malou roli zahrál i Sylvester Stallone, Woody trefně využívá prvky politické satiry a poukazuje na dění v Jižní Americe. O rok později (1972) si bere na mušku „sexuální revoluci“ a to ve filmu, jehož název vystihuje téměř vše – \"Všechno, co jste kdy chtěli vědět o sexu (ale báli jste se zeptat)\". Tento povídkový snímek je stavěný především na dobrém situačním humoru. V následujícím období, které bychom mohli odvážně nazvat i obdobím filmů s Diane Keaton – Woody natočil filmy \"Spáč\" a \"Láska a smrt\", který obzvlášť signalizuje jeho vysoké ambice a touhu být považován za seriózního filmového tvůrce.\n\nFilm \"Annie Hallová\" (1977), který je mnoha kritiky i diváky označovaný za Allenův nejlepší, získal čtyři Oscary. Samotný Woody si mohl převzít dvě sošky – za nejlepší režii a nejlepší scénář, který napsal společně s Marshallem Brickmanem, a to se ještě k tomu mohl těšit z nominace za nejlepší mužský herecký výkon v hlavní roli. Na slavnosti se však neobjevil. Tematicky navázal Woody na \"Annie Hallovou\" černobílým filmem \"Manhattan\", jehož atmosféru skvěle dotváří Gerswinova hudba a na kterém scenáristicky pracoval opět v týmu s Marshallem Brickmanem. Manhattan je vlastně osobním vyznáním lásky Woody Allena městu New York. Film získal už „jen“ dvě oscarové nominace, ale to na jeho kvalitě určitě neubírá.\n\nOsmdesátá léta pro něj byla plodným filmovým obdobím – co rok, to nový film – a v tomto období do svých filmů obsazoval v hlavní roli především herečku Miu Farrow, se kterou navázal bližší vztah. Ten trval několik let, ale nikdy neskončil manželstvím. Pár ale adoptoval dvě děti a měli i jedno vlastní. V tomto období točil komedie, které si ale zachovávaly i filozofický podtext, např. \"Vzpomínky na hvězdný prach\" a \"September\", které byly ovlivněny hlavně tvorbou evropských filmových režisérů jako Federico Fellini a Ingmar Bergman.\n\nV roce 1992 natočil film \"Stíny a mlha\", který je poctou Fritzovi Langovi, G.W. Pabstovi a F.W. Murnauovi a vůbec vzdává hold celému německému expresionismu. V druhé polovině devadesátých let se Woody věnuje lehčímu a méně vážnému žánru jako například \"Všichni říkají: Miluju tě\" nebo v komedii \"Mocná Afrodité\", jejíž představitelka Mira Sorvino za vedlejší roli získala Oscara.\n\nV novém století není nic dlužen své pověsti a rok co rok natáčí nové filmy, ve kterých dostává šanci i mladší generace herců, jako například Jason Biggs, Christina Ricci ve filmu \"Cokoliv\" nebo Scarlett Johanssonová ve filmu \"Match Point\", který se natáčel v Anglii. V květnu 2008 měl na filmovém festivalu v Cannes premiéru film \"Vicky Cristina Barcelona\". V tomto dramatu se objevil Javier Bardem po boku Johanssonové a Penélope Cruzové, která za roli Maríe Eleny obdržela Oscara a cenu BAFTA pro nejlepší herečku ve vedlejší roli.\n\n\n\n\n"}
{"id": "31029", "url": "https://cs.wikipedia.org/wiki?curid=31029", "title": "Kočín (okres Plzeň-sever)", "text": "Kočín (okres Plzeň-sever)\n\nKočín, dříve Kočiny, je vesnice ve východní části okresu Plzeň-sever, 6 km jižně od Kralovic. Žije zde obyvatel. Katastrální území obce zaujímá 376 ha a PSČ všech adres je 331 41. Obec je součástí Mikroregionu Dolní Střela. Vsí protéká Kočínský potok.\n\nZ písemných pramenů se o Kočínu poprvé dozvídáme v roce 1183, kdy kníže Bedřich daroval ves plaskému klášteru. V roce 1390 je zmiňován Enoch z Kočína, který možná sídlil na svobodném dvoře při vsi.\n\nNa počátku husitských válek v roce 1420 získali Kočín spolu s dalšími vesnicemi a městečkem Kralovicemi od krále Zikmund katoličtí páni bratři Hanuš a Bedřich z Kolovrat na Libštejně a Krašově. Z 16 usedlostí, které byly zmiňovány začátkem 15. století, nepřečkalo náboženské války šest.\n\nV roce 1510 se vrátil Kočín do majetku kláštera, ale již v roce 1518 byl opět zastaven, tentokrát Albrechtovi z Gutštejna. Ten Kočín postoupil v roce 1531 Vilému Podmokelskému z Prostiboře, který v té době vlastnil kaceřovské panství. Roku 1539 získal kaceřovské panství i se vsí Kočín Floriánu Gryspekovi. V urbáři panství z roku 1558 je v Kočíně připomínáno 10 usedlých: Vondra Hůlka, Jan Šmauz, Bureš Kára, Mikeš Suchý, Jan Pekař, Bárta Lašek, Beneš Jílek, Jan Jindřichů, Kuba Hospodář a Kuba Vaňourek.\n\nRod Gryspeků z Gryspachu jej držel až do konfiskace Ferdinandem II. po bitvě na Bílé hoře. V roce 1623 byl Kočín vrácen do vlastnictví plaského kláštera. Cisterciáci drží ves až do zrušení kláštera Josefem II. roku 1785. Kočín přešel s celým klášterním panstvím do správy náboženského fondu, od kterého jej v roce 1826 v dražbě koupil kníže Metternich. Po zrušení patrimoniální správy se Kočín stal samostatnou obcí, ke které patřila i ves Kopidlo.\n\nV 19. století se v Kočíně vyráběla vitriolová kyselina sírová, výrobu vlastnili Liewaldové a pro Kočín znamenala jeho největší rozmach – v roce 1850 měl 688 obyvatel. Po zániku těžby klesl počet obyvatel, takže k roku 1869 jich bylo jen 270. Stopy po těžbě lze najít v údolích Kočínského a Kralovického potoka v podobě štol a odvalových hald břidlice, ve vsi pak pozůstatky budov a pecí. Na začátku roku 1924 byla ves přejmenována na Kočín.\n\nKočín sousedí s Kopidlem na severozápadě, s Dolním Hradištěm na jihovýchodě, se zaniklým Čečínem na jihozápadě a Babinou na západě. Kočín leží na jihozápadní hranici přírodního parku Rohatiny.\n\n\n"}
{"id": "31038", "url": "https://cs.wikipedia.org/wiki?curid=31038", "title": "Messier 35", "text": "Messier 35\n\nMessier 35 (také M35 nebo NGC 2168) je otevřená hvězdokupa v souhvězdí Blíženců, v blízkosti letního bodu. Od Země je vzdálena 2 800 světelných let, má průměr přibližně 24 světelných let a stáří kolem 100 miliónů let. Byla objevena nezávisle Philippem Loysem de Chéseauxem v roce 1745 a Johnem Bevisem roku 1750.\n\nDíky její blízkosti k ekliptice je dobře viditelná z obou zemských polokoulí, ale díky její mírné severní deklinaci jsou její pozorovatelé na severní polokouli zvýhodněni. Měsíc a planety sluneční soustavy často přechází mezi hvězdokupou a Zemí, takže ji zakryjí nebo zastíní svým velkým jasem odraženého slunečního světla.\n\nM35 za velmi vhodných podmínek viditelná i pouhým okem a je možné ji jednoduše nalézt, protože se na obloze nachází blízko tří hvězd, které představují nohy Blíženců.\nPomocí malého dalekohledu je možné rozlišit její nejjasnější hvězdy, které tvoří téměř kruhovou rovnoměrně rozmístěnou skupinku. Triedr 7x30 hvězdokupu rozloží na několik hvězd, zatímco pomocí triedru 10x50 je možné napočítat asi 50 hvězd. Dalekohledy s malým zvětšením a širokým zorným polem (jako například průměr 90 mm s okulárem 15 mm a větším) ukážou M35 nejlépe, zatímco větší dalekohledy mohou ukázat také druhou mnohem slabší hvězdokupu NGC 2158. V dalekohledech o průměru 120 mm a větším je možné v M35 pozorovat stovky hvězd a hvězdokupa vypadá zcela rozlišeně.\n\nHvězdokupa má mírnou severní deklinaci, takže je dobře pozorovatelná ze všech obydlených oblastí Země, i z jižní polokoule, kde ovšem vždy zůstává pouze nízko nad severním obzorem. Nejvhodnější období pro její pozorování na večerní obloze je podzim a zima na severní polokouli.\n\nDíky její poloze pouhého půl stupně od ekliptiky často dochází k zákrytům nebo přechodům těles sluneční soustavy přes hvězdokupu.\n\nPřes hvězdokupu často přechází Měsíc, který ji celou zakryje; tento jev je často pozorován zejména amatérskými hvězdáři, včetně těch, kteří mají pouze triedr nebo menší dalekohled. Často se ke hvězdokupě zdánlivě přiblíží i planety, mnohdy přes ni dokonce přejdou. To nastává nejvíce u planet nejbližších k Zemi, tedy Merkuru, Venuše a Marsu. Hvězdokupa je pak jasem přecházející planety téměř zcela zastíněna.\n\nCharles Messier M35 pozoroval 30. srpna 1764,\ntedy až několik let poté, co ji v roce 1745 objevil Jean-Philippe Loys de Chéseaux. Messier ji popsal jako kupu malých hvězd nedaleko nohou Blíženců.\n\nKvůli jevu známému jako precese zemské osy se rovníkové souřadnice hvězd a souhvězdí mohou značně měnit v závislosti na jejich vzdálenosti od severního a jižního pólu ekliptiky.\n\nM35 leží pouze půl stupně severně od ekliptiky, proto její viditelnost na obou polokoulích závisí téměř přesně na výšce Slunce nad obzorem v různých ročních obdobích. V roce 1860 byla rektascenze hvězdokupy a ležela tak blízko letního bodu, od kterého se postupně vzdaluje směrem na východ. Letní bod je nejsevernější bod v rovníkových souřadnicích, který může Slunce dosáhnout při svém zdánlivém pohybu na obloze během roku. Deklinace hvězdokupy je zhruba 24°, tedy velmi podobná deklinaci Slunce při letním slunovratu (přibližně 21. června).\n\nKdyž se před 13 tisíci lety M35 nacházela na rektascenzi 18, dosáhla svého nejjižnějšího umístění s deklinací -23° a také ležela blízko ekliptiky. V této oblasti se Slunce nachází v době zimního slunovratu, tedy 21. až 22. prosince.\n\nM35 má zdánlivý průměr téměř 30' a obsahuje přibližně 200 hvězd v rozsahu magnitud 8,3 až 13.\nCelková zdánlivá magnituda hvězdokupy je 5,1. Nejjasnější složkou je modrý obr spektrální třídy B3 s magnitudou 8,2.\n\nVzdálenost hvězdokupy se odhaduje na 2 800 světelných let, tomu odpovídá skutečný průměr přibližně 24 světelných let. Její stáří se odhaduje na přibližně 100 milionů let, což vysvětluje přítomnost několika hvězd, které již opustily hlavní posloupnost a ve svém vývoji postoupily do stavu žlutých a červených obrů spektrální třídy G a K. Hvězdokupa má zvýšenou hustotu dosahující až 6,21 hvězd na krychlový parsek ve středové oblasti a průměrná hustota celé hvězdokupy je 0,7 hvězdy na krychlový parsek. M35 se k Zemi přibližuje rychlostí zhruba 5 km/s.\n\nMěření vlastního pohybu hvězd patřících do hvězdokupy ukázalo, že celková hmotnost jejích hvězd do vzdálenosti 3,75 parseku od geometrického středu hvězdokupy je v rozsahu 1 600 až 3 200 hmotností Slunce.\n\nNa základě dat o vlastním pohybu získaných v roce 1986 byl prostudován dynamický stav hvězdokupy. Ve hvězdokupě došlo k hmotovému rozdělení, které pozorujeme také u mnoha dalších otevřených hvězdokup, například u hvězdokupy Jesličky. Díky tomu vzniklo několik domněnek, například že pomocí koncentrace pozorované u mladých otevřených hvězdokup můžeme odhadovat podobnou koncentraci u mnohem starších objektů.\n\nRadiální rychlost členů hvězdokupy se zdá být nezávislá na jejich hmotnosti. To je v souladu s modely, které zahrnují působení slapových sil Galaxie, ale liší se od stavu pozorovaného ve hvězdokupách Plejády a Jesličky. U těchto hvězdokup se předpokládá, že neobvyklý poměr mezi hmotností a rychlostí jejich hvězd je způsoben složitým vícesložkovým vlastním pohybem, zatímco velikost rozptylu radiální a tangenciální rychlosti je chápána jako funkce vzdálenosti od středu hvězdokupy M35 a může to naznačovat, že jejich oběžný pohyb může být vyjádřen izotropním rozdělením.\n\n"}
{"id": "31042", "url": "https://cs.wikipedia.org/wiki?curid=31042", "title": "Messier 109", "text": "Messier 109\n\nMessier 109 (také M109 nebo NGC 3992) je spirální galaxie s příčkou v souhvězdí Velké medvědice. Pravděpodobně ji objevil Charles Messier na jaře roku 1781. Od Země je vzdálena přibližně 85 milionů světelných let\na je nejjasnějším členem skupiny galaxií M 109.\n\nM109 se dá velmi snadno nalézt 40′ jihovýchodně od jasné a velmi známé hvězdy Phekda (γ UMa), která je součástí známého asterismu s názvem Velký vůz. Přestože není viditelná triedry nebo hledáčky o průměru 50 či 60 mm, dá se snadno vyhledat přímo dalekohledem pomocí hvězdy Phekda, ale pro následné pozorování je lepší umístit zorné pole dalekohledu mimo tuto hvězdu, jinak by rušila slabé světlo galaxie.\nNejlépe viditelnou částí galaxie je jádro, ze kterého vychází na dvě strany galaktická příčka a z jejích konců se odvíjí dvě spirální ramena.\n\nM109 má velkou severní deklinaci, proto je na velké části severní polokoule cirkumpolární, a to v téměř celé Evropě a velké části severní Ameriky. Naopak na jižní polokouli je viditelná pouze do středních zeměpisných šířek mírného pásu. Nejvhodnější období pro její pozorování na večerní obloze je od ledna do srpna.\n\n1° jihozápadně od M109 leží podobně jasná galaxie s příčkou NGC 3953, která také patří do skupiny galaxií M 109.\nTuto galaxii pravděpodobně objevil Charles Messier, když na jaře roku 1781 hledal tři mlhoviny, které v této oblasti oblohy objevil jeho spolupracovník Pierre Méchain. Tyto tři mlhoviny si Messier zapsal do svých poznámek pod označením 97, 98 a 99, ale pouze u Soví mlhoviny (M97) stihl změřit její polohu, takže v konečném vydání Messierova katalogu pod čísly 98 a 99 vystupují jiné objekty. 12. dubna 1789 tuto galaxii nezávisle spoluobjevil William Herschel, ale mylně ji považoval za planetární mlhovinu.\n\nM109 do Messierova katalogu přidal až v roce 1953 Owen Gingerich, který usoudil, že Messier i Méchain pozorovali galaxii NGC 3992. Henk Bril ovšem v roce 2006 prozkoumal historické prameny a dospěl k názoru, že Méchain pozoroval sousední galaxii NGC 3953 a Messier díky pozorování této galaxie objevil NGC 3992.\n\nDřívější odhady vzdálenosti M109 od Země uváděly hodnoty kolem 55 milionů světelných let. Novější výzkumy odhadují její vzdálenost na 85 milionů světelných let a M109 by tak mohla být nejvzdálenějším objektem Messierova katalogu.\nGalaxie má úhlový rozměr 7,5'x4,4' a hvězdnou velikost 9,8. Od Slunce se vzdaluje rychlostí 1 046 km/s.\nV roce 1956 byla v této galaxii objevena zatím jediná supernova typu Ia, která 8. března 1956 dosáhla magnitudy 12,3 a dostala označení SN 1956A.\n\nM109 má tři satelitní galaxie označované jako UGC 6923, UGC 6940 a UGC 6969 a pravděpodobně i několik dalších ještě menších galaxií. U této soustavy galaxií bylo podrobně pozorováno emisní záření vodíku. Oblast neutrálního vodíku je kolem této galaxie rovnoměrně rozprostřena a trochu přesahuje mimo galaktický disk, ale v blízkosti galaktické příčky neutrální vodík chybí. Vodík byl možná do příčky vtažen a díky tomu, že již nebyl doplněn, se dá usoudit, že v astronomicky nedávné době galaxie nepohltila žádnou další galaxii.\n\nM109 je nejjasnějším členem skupiny galaxií M 109, což je velká skupina galaxií v souhvězdí Velké medvědice, která může mít více než 50 členů.\n\n\n"}
{"id": "31046", "url": "https://cs.wikipedia.org/wiki?curid=31046", "title": "Hrrr na ně! (Lubomír Man)", "text": "Hrrr na ně! (Lubomír Man)\n\nHrrr na ně! je kniha pro mládež od Lubomíra Mana (* 1930), která „napínavě a čtivě popisuje dobrodružství mladých fotbalistů“. Mezinárodním úložištěm dat Wikimedia Commons byla tato kniha zařazena do výběru 40 světových Knih roku 2003.(Wikimedia Commons: Knihy z roku 2003). Otevřenou encyklopedií Wikipedie pak do seznamu 60 nejzákladnějších českých knih pro děti a mládež.(Kategorie: České knihy pro děti a mládež - Wikipedie).\n\nChlapci z téhle knížky si říkají Emilovi synové. Tvrdě a obětavě trénují. Chtějí vítězit a vítězí. Ti druzí rozbíjejí sochy. Odtud se rozvíjí detektivní příběh mladičkých fotbalistů, pestré pásmo střetů a zápletek, nočních hlídek, vášnivých důkazů a ještě vášnivějších omylů. Sugestivní četba pro mladé duše, toužící nejen po úspěchu, ale též po vnitřním přesahu a mravním činu. Knížka působí jako velice srdečný a upřímný vypravěčský monument vrytmizovaný do čtyřasedmdesáti drobných a hutných kapitol, v napětí držených vypravěčských úseků, vedených profesionálně až k závěrečnému „beethovenskému“ hymnu na oslavu nejen úzce sportovního, ale sebepřesahujícího, vstřícného a k obecnému dobru směřujícího mládí. Vrchol – to nejlepší – je na závěr.\n\nJde o příběh čtrnáctiletého Pavla, který v poslední minutě fotbalového utkání zahodí úmyslně penaltu, neboť ví, že k faulu na něj nedošlo. Tento čin ho z mužstva vyřadí a zavede na obtížné hledání fair play nejen ve sportu, ale i v životě. V záplavě zahraničních knih pro mládež se Manova kniha vyděluje především svou čtivostí. Umění psát roubuje autor na sportovní prostředí velmi zkušeně a umí dodávat knize napětí v každém odstavci. Svou knížkou tak navazuje na nejlepší tradice českého dobrodružného románu pro chlapce.\n\n"}
{"id": "31053", "url": "https://cs.wikipedia.org/wiki?curid=31053", "title": "Washington", "text": "Washington\n\nWashington může být:\n\n\n\n\n\n"}
{"id": "31055", "url": "https://cs.wikipedia.org/wiki?curid=31055", "title": "Lípy u kostela v Zelené Lhotě", "text": "Lípy u kostela v Zelené Lhotě\n\nLípy u kostela v Zelené Lhotě jsou památné stromy v Zelené Lhotě u Nýrska. Obě lípy velkolisté (\"Tilia platyphyllos\") rostou před barokním kostelem sv. Wolfganga z 18. století. Jejich kmeny mají obvod 484 a 461 cm, koruny dosahují do výšky 28 a 30 m (měření 2003). Lípy jsou chráněny od roku 1995 pro svůj vzrůst a jako součást památky.\n\n"}
{"id": "31059", "url": "https://cs.wikipedia.org/wiki?curid=31059", "title": "Magdeburské polokoule", "text": "Magdeburské polokoule\n\nMagdeburské polokoule jsou kovové hemisféry umožňující provádění experimentů s tlakem vzduchu.\n\nNěmecký fyzik Otto von Guericke navrhl a vyrobil dvě duté měděné polokoule s úchyty o průměru asi 50 cm, k demonstraci mechanické vývěvy, kterou vynalezl.\n\nPokus poprvé předvedl 8. května 1654. Šlo o dramatický experiment, ve kterém ukázal sílu vakua a dokázal existenci atmosféry Země. Pokus se uskutečnil před Říšským sněmem v Regensburgu, přítomen byl i císař Ferdinand III. Zabroušené polokoule byly stlačeny a utěsněny koženým pásem namočeným ve vosku a terpentýnu. Vzduch byl pomocí vývěvy ze vzniklé dutiny odčerpán. Pak nechal Guericke zapřáhnout ke každé polokouli 15 koní a předváděl, že ani tato síla není schopna polokoule od sebe odtrhnout. Poté, co nechal do dutiny pomocí kohoutu v jedné z polokoulí opět vniknout vzduch, se od sebe obě polokoule oddělily samovolně. \n\nV roce 1656 Guericke, starosta Magdeburgu, předvedl tento pokus i ve svém rodném městě, tentokrát se čtyřmi páry koní na každé straně a polokoulemi o průměru 42 centimetrů. Experiment byl opakován v Berlíně v roce 1663 za účasti Fridricha Viléma I., zde se jej účastnilo 24 koní.\n\nTyto pokusy prokázaly, že obě polokoule nebyly k sobě pevně připoutány vzduchoprázdnem, ale že je držel u sebe tlak okolního vzduchu. Vyvráceno tak bylo Aristotelovo tvrzení, že příroda nesnáší prázdnotu (\"horror vacui\"), které bylo dogmatem. Ačkoliv možnost existence vakua – prázdného prostoru – byla zdánlivě mnohokrát vyvrácena v různých filosofických traktátech a scholastických disputacích, Guerickovy pokusy otevřely vědcům oči a umožnily zavrhnout Aristotelovy představy o prostoru a povšimnout si antické atomistické koncepce, ve které byla prázdnota přímo vyžadována pro pohyb hmotných atomů.\n\nJednu ze sad původních polokoulí vystavuje Deutsches Museum v Mnichově.\n"}
{"id": "31062", "url": "https://cs.wikipedia.org/wiki?curid=31062", "title": "Česko-Slovenská filmová databáze", "text": "Česko-Slovenská filmová databáze\n\nČesko-Slovenská filmová databáze (zkracována na ČSFD.cz) je webový projekt sloužící jako databáze filmů, seriálů a televizních pořadů a sociální síť pro filmové fanoušky, jejichž příspěvky – především hodnocení a recenze filmů – jsou veřejné a z obsáhlé databáze filmů tvoří mapu jejich kvality napříč žánry a historickými etapami. Databázi provozuje firma POMO Media Group s.r.o. ČSFD.cz založil v roce 2001 Martin Pomothy. Od americké IMDb.com se dále kromě lepšího pokrytí lokální scény liší i tím, že uživatelům umožňuje vést si přehled vlastní filmotéky, nabízí program všech českých a slovenských kin, přehled filmů vycházejících na DVD, Blu-ray a v kinech, nebo taky program desítek českých a slovenských televizních stanic. IMDb celkově naopak uvádí více detailů o audiovizuálním díle než ČSFD.cz, především kompletní titulkovou listinu tvůrců filmů.\n\nZa dobu své existence změnil server celkem 4× svou podobu, naposledy počátkem roku 2011.\n\nČSFD.cz se často stává mediálním partnerem různých filmových akcí a festivalů, a úzce spolupracuje s kiny, DVD a VOD distributory. V roce 2011 společnost získala v soutěži Křišťálová Lupa 1. místo v kategorii zájmové weby. V kategorii All Star obsadila 4. místo, za giganty Google, Seznam.cz a iDnes.\n\n\nUživatelé mohou hodnotit a komentovat jednotlivé filmy, dále k nim mohou navrhovat různé zajímavosti či úpravy, které ale musí před zveřejněním schválit administrátoři serveru. Skrze odkaz \"\"Doplnit informace\"\" u každého filmu mohou přidat související a podobné filmy, obsah (český, slovenský), přidání zajímavostí, odkaz na jakoukoliv filmovou recenzi, poslat plakáty, fotosky z filmu, obrázek z filmu, obrázek z natáčení, promo obrázek k filmu.\n\nDále mohou uživatelé:\n\n\n\n\nMultikino CineStar na pražském Smíchově ve spolupráci s Česko-Slovenskou filmovou databází nabízí od října 2013 svým návštěvníkům „ČSFD sál“, ve kterém se hrají nejlépe hodnocené filmy z nabídky kina.\n\n\n"}
{"id": "31064", "url": "https://cs.wikipedia.org/wiki?curid=31064", "title": "Sekta", "text": "Sekta\n\nSekta (z latinského — „směrnice, směr, dráha, filozofický směr, filozofická škola, politická\nstrana, frakce“, a to nejspíše ze slovesa — „sledovat, následovat“, nebo méně pravděpodobně ze slovesa — „řezat, oddělovat“) je pojem často implicitně nebo explicitně negativního nebo i pejorativního významu, kterým většinová kultura nebo většinová společnost označuje menšinovou, obvykle náboženskou skupinu vydělenou z určitého směru (náboženského, politického nebo ideologického).\n\nPojem „sekta“ je užíván většinou v souvislosti s náboženstvím a odborně se mu věnují teologie, religionistika, sociologie náboženství a psychologie náboženství. V rámci jejich odborných diskusí jde o pojem značně neustálený a jeho mnohoznačnost může vést snadno k nepochopení nebo k nespravedlivému odsuzování určité náboženské skupiny. Zejména mezi laickou veřejností bývá pojem používán pejorativně. Pojem sekta je také etnocentristicky zatížený a staví na křesťanské tradici, kterou potom často aplikuje na jiná, neevropská nebo nekřesťanská náboženství.\n\nTradiční křesťanská teologie pojem používá například jako označení „specifické, trvající a odděleně organizované skupiny věřících, která odmítá zavedené náboženské autority, ale která si nárokuje věrnost autentickým prvkům víry“.\n\nDoménou sociologie náboženství, ale také religionistiky je výzkum sekt jako náboženských skupin nebo organizací, které se nacházejí v relativním napětí s ostatní společností.\n\nPsychologie se zabývá například vlivy určité skupiny na jednotlivce nebo psychopatologií ve vztahu k náboženství. V rámci psychologie (ale i sociologie) se někdy používá vedle pojmu sekta také pojem kult. Ten označuje v kontrastu se sektou, vzniklou schismatem novou formu náboženské subkultury, která postrádá spojení se starší organizací a nemá odpovídající organizační strukturu, ale spoléhá na vedení charismatického vůdce. Právě v souvislosti s kultem se psychologie zaměřila na \"\"autoritativní náboženské skupiny, které kombinují skupinové procesy s hypnotickými technikami, které mají za následek to co je nazýváno jako kontrola mysli\"\".\n\nV. Profant a I. Štampach podávají přehled čtyř odstupňovaných základních významů tohoto slova, jak je užíváno odborníky i laickou veřejností:\n\nV laickém užívání (k němuž patří i běžné užívání ve sdělovacích prostředcích) se jednotlivé významy slova „sekta“ vzájemně zaměňují a prolínají. V. Profant a I. Štampach proto doporučují místo mnohoznačného výrazu „sekta“ používat v prvním zmíněném smyslu výrazy jako „nové náboženství, nové náboženské hnutí, nová religiozita“, ve druhém významu „alternativní náboženství, alternativní náboženské hnutí, alternativní religiozita“, ve třetím významu konkrétně jmenovat, že určitá skupina, společnost, organizace či církev je „autoritářská, uzavřená, nesnášenlivá atd.“ a ve čtvrtém významu říci, že určitá skupina či organizace je výslovně „škodlivá, nebezpečná, zločinná atd.“, nebo použít výrazu „destruktivní kult“. Zároveň však nabádají k opatrnosti a zejména ve čtvrtém případě k důsledné presumpci neviny, protože skupin skutečně zařaditelných do této kategorie je velmi málo.\n\nVe starověku označovalo slovo sekta (řec.\"hairesis\", lat. \"secta\") filozofickou školu. Pojem sekta v tomto smyslu používal například filozof Díogenés, když rozlišoval pojem následnictví (\"diadoche\") a filozofické sekty. V učení Sexta Empirica se pojem \"hairesis\" objevuje ve smyslu koherentní a artikulované doktríny, která byla založena na principech rozumu a byla označením prestižním. V raném křesťanství začalo mít slovo \"haireisis\" a s ním také heterodoxie pejorativní význam a oba pojmy se nakonec staly synonymy. \nV judaismu bylo slovo \"haireisis\" nebo \"secta\" užíváno ve smyslu antické tradice. V 1. a 2. století pojem označoval stranu, která oponovala rabínům. Z hlediska judaismu byli potom první křesťané označováni jako sekta.\n\nV Novém zákoně se pojem sekta objevuje několikrát, buď přímo nebo nepřímo v závislosti na překladu. Nepřímo jde například o Skutky 5:17, kde se hovoří o seducejské \"straně\" (\"\"Ale velekněz a jeho stoupenci, totiž seducejská strana, byli naplněni závistí; chopili se apoštolů a vsadili je do městského vězení.\"\"). Přímo se pojem sekta uvádí například ve Skutcích 28:22, kdy jsou jako sekta označeni římskými Židy právě křesťané (\"\"Ale rádi bychom slyšeli, jaké je tvé smýšlení, neboť je nám známo, že všude jsou proti této sektě.\"\") nebo ve Skutcích 24:5, kde je Svatý Pavel označen za hlavu nazorejské sekty (\"\"Shledali jsme, že tento člověk jako morová nákaza po celém světě vyvolává nepokoje mezi Židy a je hlavou nazorejské sekty.\"\").\n\nV době raného křesťanství a ve středověku, ať v rámci západního nebo východního ritu, existovala celá řada křesťanských sekt nebo herezí. K nejvýznamnějším patřili například albigenští, kataři, lollardi a další. V novověké době byli katolíky za sektu označeni protestanté (například jako \"luteránská sekta\") Pojem sekta používal také Martin Luther a označoval jím například papežence, mohamedány (muslimy), anabaptisty, kněze, jeptišky a mnichy.\nS pojmem sekta se lze setkat také v kontextu jiných společností a náboženství. Francouzský antropolog L. Dumont definoval indickou hinduistickou sektu ve vztahu s kastovní společností. Podle něj jde o náboženskou skupinu, která je primárně založena na zřeknutí se kastovního principu zasvěcenci stejné disciplíny spásy a nebo jí sekundárně založili laici pro které je jeden z těch co se zřekl náboženským guru. Indický sociolog A. M. Shah navrhuje vidět pojem sekta v indickém kontextu jako \"strukturální princip společnosti jako takové spíše než jenom náboženství.\" Podle něj hinduismus slovo používá v náboženském smyslu ve spojení se třemi pojmy ze sanskrtu - \"mārg\" (doslova stezka nebo cesta), \"panth\" (cesta) a \"sampradāya\" (tradice předávaná z učitele na žáka). Podle Shahova názoru jsou zejména pojmy \"panth\" a \"sampradāya\" používány hinduistickou tradicí ve smyslu slova sekta v posledních 200 letech i přesto, že slovo je křesťanského původu. Slovo sekta se dostalo obdobně jako jiná anglická slova indickou konotaci, jak tvrdí. Například novozélandský historik a teolog W.H. McLeod ale slovo sekta jako pojem se západními konotacemi pro indický kontext odmítl.\n\nPodobně jako křesťanství zná islám jevy jako heterodoxie, hereze nebo sekta. Pro jejich označení potom užívá různé pojmy. Slovo \" 'ta'fa' \" označuje malou skupinu oddělenou od větší a samotné slovo se objevuje v Koránu. Slovo \"bid'a\" se používá k obecnějšímu označení náboženské inovace, která nebyla vyzkoušena v časech proroka Mohamena. K označení hereze a heretika je islám závislý na původně křesťanských slovech - \"hartaqa\" a \"hurtoqi\". Vedle toho ale má také slovo \"zindiq\", které označovalo manicheisty a další dualisty. \n\nSekta jako náboženská organizace byla vymezená Ernstem Troeltschem v kontrastu s církví (tzv.typologie církev-sekta). Zatímco církev je definována jako konzervativní typ náboženské organizace zaručující společnosti stabilitu, sekta je spíše zaměřená na vnitřní dokonalost a vůči společnosti a státu může mít indiferentní nebo i nepřátelský vztah. Často rekrutuje svoje členy z nižších sociálních vrstev. Pro sektu je typické, že se jedná o dobrovolnou asociaci, jejíž členové musí prokázat kvalifikaci k tomu stát se jejími členy například pomocí zkušenosti konverze, znalostí doktríny či osobní zásluhou. V případě nedodržení pravidel a standardů dochází k vyloučení nebo exkomunikaci členů. \n\nE. Troeltsch si dále všiml toho, že z hlediska církví jsou sekty považovány za odpadlé od pravé nauky, zatímco sekty se naopak považují za pravé reprezentanty původní, nezkažené církevní nauky. Podle \"Sage Dictionary of Sociology\" sekta představuje radikální výzvu církvi i celé širší společnosti, odmítá hierarchickou dělbu práce typickou pro církev. V té je diferencovaná skupina kněží, kteří slouží bohu i za ostatní, méně zbožné členy společnosti a církve. Naopak sekta vyžaduje zbožnost po všech svých členech a nerozlišuje mezi laiky a kněžími. Obě organizace, jak církve tak sekta, si přitom nárokují výlučné vlastnictví spasitelské pravdy, čímž se odlišují od dalších dvou typů náboženských organizací jako jsou vyznání a kult.\n\nNapříklad Rodney Stark ve své sociologicky orientovaném pojetí sekty definuje sektu jak náboženskou skupinu, která \"žije v  relativním napětí s ostatní společností, (a) která má dřívější vztah k nějaké náboženské organizaci a byla založena členem, který ji opustil.\"\nSekta obvykle zdůrazňuje rovnostářské ideály mezi svými příznivci a od svých členů očekává aktivní participaci, konformitu a osobní zainteresovanost. R. Stark a W. Sims Bainbridge uvádějí typologii T.O'Deaa podle které jsou ideálně-typické atributy sekty následující:\nDalší možnost jak chápat sektu a církev navrhl například B. Johnson, když obě definoval na základě charakteru jejich vztahu ke společnosti či světu jako \"náboženskou skupinu, která akceptuje sociální prostředí ve kterém existuje\", zatímco sekta je podle něj \"náboženská skupina, která odmítá sociální prostředí ve kterém existuje.\"\n\nPodle amerického teologa a etika H.R. Niebuhra není sekta fixovaným, statickým jevem, ale jevem, který podle něj existuje pouze v první generaci. Poté se proměňuje v církev, a tím i náboženskou konfesi či denominaci.Podle Niebuhra sehrávala v tomto procesu roli řada aspektů jako menší oddanost nové generace víře, otázka sociální mobility a ekonomického postavení členů, které postupně zmírňují konfliktní postoje ke světu nebo otázka byrokratizace.\n\nJ.Milton Yinger se pokusil klasickou typologii rozpracovat a odlišil celkem šest různých druhů náboženských organizací (kult, sekta, institucionalizovaná sekta, denominace, církev a univerzální církev). V rámci této typologie a s ohledem k pojmu sekta potom posuzoval stupeň exkluzivity a selektivity členství, míru odmítání nebo přijímání sekulárních hodnot a společenských struktur a konečně způsoby organizace, byrokracie a rozvoje národní struktury.\n\nTypologie církev-sekta byla a je kritizována. Mnozí její kritici tvrdí, že některé prvky tvořící jednotlivé typy náboženské organizace nejsou spoluspojené nebo nutně nekorelují. Přesto ale řada sociologů považuje tuto typologii za vhodnou. Troeltschovská dichotomie církve a sekty byla, jak uvádí studie Lorne D. Dawsonové, rozpracována například britským sociologem Bryanem R. Wilsonem, která sekty rozděluje s ohledem k weberovskému vidění náboženství podle jeho manifestované funkce a cesty ke spáse. Wilson hovoří například o konversionalistických sektách (např.Armáda spásy, Pentecostalisté), které považují za zlo instituce a svět a považují za řešení hlubokou vnitřní změnu sama sebe. Sekty , které vidí možnost spasení v nějakém nadpřirozeném činu nazývá jako revolucionalistické (např. Svědkové Jehovovi). Celkem Wilson rozdělil celkem 7 druhů sekt ( vedle prvních dvou jsou to introversionistické, manipulační, taumaturgistické, reformistické a utopické). Sám Wilson ale připomenul, že pojem sekta, ačkoliv je široce užívaný nejen odborníky ale velmi volně také laickou veřejností, neodpovídá diverzitě současných požadavků na tento pojem především ve vztahu k novým náboženským hnutím. \n\nSociolog James A. Beckford podrobil sociologické pojetí sekty bližší analýze, ve které například připomněl, že samotné užití slova sekta znamená, že sociologie předpokládá vztah ke standardům normy, ze které pojem sekta vzniká. Přesněji řečeno, pojem sekta v sociologické tradici existuje v závislosti na pojmu církev. Samotná typologie sekta-církev potom podle Beckforda vychází z lidových stereotypů a předsudků více než sama připouští.\n\nPojem sekta může mít často také negativní význam nebo užití. Například Zdeněk Vojtíšek shrnuje, že užití slova sekta mimo sociologickou nebo společensko-vědní oblast má hned několik negativních konotací s ohledem na konkrétního mluvčího. Mezi křesťany různého vyznání může sekta znamenat negativní označení různých nepravověrných skupin. V rámci sekulárního veřejného diskurzu je sekta spojována například s např. vymýváním mozků a podobně. Jak Vojtíšek dále připomíná, negativní význam slova sekty byl na veřejnosti zvláště posílen po listopadu 1978, kdy došlo k organizované sebevraždě a vraždě celkem 913 členů náboženské skupiny Svatyně lidu. Autor dále shrnuje, že odborné diskuze na tuto situaci reagovaly dvěma způsoby. První z nich se zaměřil na co nejpřesnější a neutrální definici pojmu sekta. Druhý naopak považuje pojem sekta za natolik problematický, že místo něj navrhuje používat alternativní pojmy jako jsou například pojmy kult nebo nové náboženské hnutí. Podle německého religionisty R. Hummela definuje pojem sekta \"vztah nynějšího většinového náboženství popř. většinové kultury k odštěpené organizované menšině.\" To znamená, že pojem sekta má vztahový a nikoliv deskriptivní (popisný) význam, jak argumentuje Vojtíšek. Podle jeho mínění má pojem sekta i v tomto relačním (vztahovém) smyslu (tedy jako de facto přirozeně negativní vztahu mezi většinou a náboženskou menšinou) v rámci sociologie náboženství, religionistiky a psychologie náboženství svoje místo.\nTaké další český religionista David Zbíral považuje označení sekta za silně ideologicky a emocionálně zatížené. Religionistika nebo sociologie náboženství se proto označení sekta pokud možno vyhýbají. Podle Zbírala naopak antikultovní hnutí těží ve své argumentaci z ideologického zatížení slova sekta. \n\nOd šedesátých let dvacátého století byly jako sekty označovány organizace, které členům údajně vymývají mozek.\nJak ale argumentuje Z. Vojtíšek, teorie o vymývání mozků byla v rámci odborných diskuzí opuštěna na přelomu 80. a 90. let 20. století. Konstatuje, že překvapivé konverze mohou být vysvětleny pomocí zákonitostí sociálního vlivu.\n\nČetná antikultovní hnutí upozorňují na údajné manipulace členů sektami dodnes. Mají prý způsobovat závislost členů na sektě, zmocňovat se jejich majetku nebo podstatné jeho části a zneužívat práce členů.\nDalší autoři vidí otázku vymývání mozku a psychologické manipulace v souvislosti se sektami za problematickou. Například \"Global Dictionary of Theology\" konstatuje, že je otázkou jak od sebe přesněji odlišit vymývání mozku a další sociální aktivity s cílem změnit chování jednotlivce (jako např.reklama nebo běžné školní vzdělání). Vedle toho připomíná, že vymývání mozků se stalo stereotypem v rámci antikultovních hnutí\n\nVliv mediálních obrazů nových náboženství podrobil analýze například sociolog James A. Beckford, Argumentuje, že mediální obraz hraje významnou roli například pro lidi angažované v antikultovním hnutí kvůli svým příbuzným. Média mají podle něj tendenci portrétovat nová náboženská hnutí jako kontroverzní, což napomáhá generovat konflikt, který je zde podle něj leitmotivem. Také například Richardson a Introvigne ve své další studii podtrhli vztah mezi antikultovní ideologii a teorií o vymývání mozků v rámci evropské legislativní debaty o náboženských sektách a kultech.\n\nSoučástí tohoto problému je také otázka terapie sektami postižených, která je nazývána výstupové poradenství. Výstupové poradenství je v České republice známo především díky někdejšímu deprogramátorovi Stevenu Hassanovi. Hassan používá termín výstupové poradenství proto, aby se mohl distancovat od často nelegálního deprogramování, i když není příliš jasné, jaký by měl být mezi oběma pojmy rozdíl, jak argumentuje Vojtíšek.\n\nSpolečenskovědní výzkum vidí charakteristiky sekty například s ohledem k podobnému pojmu, kterým je kult (\"cult\"). Například van Briel a Richardson (1988) nabídli shrnutí dosavadního pojetí obou pojmů v odborné literatuře:\n\nIvan O. Štampach upozorňuje, že jednoznačné určení, co je, a co není sekta, je problematické, a že je proto vhodnější hovořit o sektářství a sektářských tendencích. V návaznosti na psychiatra Prokopa Remeše formuluje čtyři konstitutivní znaky sektářství:\nV neobecnější rovině je možné setkat se znaky sekt jako jsou například přísná pravidla, sankce za jejich nedodržení, silná autorita vůdce, uzavřenost vůči okolnímu světu a omezená komunikace s ním, dále pak fanatičnost přívrženců a pocit jejich výlučnosti. Sekty často projevují radikální tendence. Tyto znaky ale vyjadřují jen jednu z mnoha významových rovin pojmu sekta.\nV. Profant a Ivan O. Štampach odlišují několik významových rovin a z nich vyplývajících charakteristik nebo znaků pojmu sekta. Na prvním místě se jedná o náboženskou společnost, která chce reformovat nauku nebo praktiky větší a starší náboženské organizace. Jak dodávají, řada současných etablovaných církví vznikala jako sekta (včetně křesťanství). Další význam se váže k relativně novým náboženským společnostem, které stojí buď mimo křesťanství nebo mimo obecně preferované pojetí křesťanství. Dále jsou jako sekta charakterizovány \"Náboženská společnost, v níž převládají tendence k autoritářství, uzavřenosti, fanatismu, nesnášenlivosti, selekce informací apod.\" a konečně také náboženské společnosti, které \"svým stoupencům škodí obvykle tzv. vymýváním mozků...a náboženské společnosti s násilnými popř. vraženými nebo sebevražednými tendencemi.\" Jak dodávají, při konkrétním hodnocení nějaké náboženské organizace jako sekta je nutné počínat si s opatrností a pokud možno objektivně s ohledem na možné právní problémy, ohrožení dobrého jména atp. Dále připomínají, že užití slova sekta se často může týkat alternativních, netradičních a atypických náboženských skupin, jež by mohly být ve skutečnosti přínosem pro společnost a slouží tak k jejich společenské marginalizaci.\n\nVýznamným aspektem celé problematiky sekty je otázka antikultovních hnutí (\"anti-cult movements\"), které vznikaly v USA od 70. let 20. století v souvislosti s některými excesy náboženských skupin. Antikultovní hnutí se na rozdíl od akademického studia náboženství staví do role arbitra, který určuje, která náboženská orientace je normální a která deviantní a používá přitom zdánlivě vědecký jazyk s implicitní nebo explicitní ideologicko-náboženskou orientací. Podle Dušana Lužného patří k základním projevům antikultovní argumentace právě užití pojmů kult respektive v českém prostředí sekta a jejich asociování s projevy jako jsou vymývání mozků, psychická manipulace, představa nahrazení \"skutečného Já\" novým \"kultovním Já\", pojetí členství v sektě jako nemoci, kterou lze terapeuticky léčit atp. Antikultovní hnutí má podle něj tendenci k myšlenkové totalitarizaci světa, která \"se snaží bojovat proti diferentnosti náboženského života\" a má konzervativní charakter. Lužný naproti tomu argumentuje, že \"\"Smyslem religionistiky není rozhodovat, které náboženství je správné či pravdivé, ale vytvářet výkladové schéma, které umožní začlenit zkoumané jevy do širších sociálních a kulturních souvislostí. Religionistika není arbitrem ve sporu.\"\"\n\n\n\n\n\n\n"}
{"id": "31067", "url": "https://cs.wikipedia.org/wiki?curid=31067", "title": "Loni v Marienbadu", "text": "Loni v Marienbadu\n\nLoni v Marienbadu (L’Année dernière à Marienbad) je název filmového románu francouzského spisovatele Alaina Robbe-Grilleta a stejnojmenný film Alaina Resnaise podle Robbe-Grilletova scénáře.\n\nFilm byl vyroben ve Francii a v Itálii. V roce 1961 obdržel film Zlatého lva na filmovém festivalu v Benátkách.\n\na další.\n\nVypravěč, X., vzpomíná na podivný vztah s neznámou ženou, A., v luxusním hotelu obklopeném parkem. Film se odehrává nejméně ve dvou časových rovinách, které jsou obě součástí vyprávění X.\n\nA. je v doprovodu muže, M., pravděpodobně manžela (fr. mari). X. se postupným naléháním snaží A. upomenout na jejich setkání předcházející rok pravděpodobně v Marienbadu. Když A. popře, že by loni v Marienbadu byla, X. připustí, že se možná setkali v Karlstadtu, v Baden-Salsa, či dokonce Frederiksbadu (všechna jména jsou fiktivní, Marienbad nemá žádnou přímou souvislost s českými Mariánskými Lázněmi. Během celého filmu sleduje divák několik setkání X. s A. i s jejím partnerem, se kterým hraje X. podivnou stolní hru na způsob domina, v níž M. vždy vyhraje. X. upomíná A. na její slib, že s ním odejde. Ona to však popírá nebo si nevzpomíná. Po řadě opakovaných proseb stupňujících se téměř až k výhrůžkám znejistěná A. a X. spolu opouští hotel.\n\nAsi nejznámější scénou filmu je vyprávění o setkání A. a X. u sousoší muže a ženy a jejich možné interpretace jeho významu. Později stejně uvažují nad rolí psa u nohou ženy, načež A. usoudí, že pouze šel okolo a sokl je příliš malý, proto stojí tak blízko u ní. (Když bylo Alainu Robbe-Grilletovi vytýkáno, že jeho filmy a knihy zcela postrádají smysl pro humor, uvedl tuto scénu jako příklad vtipu v jeho díle).\n\nFilm proslul svou nejednoznačností výkladu.\n\n\"L'année dernière à Marienbad\" je charakteristickým příkladem tzv. nového románu ve filmu. V mnohém je podobný Robbe-Grilletově knize Žárlivost, zejména v užití role vypravěče, ve snaze dosáhnout nejednoznačnosti výkladu neustálým zpochybňováním daných faktů, nebo ve stejném pojmenování postav některých postav. Ve filmu je značně patrná Robbe-Grilletova snaha po maximální preciznosti.\n\nFilm pracuje se záběry zšeřelého starodávného hotelu a parku, který chvílemi ponurou až depresivní atmosféru stupňovanou zvukem varhan, jízdou kamery chodbami obloženými mramorem a zrcadlovými sály. Hotelem korzují hosté (v některých scénách i personál), konverzují, baví se, tančí, aniž by nějak zasahovali do děje.\n\nNení zcela jasné, v jakém pořadí jednotlivé události proběhly, proto je\nDialogy, záběry i celé scény se opakují s drobnými obměnami . Dlouhé záběry jsou střídány s řadou velmi krátkých sekvencí. Film je vrchovatě přeplněn podivuhodnými jevy, odkazujícími na snovou, nereálnou podstatu místa, kde se děj odehrává. V řadě scén se nelogicky objevuje stále totéž sousoší muže a ženy (u jezera, na terase, před hotelem). V celkovém záběru parku vrhají lidé a stromy odlišné stíny.\n\nEmoce ve filmu projevují jen A., X. a částečně M. Všechny ostatní postavy jsou netečné a chladné.\n\nTéměř polovina filmu vznikla ve filmových ateliérech. Exteriéry (zejména park) byly natočeny na zámku Nymphenburg u Mnichova v Německu.\n\nSousoší muže a ženy bylo zhotoveno z papíru, aby se s ním dalo podle potřeby natáčení manipulovat.\n\nAlain Robbe-Grillet se po prvním zhlédnutí filmu velmi rozhněval na Alaina Resnaise, neboť v jedné scéně hraní „Marienbadského domina“ nastane okamžik, kdy by mohl bezpečně vyhrát i X. (jinak vítězí vždy M.). Robbe-Grillet pečlivost důsledně vyžadoval a Resnaisovi vytýkal nedůslednost.\n\nTzv. „ciné-roman“ je jakýsi přechod mezi románem a filmovým scénářem. V tomto žánru napsal Robbe-Grillet ještě dvě knihy.\n\nPři práci na scénáři a následném natáčení pracoval současně i na románu, takže film a kniha se téměř shodují. V knize se nacházejí podrobné popisy jednotlivých scén se zvláštním zaměřením na detaily, které leckdy oku diváka uniknou, jako různé změny kostýmu, prostředí atd.\n\nKniha zdaleka nedosáhla takového úspěchu jako film.\n"}
{"id": "31069", "url": "https://cs.wikipedia.org/wiki?curid=31069", "title": "Everton FC", "text": "Everton FC\n\nEverton FC (celým názvem: Everton Football Club) je anglický fotbalový klub, který sídlí ve městě Liverpool v metropolitním hrabství Merseyside. Založen byl v roce 1878. Everton je jeden z nejúspěšnějších anglických fotbalových klubů; odehrál nejvíce sezón v nejvyšší soutěži a získal 9 mistrovských titulů.\n\nDomácí stadion, Goodison Park, má kapacitu 40 569 míst. Fanoušci Evertonu se nazývají \"„Evertonians“\". Everton je také známý pod přezdívkou \"„The Toffees“\", a nedávno si klub osvojil motto \"„The People's Club“\", po příchodu manažera Davida Moyese.\n\nV roce 1868 se Anglické metodistické shromáždění New Connexion rozhodlo vybudovat novou kapli v Liverpoolu. V následujícím roce koupili pozemek na Breckfield Road North mezi St. Domingo Vale a St. Domingo Grove. Pozemek se nacházel poblíž oblasti Everton, která se stala součástí města Liverpool v roce 1835.\n\nNová kaple byla otevřena v roce 1871 a o šest let později byl rev. B.S. Chambers jmenován ministrem. Byl zodpovědný za založení farního kriketového týmu pro mládež. Protože se kriket mohl hrát pouze v létě, hledali aktivitu, která by se provozovala i v ostatních ročních obdobích. Proto byl v roce 1878 založen fotbalový klub St. Domingo F.C.\n\nMnoho lidí mimo faru se chtělo připojit k fotbalovému klubu a proto bylo rozhodnuto, že se změní název. V listopadu 1879, na schůzce v hotelu Queen's Head, bylo jméno změněno na Everton Football Club.\n\nJednoduše, „Dixie“ Dean byl nejlepší střelec, kterého kdy Anglie měla. Poté co hrál za Tranmere Rovers (s průměrem gól na zápas) byl přilákán přes řeku Mersey, aby hrál za Everton. Ve své první sezóně (1925-26) vstřelil 32 gólů v 38 zápasech (včetně dvou gólů při prvním zápase). O rok později 21 gólů v 27 zápasech a v další sezóně (1927-28) se zapsal do historie: ve skvělé formě hrající Dean skóroval 60x ve 39 zápasech a ustanovil rekord, který pravděpodobně nikdy nebude překonán.\n\nVypadá neuvěřitelně, že o pouhé dva roky Everton sestoupil do druhé divize. Ale v opět skvělé formě hrající Dean nasázel 39 gólů během 37 zápasů a vytáhl Toffees zpátky do první divize.\n\nV další sezóně Dean vstřelil 45 branek a Everton opět získal titul. V roce 1933 vyhráli FA Cup a Dean se stal prvním 'číslem 9' ve finále proti Manchesteru City. 'Číslo 9' se stalo synonymem pro kvalitní, skórující střelce, což Dean ztělesňoval.\n\nPřezdívka 'Dixie' má nejasný původ, ale má se za to, že ji Dean získal díky svému účesu, jenž byl podobný vlasům afrického etnika, kterému se tehdy přezdívalo 'dixies'. Poslední zápas za Everton hrál 11. prosince 1937. Za celou svou kariéru vstřelil 383 branek ve 433 zápasech. Zemřel při Merseysidském derby v roce 1980 (1. března).\n\nV sezóně 1938-39 Everton s Joe Mercerem, T.G. Jonesem and Tommym Lawtonem opět vyhrál anglickou ligu. Lawton, který měl pouhých 19 let vstřelil 34 gólů. Druhá světová válka však na šest roků přerušila dráhu týmu, který mohl několik let dominovat.\n\nPřestože devadesátá léta jsou považována za špatné období, tato dekáda byla ještě horší. Skvělý předválečný tým byl v roce 1946 rychle rozdělen. Tommy Lawton byl nespokojený a přestoupil do Chelsea, Joe Mercer nesouhlasil s manažerem Theo Kellym a byl prodán do Arsenalu, a také byl zamýšlen prodej T.G. Jonese do AS Řím. Navíc Ted Sagar brzy poté skončil s aktivní kariérou.\n\nPod novým vedením Cliff Brittona, Everton sestoupil (podruhé a naposledy) do druhé divize. Tentokrát to trvalo tři sezóny než se Toffees v roce 1954 vrátili zpět.\n\nI přesto v této době hrálo za Everton několik skvělých hráčů, jako byli Dave Hickson a Bobby Collins. V roce 1956 Everton vyhrál 5-2 na Old Traffordu a ukončil dlouhou sérii Manchesteru United bez porážky.\n\nŠedesátá léta jsou mnohými fanoušky považována za zlatou éru fotbalového Evertonu. Po neúspěšných 50. létech převzal v roce 1961 klub Harry Catterick. Tým začal být označován jako „School of Science“, díky návratu k tradičnímu stylu hry, který Toffees praktikovali ve 20. letech (kreativní a nápaditý styl, velmi podobný hře Tottenhamu), kdy si tým získal právě tuto přezdívku. V první sezóně pod Catterickovým vedením tým obdržel nejméně branek z celé ligy a skončil čtvrtý.\n\nNásledující sezónu Everton prohrál pouhých šest zápasů a získal mistrovský titul. Útočná dvojice Roy Vernon a Alex Young nastřílela dohromady 46 branek (bylo to naposledy, kdy dva Evertonští hráči skórovali více než 20x za sezónu). Tým tehdy tvořili hráči jako Billy Bingham, Jimmy Gabriel, Derek Temple, Bobby Collins a Brian Labone.\n\nV roce 1966, kdy Anglie vyhrála Mistrovství světa, Toffees zvítězili v FA Cupu (ve finále otočili zápas se Sheffieldem Wednesday, kdy prohrávali už 0-2). V roce 1968 Everton opět došel až do finále, ale nastačil na West Bromwich Albion FC.\n\nO rok později (v sezóně 1969/70) tým opět vyhrál ligu i díky střeleckým schopnostem Joea Royla (který později dovedl klub k vítězství v FA Cupu v roce 1995). Tým hrál totální fotbal a byl dirigován 'svatou trojicí' - Howardem Kendallem, Alanem Ballem a Colinem Harvey. Spolu s kapitánem Labonem uprostřed zálohy a Roylem v útoku byla sestava považována jako nejsilnější v historii klubu.\n\nVšechno nasvedčovalo tomu, že dominance Evertonu bude pokračovat, ale tým v následujících letech skončil 14., 15., 17. a 7. Zdravotní stav manažera Harry Cattericka se zhoršil (snad i díky špatně hrajícímu týmu) a rezignoval v roce 1974. Tým převzal Billy Bingham a dlouho to vypadalo, že Toffees opět vyhrají ligu, ale stačilo několik překvapivých proher se slabými týmy a Everton skončil až čtvrtý. Bingham odešel po dalších dvou relativně slabých sezónách (11. a 9. místo) v roce 1977. V období, kdy tým neměl manažera, došel až do finále Ligového poháru, ale neuspěl (prohrál s Aston Villou). V sezóně 1977/78 Bob Latchford nastřílel 30 branek.\n\nPod vedením Gordona Lee skončil Everton třetí (1977/78) a čtvrtý (1978/79), ale tyto výsledky nenaplnily očekávání, které bylo vysoko díky tehdejším úspěchům Liverpoolu a Lee odešel v roce 1981.\n\nV 80. letech byl Everton jedním z nejlepších evropských fotbalových týmů díky Howardu Kendallovi a úchvatnému týmu, jehož kostru tvořili hráči jako Neville Southall, Gary Stevens, Trevor Steven, Kevin Sheedy, Andy Gray a Peter Reid. Gary Lineker stihl v sezóně 1985/86 nastřílet 40 branek v 42 zápasech. Poté přestoupil do Barcelony.\n\nDoma Everton vyhrál FA Cup v roce 1984 a ligu v letech 1985 a 1987. V roce 1984 prohrál finále Ligového poháru. V roce 1986 skončil druhý v lize a prohrál finále FA Cupu. A opět prohrál finále FA Cupu v roce 1989. Ve všech případech se radoval městský rival FC Liverpool.\n\nVýznamného evropského úspěchu Everton dosáhl v roce 1985, kdy vyhrál Poháru Vítězů Pohárů (PVP). Na své cestě za úspěchem porazil University College Dublin, Inter Bratislava, Fortunu Sittard, Bayern Mnichov a ve finále zničil rakouský klub Rapid Vídeň 3-1.\n\nV roce 1985 Everton málem dosáhl triplu, ale ve finále FA Cupu podlehl Manchesteru United. Nicméně i tak to pravděpodobně byla nejúspěšnější sezóna v historii klubu.\n\nPo úspěchu v Poháru vítězů pohárů se očekávalo, že Everton dosáhne dalších velkých evropských úspěchů. Kvůli fanouškům druhého liverpoolského klubu byly všechny anglické týmy potrestány zákazem startu v evropských pohárech (kvůli incidentu ve finále PMEZ na Heyselově stadionu v Bruselu). Po vypršení trestu už Everton dávno nebyl tím silným klubem z roku 1985.\n\nKendall odešel v roce 1987 a klub manažeroval Colin Harvey.\n\nDevadesátá léta 20. století byla pravděpodobně nejvíce deprimující dekáda v historii klubu. Rok 1990 klub začal pod vedením Colina Harveyho. Evertonu se nevedlo a v listopadu byl Harvey nahrazen Howardem Kendallem. Klubu se příliš nedařilo a Kendall byl odvolán v roce 1993. Z Norwich City přišel manažer Mike Walker. A po méně než roce byl odvolán. V této době už ze skvělého týmu z 80. let zůstali pouze Neville Southall a Dave Watson - zbytek týmu tvořili ne moc kvalitní hráči (např. Brett Angell nebo Matt Jackson). V sezóně 1993/94 Everton jen těsně unikl sestupu.\n\nNa chvíli to vypadalo, že nový manažer Joe Royle bude mít úspěch. Jeho první zápas na manažerském postu Toffees památně porazili v Merseysidském derby Liverpool 2-0. A v roce 1995 dovedl Everton k zisku FA Cupu (ve finále výhra nad Manchesterem United 1-0). Ale po šestém místě v lize (1995/96) a slibnému začátku v další sezóně přišel útlum a Everton opět podával podprůměrné výkony. Royle odešel v roce 1997 a do funkce manažera byl potřetí a naposled jmenován Howard Kendall. Kendall vydržel ve funkci pouhý rok, Toffees se zachránili až v posledním zápase sezóny.\n\nPříchod Waltra Smithse přinesl jednotvárný fotbal a … opět neúspěchy. Smith, který 7x v řadě vyhrál skotskou ligu s Glasgow Rangers, úspěšný v Anglii nebyl. Klub byl sužován špatnou finanční situací a častými zraněními klíčových hráčů. Smith sice přivedl spoustu dobrých hráčů, jako např. Slavena Bilice, Marca Materazziho nebo Dona Hutchinsona, ale nebyl schopen vytvořit fungující tým a mnoho hráčů, které přivedl odešlo, aniž by předvedlo svůj potenciál. Na konci 90. let byl Everton klubem, který odborníci i fotbaloví fanoušci každoročně tipovali jako kandidáta na sestup.\n\nWalter Smith byl odvolán v březnu 2002 po čtyřech traumatických sezónách, kdy nedokázal klub dostat na lepší než 13. místo.\n\nNa jeho místo nastoupil David Moyes a Everton se začal posouvat kupředu. Všechny překvapil, když v sezóně 2002/03 dovedl klub na celkovou 7. příčku a jen těsně zaostal za místy zajišťující účast v 'pohárové Evropě'. V tomto roce se také objevila nová hvězda; teprve 17letý Wayne Rooney, který v říjnu 2002 senzačně svým gólem z poslední minuty sestřelil (skoro rok neporažený) Arsenal. Stal se také nejmladším reprezentantem v historii Anglie, když odehrál zápas proti Austrálii v únoru 2003.\n\nNásledující sezóna byla ale opět velmi špatná - Everton skončil pouze jedno místo nad sestupovými příčkami a získal nejméně bodů v sezóně (39) za celou klubovou historii. V srpnu 2004 byl do Manchesteru United prodán Wayne Rooney za 27 mil. liber.\n\nI když měl klub pouze minimální hráčský kádr, v sezóně 2004/05 skončil v lize na senzačním 4. místě, což byl nejlepší výsledek za posledních téměř 20 let a navíc Toffees skončili výše, než rivalové z FC Liverpool. Za tímto úspěchem stála hlavně Moyesova taktika s pěti záložníky a také skvělé výkony dánského záložníka Thomase Gravesena, který v průběhu sezóny odešel do Realu Madrid.\n\nBěhem letní pauzy klub nakoupil řadu nových hráčů - Simona Daviese z Tottenhamu, Mikela Artetu z Realu Sociedad, dánského stopera Pera Krøldrupa z Udinese Calcio, z Manchesteru United přišel Phil Neville, z Porta byl koupen Nuno Valente a z milánského Interu Andy van der Meyde. Everton také posílil Matteo Ferrari, který přišel z AS Řím na roční hostování.\n\nHned na začátku sezóny se klub nedostal do Ligy Mistrů, když dvakrát prohrál 1-2 s pozdějším semifinalistou Villarrealem. Týmu se nedařilo ani v domácí soutěži, Everton se dlouho pohyboval na posledním místě tabulky a ještě 28. prosince byl na sestupové pozici. Pak ovšem přišlo výrazné zlepšení (7 zápasů bez prohry) a Toffees nakonec ukopali celkové 11. místo. V posledním zápase proti West Bromwich Albion FC se gólem rozloučil evertonský srdcař 'Big Dunc' Ferguson, kterému po sezóně vypršel kontrakt.\n\nV Premier League Everton dosáhl bilance 14-8-16, tzn. 50 bodů, při skóre 34-49. Nejlepším střelcem byl s 11 brankami (10 v lize + 1 v pohárech) James Beattie.\n\n\n\n\n\"Aktuální k datu: 20. září 2019\"\n\n\n\n\n\n\n\nV květnu 2004 (při příležitosti oslavy 125. výročí existence klubu) byla vyhlášena anketa „Greatest Ever Everton Team“ (Nejlepší evertonská jedenáctka všech dob).\n\n\nZdroj: \n\n\n\nZdroj: \n\n\"V závorkách rok prvního odehraného zápasu\"\n\n"}
{"id": "31070", "url": "https://cs.wikipedia.org/wiki?curid=31070", "title": "Jeseník", "text": "Jeseník\n\nJeseník (do roku 1947 Frývaldov, \"Freiwaldau\") je slezské lázeňské město v Olomouckém kraji, 71 km severně od Olomouce na soutoku Bělé a Staříče. Žije zde obyvatel. Je největším městem v české části historického území Niského knížectví.\n\nMěsto Jeseník administrativně sousedí na severu s obcemi Mikulovice a Česká Ves, na západě s obcí Lipová-lázně, na jihu s obcí Bělá pod Pradědem a na východě s městem Zlaté Hory. Od krajského města Olomouc je vzdáleno 69,5 km vzdušnou čarou, ovšem po silnici je to přes 100 km.\n\nGeomorfologicky patří Jeseník k provincii Česká vysočina, subprovincii krkonošsko-jesenické (sudetské), oblasti jesenické (východosudetské), na rozhraní geomorfologického celku Rychlebské hory (podcelek Sokolský hřbet), geomorfologického celku Hrubý Jeseník (podcelek Medvědská hornatina) a geomorfologického celku Zlatohorská vrchovina (podcelky Bělská pahorkatina a Rejvízská hornatina). Nejvyšší hory jsou v jihovýchodním cípu katastru – Velké Bradlo (1050 m n. m.) a Srnčí vrch (1027 m n. m.).\n\nÚzemí Jeseníku patří do povodí Odry, resp. Kladské Nisy. Jeseníkem protéká severním směrem Bělá, do které ve městě ústí zleva potok \"Staříč\". V Bukovicích přijímá Bělá zprava \"Vrchovištní potok\", který odvodňuje rejvízská rašeliniště. V okolí Lázní Jeseník se nachází řada pramenů jesenické soustavy, zejména Rumunský, Bezručův, Žofiin, Slovanský, Rudolfův, Pražský, Polský, Mariin. Další se nacházejí na východ od města: např. prameny Anglický, Řecký, Turistický, Eduardův, Svornosti a Diana.\n\nÚzemí města pokrývá z téměř 20 % zemědělská půda (5 % orná půda, 12,5 % louky a pastviny), z téměř 62 % les a ze 17,5 % zastavěné a ostatní (např. průmyslové) plochy.\n\nPrvní zmínka o Jeseníku pochází z roku 1267, kdy se v latinském pramenu cituje jako \"Vriwald\" (později \"Vrowald\", \"Vrienwalde\", \"Freynwalde\"), tedy místo zbavené lesa. Mezi lety 1284 a 1295 se stal městem. Jedním z důvodů byla strategická poloha na soutoku říček Staříče a Bělé, kde se rovněž cesta vedoucí ze Slezska na Moravu větvila k Ramzovskému a Červenohorskému sedlu. Toto místo již nejpozději roku 1284 střežil zdejší hrad, patřící vratislavskému biskupovi. Dalším důvodem byla naleziště železné rudy v okolí: z roku 1326 pochází první zmínka o zpracovávání železné rudy hned v třinácti hamrech poblíž Jeseníku. Jeseník spolu s vesnicemi v širším okolí tedy vznikl plánovitou kolonizací vratislavských biskupů, kteří zdejší území získali roku 1199.\n\nSoučástí města byl od založení nepochybně i kostel s farou, ačkoli první zmínka o něm pochází z roku 1318. Stejně tak frývaldovský hrad musel jistě existovat již v roce 1284, kdy existoval \"frývaldovský okruh\" jako správní jednotka, výslovně se však zmiňuje až roku 1374. Jednalo se vlastně jen o vodní tvrz vybavenou - ještě koncem 17. století - padacím mostem. Ta existuje po několika přestavbách dosud a jako správní sídlo frývaldovského panství, později komplexu velkostatků, sloužila až do roku 1945.\n\nV roce 1295 se poprvé připomíná městské fojtství, k němuž patřil i dvůr a postupně i vesnice Ves Frývaldov, Česká Ves, Široký Brod a Bukovice. Od roku 1378 je drželi Mušínové. Počátkem 15. století to byl Hynek Mušín z Hohenštejnu (tj. dnešní Hoštejn), který se však stal příznivcem husitství, a biskup mu proto rychtu roku 1422 odňal a udělil je Hanuškovi Mušínovi, Hynkovu bratranci. Vdova po něm Anna prodala roku 1463 fojtský statek Hynčíkovi ze Šilperka, po jehož smrti (1468) je od vdovy Barbory odkoupil biskup. Fojtský statek byl pak i s městem Frývaldovem zastavován a samostatně se naposledy uvádí roku 1547.\n\nMěsto se brzy po založení hospodářsky rozvinulo. Již roku 1295 jsou připomínány první řemeslnické cechy, řeznický a pekařský. Z roku 1328 je první zmínka o těžbě a zpracování železa - tehdy povolil biskup Tomáš I. jakémusi Ludherovi postavit u města železný hamr. Ačkoli byla v 14. století železná ruda z Jeseníku prodávána až v Anglii, její těžba již koncem uvedeného století upadla a vylidnily se i hornické osady v okolí. Nový rozmach těžby železa, ale i stříbra a zlata, nastal v druhé polovině 15. století. V té době byl Jeseník s okolím udělován vratislavskými biskupy v léno. Za Jiřího z Poděbrad patřil Hynčíkovi ze Šilperka, od jehož vdovy jej biskup vykoupil roku 1468 a udělil dále roku 1478 Urbanu Stošovi, roku 1481 Baltazaru a Melicharovi z Močilnice, roku 1492 Pavlu Otweinovi, roku 1497 Linhartu Vogelovi.\n\nVýznamné bylo udělení Jeseniku i s okolním panstvím roku 1506 Fuggerům, celoevropsky působícímu podnikatelskému rodu z Augšpurku, kteří zde rozvinuli důlní činnost. Téhož roku získalo město horní privilegia a obdrželo znak. Ložiska však byla buď brzy vyčerpána, nebo se ukázala jako nevýnosná, a Fuggerové ztratili o panství zájem. Roku 1547 je vratislavský biskup Baltazar z Promnic odkoupil zpět a z Jeseníku bylo nadále spravováno okolní biskupské panství. Těžba železa zůstala v okolí města až do konce 18. století, ale ve značně redukované podobě. Naopak se ve městě rozvíjelo řemeslo, o čemž svědčí řada cechovních privilegií z přelomu 16. a 17. století.\n\nZa vlády Fuggerů se v Jeseníku prosadila reformace, přestože fara zůstávala pod patronátem biskupa, a teprve roku 1579 se zde podařilo dosadit opět katolického faráře (byť ženatého).\n\nJako město ležící na významném vojenském tahu byl Jeseník v průběhu třicetileté války několikrát poškozen vojskem. V 17. století byl postižen i několika požáry, největším roku 1696. Přesto pokračoval hospodářský rozkvět města, zejména v textilních odvětvích (plátenictví), který byl ochromen až rozdělením Slezska roku 1742 a související ztrátou slezských trhů, dříve hlavního odběratele zdejší výroby. V té době rovněž město přišlo o horní právo a s tím spojené daňové výhody.\n\nRekatolizace v městě i okolí proběhla bez potíží (roku 1651 nejsou registrováni žádní nekatolíci), zato bylo zdejší panství postiženo dlouhotrvající a intenzivní vlnou čarodějnických procesů. Od prvního v roce 1622 do posledního roku 1684 si procesy, iniciované jak zástupci biskupa, tak jesenickými měšťany, vyžádaly jen v samotném Jeseníku asi 102 obětí. Spolu s o něco později zahájenými procesy na Šumpersku a Velkolosinsku se jedná o nejvýznamnější příklady \"honu na čarodějnice\" na území České republiky.\n\nV roce 1770 bylo v Jeseníku zřízeno římskokatolické arcikněžství, a to oddělením od arcikněžství Hlucholazy. To existuje v zásadě dosud, avšak roku 1946 bylo přeměněno na děkanát.\n\nV letech 1773-1794 byl biskupským hejtmanem na Frývaldově hudební skladatel Karl Ditters von Dittersdorf.\n\nPo určitém útlumu zaznamenal Jeseník počátkem 19. století nový rozvoj, zejména průmyslový. Roku 1822 založil místní podnikatel Adolf Rayman továrnu (firma Regenhart u. Rayman) na jemné prádlo, která získala postavení na světových trzích a dominovala městskému hospodářství. Jeseník se tak stal významným průmyslovým centrem (a později i centrem dělnického hnutí). Toto postavení bylo na konci 19. století podtrženo napojením na významný železniční tah z Hanušovic do Hlucholaz (1888) a založení Blühdornovy továrny na rukavice (1890). Pro svůj hospodářský význam se Jeseník stal roku 1850 i sídlem politického okresu.\n\nV této době se o rozvoj města a kraje se zasloužily především lázně a první vodoléčebný ústav na světě, který založil Vincenz Priessnitz počátkem 20. let 19. století. Podle něho se také lázně jmenují Priessnitzovy a hlavní lázeňský pavilon \"Priessnitzovo sanatorium\" architekta Leopolda Bauera, který spolu se sanatoriem (pavilonem) \"Ripper\" nese jméno po významné osobnosti, která měla na vývoj lázní vliv. Dětský pavilon \"Karolina\" je pojmenován po dcerce Vincence Priessnitze, kterou nedokázal vyléčit a zemřela ve třech letech. Za zmínku stojí také druhý nejdůležitější pavilon \"Bezruč\" a samozřejmě \"Maryčka\". Znakem lázní je lev.\n\nRoku 1890 byla zřízena městská nemocnice, roku 1872 založena chlapecká a 1888 dívčí měšťanská škola, roku 1913 reálné gymnázium. Významným činitelem v jesenickém školství byl konvent voršilek, které se zde usadily v roce 1881 poté, co byly Bismarckovou politikou „kulturního boje“ vyhnány ze svého předchozího působiště ve Vratislavi. V Jeseníku postupně od roku 1888 zřídily klášterní a vzdělávací komplex zahrnující též obchodní a rodinnou školu. Své školy vedly do roku 1939, kdy jim byla vzdělávací činnost znemožněna. Po odsunu většiny sester byl konvent r. 1945 zrušen a poslední sestry odsud odešly roku 1948.\n\nPro evangelické (luteránské) věřící, kteří se vesměs přistěhovali do Jeseníku za prací z venkova, byl 13. října 1879 zřízen nejprve sbor filiální ke sboru v Holčovicích a roku 1883 samostatný sbor. V letech 1881-1883 byl vystavěn novorománský kostel za finančního přispění pruské princezny Marianny Oranžské, majitelky panství Bílá Voda. (Sbor byl zrušen roku 1945 a kostel a faru převzal nově zřízený farní sbor Českobratrské církve evangelické.)\n\nNa konci 19. století se v oblasti začíná rozvíjet i cestovní ruch, dokladem je vybudování rozhledny na Zlatém Chlumu Moravskoslezským sudetohorským spolkem roku 1899. V roce 1913 bylo založeno Gymnázium Jeseník. Po roce 1918 se Jeseník stal, víceméně proti vůli svých obyvatel, součástí Československa. Československá armáda jej obsadila 19. ledna 1919. V Jeseníku jakožto středisku státní správy rychle vznikla početná česká menšina. Dominantní stranou mezi (z velké části dělnickým) obyvatelstvem byla německá sociální demokracie.\n\n22. listopadu 1931 došlo v okolí tehdejšího Frývaldova k nepokojům v důsledku propouštění a snižování mezd dělníků pracujících v kamenolomu a vápenkách. Propuštění převážně němečtí dělníci šli do stávky a následně za pomoci místních komunistů zorganizovali pochody demonstrantů do Frývaldova. Po dohodě s úřady byly sice pochody odvolány, ale ten ze Žulové a Vápenné přesto vyrazil. Hrstka asi 20 četníků je nejdříve zastavila u viaduktu, což průvod vyřešil tím, že viadukt obešel přes železniční trať nad viaduktem. Četníci proto poodjeli o cca 500 m a postavili kordón u tamější pošty za křižovatkou. Velitel vyšel vstříc a dělníkům oznámil, že průvod byl zakázán a o dalším se jedná. Následně dostal kamenem do obličeje a i četníci byli zasypáni sprškou kamení, posbíraném na trati. Četníci na tento incident reagovali střelbou do davu. Výsledkem bylo celkem 7 mrtvých a 12 těžce zraněných. Na pohřbu dělníků byl přítomen i pozdější československý prezident Klement Gottwald.\n\nOd poloviny 30. let zde však nabírala na síle Sudetoněmecká strana. Jeseník s okolím byl bezprostředně po Mnichovské dohodě připojen k Německu a většina českých obyvatel město opustila. Naopak většinoví němečtí obyvatelé byli po konci druhé světové války v letech 1945-1947 vysídleni. V roce 1947 byl dosavadní Frývaldov přejmenován na Jeseník. Město v průběhu následujících čtyřiceti let ztratilo mnoho hodnotné historické zástavby, kterou nahradila panelová výstavba. Úlohu hospodářského střediska do značné míry ztratilo spolu se ztrátou statusu okresního města roku 1960.\n\nK 1. lednu 1996 byl okres Jeseník obnoven. V červenci 1997 postihly Jeseník rozsáhlé povodně. Od roku 1997 se v Jeseníku koná soutěž posádek zdravotnických záchranných služeb \"Rallye Rejvíz\". Jeseník je členem a sídlem Mikroregionu Jesenicko, svazku obcí vzniklého v roce 1999. Město je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník, a od roku 1997 Euroregionu Praděd.\n\nČesky \"Jeseník\" (1880 \"Freivaldov\", do roku 1947 \"Frývaldov\"), německy \"Freiwaldau\", polské jméno \"Jesionik\" se netyká města, oficiálně je potvrzeno jen jako oronymum (horské jméno) ve spojeních Wysoki Jesionik tj. Hrubý Jeseník a Niski Jesionik - Nízký Jeseník (dříve se v polštině používala jména \"Frywałd\",\"Frajwald\", \"Frywałdów\"). Nové české jméno Jeseník bylo městu dáno podle polohy v Jeseníkách. Jak horstvo (pův. Niské nebo Moravské hory) tak i město zdědily své názvy po jménu zaniklého městečka a horského průsmyku, nimž vedla nejkratší cesta ze slezské Nisy do Olomouce. Toto místo, blízko Vrbna pod Pradědem bylo od r. 1348 zmiňováno jako \"Gesenke\" (něm. sníženina). První počeštěné podoby toho jména byly zaznamenány v první pol. 17. stol. (1631 \"Jeseník\", 1636 \"Ksenk\"). Názvoslovná fantazie 19. stol. spojila něm. Gesenk skrz čes. Jeseník s řeckým jménem Askiburgion oros \"jesenné hory\", které zmíní Ptolemaiova \"Geografie\".\n\nVýše popisovaná historie před světovými válkami se týká především samotného Města Frývaldova ( ).\n\nSoučástí Města Frývaldova byla od počátku osada Gräfenberk ( ), roku 1947 přejmenovaná na Lázně Jeseník. Byla založena roku 1808 a původně se jmenovala \"Grabenberg\" nebo \"Gräbenberg\" stejně jako hora nad osadou zmiňovaná již roku 1716. Na honosnější \"Gräfenberg\" byla přejmenována až roku 1836, po vzniku lázní. V roce 1849 byla osadou Jeseníku, od roku 1868 jen místní částí. Malá část Gräfenberku / Lázní Jeseník se původně nacházela na katastru České Vsi.\n\nJižní předměstí Jeseníku, podél cesty směřující na Červenohorské sedlo, tvořilo samostatnou část (předměstí), která se díky svým privilegiím nazývala Svoboda ( ). Poprvé je zmiňována již roku 1553, avšak právě na ni se patrně vztahují nejstarší zmínky o \"Vsi Frývaldově\" (již 1267), která byla na rozdíl od samotného města poddána frývaldovskému fojtovi. Zejména toto frývaldovské předměstí se za vlády Fuggerů stalo střediskem výroby příze a plátna a zdejší výrobky byly předmětem širokého mezinárodního obchodu. Počet obyvatel Svobody v roce 1836 dosahoval dvou třetin počtu obyvatel vlastního Frývaldova; to už ale její význam klesal. Od roku 1850 byla osadou Města Frývaldova a roku 1906 s ním byla jako první z frývaldovských předměstí zcela sloučena.\n\nVes Frývaldov ( ) se nověji nazývala osada - v podstatě frývaldovské předměstí - na sever a na západ od Města Frývaldova směrem k Lipové, na sever od potoka Staříče. Jednalo se o tu část Frývaldova, na kterou se nevztahovala městská privilegia. Většina osídlení zde vznikla parcelací biskupských dvorů, dříve existovala jen tzv. Česká ulice vedoucí na sever směrem na Českou Ves. Po roce 1850 ztratilo rozlišování na město a ves právní význam a Ves Frývaldov se stala osadou Města Frývaldova, s nímž byla roku 1924 spojena v jedinou osadu s názvem \"Frývaldov\".\n\nSoučasně s tím byla s Frývaldovem sloučena i dříve samostatná osada Ditrichštejn ( ), vzniklá roku 1796 parcelací panského dvora rovněž na západ od města, ale na jih od Staříče. V roce 1950 byla k Jeseníku připojena dosud samostatná obec Bukovice s osadami Dětřichov, Dlouhá Hora, Mýtinka, Pasíčka a Seč. 1. ledna 1976 byla s Jeseníkem sloučena obec Česká Ves, která se však 23. listopadu 1990 opět osamostatnila.\n\nV současnosti tak má Jeseník tři části:\n\nZákladní sídelní jednotky: Dukelská, 9. května, Bobrovník, Bukovice, Dětřichov, Jeseník-střed, Kalvodova, Krameriova, Křížový vrch, Lázně Jeseník, Nad tratí, Náměstí Svobody, Nerudova, Pod Bukovickým vrchem, Seč, Smetanovy sady, U České Vsi, U nemocnice, U kasáren, U slunka, U vlečky, Vavřinec a Železná hora.\n\nJeseník byl dříve okresním městem, v současnosti je obcí s rozšířenou působností a pověřeným obecním úřadem. Okres Jeseník ale stále existuje a skládá se ze 24 obcí a je shodný s ORP. Působí zde také Okresní soud v Jeseníku i okresní státní zastupitelství.\n\n\"Správní příslušnost Jeseníka od roku 1848\"\n\n\nPočet obyvatel Jeseníku podle sčítání nebo jiných úředních záznamů:\n\n\"Celé město Jeseník\"\nVe městě Jeseník je evidováno 1 849 adres : 1 808 čísel popisných (trvalé objekty) a 41 číslo evidenční (dočasné či rekreační objekty). Při sčítání lidu roku 2001 zde bylo napočteno 1 393 domů, z toho 1 322 trvale obydlených.\n\n\"Samotný Jeseník (část města Jeseník)\"\nV Jeseníku je evidováno 1 317 adres: 1 306 čísel popisných (trvalé objekty) a 11 čísel evidenčních (dočasné či rekreační objekty). Při sčítání lidu roku 2001 zde bylo napočteno 986 domů, z toho 948 trvale obydlených.\n\nZ hlediska římskokatolické církevní správy spadá celé město Jeseník pod farnost Jeseník. Ta je součástí děkanátu Jeseník diecéze ostravsko-opavské.\n\nV Jeseníku dále sídlí:\n\nJeseníkem vede peážní železniční trať č. 292 (Železniční trať Šumperk–Krnov). Ve městě je stanice této trati s názvem „Jeseník“.\n\nMěstem procházejí:\n\n\n\nNa území Jeseníka zasahují i:\n\nOd Anglického pramene vede na Křížový vrch ke kapli svaté Anny Křížová cesta.\n\nVe městě se nacházejí:\n\n\n\n\n"}
{"id": "31071", "url": "https://cs.wikipedia.org/wiki?curid=31071", "title": "Bílá Voda", "text": "Bílá Voda\n\nBílá Voda (německy \"Weißwasser\", polsky \"Biała Woda\") je nejsevernější i nejzápadnější obec Českého Slezska a okresu Jeseník (a tudíž i nejsevernější obec Olomouckého kraje). Rozkládá se kolem stejnojmenného potoka a ze severu, západu i jihu je obklopena hranicí s Polskem. Žije zde obyvatel.\n\nObec Bílá Voda sousedí na severu, západě a jihu s Polskem (gminy Paczków, Złoty Stok a Lądek-Zdrój) a na východě s městem Javorník. Od okresního města Jeseník je vzdálena 32,5 km a od krajského města Olomouc 97,5 km.\n\nGeomorfologicky patří Bílá Voda k provincii Česká vysočina, subprovincii krkonošsko-jesenické (sudetské), na rozhraní oblasti jesenické (východosudetské) (geomorfologický celek Rychlebské hory, podcelek Travenská hornatina) a oblasti Krkonošsko-jesenické (Sudetské) podhůří (geomorfologický celek Vidnavská nížina). Nejvyšším vrcholem je \"Javorník\" (769 m n. m.), dále např. \"Jelen\" (702 m n. m.), \"Muflon\" (579 m n. m.), \"Maliník\" (577 m n. m.), \"Špice\" (668 m n. m.), \"Paseka\" (541 m n. m.).\n\nÚzemí Bílé Vody patří do povodí Odry, resp. Kladské Nisy. Z drobných, na sever směřujících toků jsou největší potok \"Bílá voda\" protékající stejnojmennou obcí, západněji tekoucí \"Pasecký potok\" a dále potok \"Kamenička\" (též \"Od Tří lip\") tekoucí stejnojmennou částí obce.\n\nÚzemí obce pokrývá z 32,5 % zemědělská půda (18 % orná půda, 13 % louky a pastviny) a z 63 % les.\n\nNejstarší záznam o vsi pochází z roku 1532. Stavebně však navazuje na obec Kamienica (něm. \"Kamnitz\") v Polsku, která existovala nejméně od 13. století, a pravděpodobně na jejím místě se nacházela ves Vysoká (Wyssoka), zmiňovaná i s fojtstvím v letech 1267 a 1271; za její pozůstatek se pokládá poloha (a katastrální území) \"Hundorf\", nyní u Horních Hoštic. Jméno \"Bílá Voda\" pro potok o obec pochází pravděpodobně od barvy dna vodního toku. Od Kamenice se Bílá Voda oddělila právě roku 1532, kdy tuto část vsi odprodali Rungové Schoffům (pozdějším Schaffgotschům).\n\nVe vsi je brzy (1564) připomínána farnost, nicméně se ženatým, snad luterským knězem. Základ nynějšího farního kostela sv. Anny byl postaven roku 1604; fara samotná však zanikla (Bílá Voda spadala opět pod faru v Kamenici) a byla obnovena až roku 1727, kdy byla odevzdána piaristům.\n\nOd poloviny 16. století jsou zde doloženi rytíři z Maltic (von Maltitz); roku 1612 je to Jan Zikmund von Maltitz, který byl o pět let později povýšen na svobodného pána. Roku 1651 je poprvé doložena zdejší škola. V roce 1655 držel Bílou Vodu Jiří hrabě z Hodic (von Hoditz), roku 1661 jeho syn Maximilián († 1666), po němž dědila jeho vdova Alžběta hraběnka von Donau, po ní její druhý manžel Erdmann Ferdinand svobodný pán Pavlovský z Pavlovic († 1684) a po něm opět jeho vdova Markéta Florentina svobodná paní ze Žerotína (ze Zierotina). Erdmann Pavlovský zahájil v Bílé Vodě těžbu arzenopyritu. Od roku 1687 však Bílou Vodu držel její zeť František Karel hrabě z Lichtenštejn-Kastelkornu (von Liechtenstein-Kastelkorn nebo Castelcorn; jehož manželkou byla Kateřina Florentina Karolína Pavlovská z Pavlovic), po jehož smrti (1709) Bílou Vodu zdědil jeho syn Jakub Arnošt hrabě z Lichtenštejn-Kastelkornu, olomoucký kanovník, biskup sekavský (1728-45), biskup olomoucký (1739-45) a arcibiskup salcburský (1745-47), který v Bílé Vodě založil roku 1723 piaristickou kolej.\n\nLichtenštejn-Kastelkornové sice Bílou Vodu připojili ke svému panství Hertwigswaldau (nyní Doboszowice v dnešním Polsku), zasloužili se však o rozvoj ve třicetileté válce dosti zpustlé obce, jakož i o její rekatolizaci (mimo jiné obnovením poutí k sošce P. Marie v místním kostele). Zejména pak rychlý rozvoj koleje s sebou přinesl i rozkvět samotné Bílé Vody, který vyvrcholil povýšením části vsi na městečko roku 1748 za synovce a dědice arcibiskupa Jakuba Arnošta, Otty Karla hrabě von Salm-Neuburg († 1766). V té době se již však situace změnila. V důsledku válek o dědictví rakouské byla roku 1742 většina Slezska odtržena od habsburské monarchie a výsledná hranice – rozhraničovací komise zasedala přímo v Bílé Vodě – městys obklopila ze tří stran a ten se náhle dostal do zcela okrajové polohy. Pokus o zapojení do textilního průmyslu – roku 1771 zřízená apretura lnu – měl jen krátké trvání, dlouhodobější význam měla mít těžba kamene a pálení vápna.\n\nPo Otto Karlovi byl majitelem panství jeho syn Karel († 1784). Od jeho dcer Marie Antonie, Ernestiny a Marie Henrietty Bílou Vodu roku 1794 odkoupil a od panství Hertwigswaldau oddělil Antonín říšský hrabě Schlegenberg, po němž ji získal jeho zeť, básník Otto říšský hrabě von Haugwitz. Roku 1809 přijali biskupské léno Václava a Antonín hrabata Haugwitzové, kteří se však ocitli na mizině a roku 1818 statek koupil v licitaci rytmistr Ludvík hrabě d'Ambly. Vdova po něm Barbora (Bettina) d'Ambly (statek držela již roku 1837) čelila roku 1848 vzpouře poddaných, při níž muselo zasahovat vojsko; její synové Josef a Alexandr hrabata d'Ambly prodali Bílou Vodu roku 1853 dceři nizozemského krále Viléma I. a pruské princezně Marianně Oranžské, po jejíž smrti (1883) ji získala její dcera princezna Alexandrina Pruská († 1906) a po ní její dcera vévodkyně Charlotta Meklenbursko-Zvěřínská, provdaná kněžna z Reussu, až nakonec roku 1917 statek opustil ruce panovnic a byl prodán Josefu a Fridě Kutzům (ti přikoupili i vlčické lesy a statek Krutvald), r. 1934 Maxu Weissovi, a jeho posledním majitelem za druhé světové války byl hrabě Wilczek. V té době však již byly prakticky veškeré zemědělské pozemky propachtovány a statek sestával zejména z lesů a menších průmyslových podniků (pily, kamenolomu a vápenek).\n\nBílá Voda po celou tu dobu – jak napovídá demografický vývoj – stagnovala až upadala. Vedle lesnictví byla hlavní ekonomickou činností těžba vápence a pálení vápna, lámání kamene a nakonec zejména výroba plnicích per značky Haro, která zanikla až po druhé světové válce. Piaristické školy postupně ztrácely na významu a nakonec ukončily činnost roku 1872. Zčásti je však nahradily školy školských sester Naší Paní.\n\nV meziválečném období tradiční křesťansko-sociální tradici venkovského obyvatelstva a sociálně-demokratickou orientaci zaměstnanců dolů a průmyslu nahradil příklon k sudetoněmeckému hnutí. Javornický výběžek i s Bílou Vodou byl dokonce obsazen henleinovskými freikorpsy ještě před Mnichovskou dohodou. Na válečné události upomíná hřbitov obětí „pochodu smrti“ osvětimských vězňů v zimě roku 1945.\n\nPo roce 1945 a uzavření hranic se stala odlehlost Bílé Vody ještě patrnější a dosídlování bylo obzvláště obtížné. Lesní půda připadla státnímu statku a místní jednotné zemědělské družstvo vydrželo jen do roku 1963, kdy bylo připojeno ke Státnímu semenářskému statku v Javorníku. Nezemědělské výroby postupně zanikly. Zvláštním způsobem rozvoje bylo zřízení psychiatrické léčebny roku 1954, specializující se na léčení alkoholismu, v novější době též drogových závislostí. Zejména však ale byla tato odlehlá výspa republiky od roku 1950 až do pádu komunistického režimu využita k internaci řeholních sester z celých českých zemí. Toto svérázné společenství určovalo po dlouhou dobu tvář Bílé Vody. Postupný odchod řeholnic na tradiční i nová působiště po roce 1989 vedl k novému demografickému poklesu a celkové změně obce, která má ovšem díky malebné krajině, historickým památkám i otevření hranic značný turistický potenciál.\n\nRoku 1959 byla upravena státní hranice s Polskem, tehdy přišel katastr Bílé Vody o 9 hektarů.\n\nBílá Voda je členem Mikroregionu Javornicko, svazku obcí vzniklého v roce 2001. Obec je také od roku 1993 členem Sdružení měst a obcí Jesenicka (SMOJ), které tvoří obce okresu Jeseník. Je rovněž členem Euroregionu Glacensis; z Euroregionu Praděd vystoupila k 31. 12. 2008.\n\nNa jih od Vsi Bílá Voda, na místě, kde cesta na Orłowiec (něm. \"Schönau bei Landeck\") překračuje hranici, se nacházela osada Růženec (něm. \"Rosenkranz\"). Poprvé je zmiňována roku 1638 a byla založena zřejmě nedlouho předtím poblíž krčmy nacházející se na cestě směrem na Kladsko. Název má zřejmě souvislost s používáním této cesty při poutích ke kladskému mariánskému obrazu. Osada měla roku 1836 11 domů a 63 obyvatel, roku 1900 12 domů a 47 obyvatel, roku 1930 8 domů a 31 obyvatel. S výjimkou jediného domu byla zbourána roku 1960.\n\nV oblasti mezi Růžencem a Vsí Bílou Vodou zaniklo i několik dalších skupin chalup a usedlostí, zejména Karlov, něm. \"Karlshof\" (dnes název \"Karlovy Dvory\" označuje jiná místa), kde roku 1930 žilo 11 lidí; osada U Šišky (\"Tannzapfen\", též Jedlová šiška, Jedlovec), kde bylo v témže roce 8 domů s 37 obyvateli; a hostinec Na Vyhlídce, něm. \"Gucke\".\n\nOlomoucký kanovník Jakub Arnošt hrabě z Lichtenštejn-Kastelkornu se roku 1714 rozhodl na svém zděděném panství Hertwigswaldau, konkrétně pak v Bílé Vodě, zřídit piaristickou kolej. Cílem bylo jednak zintenzívnit rekatolizaci této části Slezska, ohroženou po uzavření altranstädtského míru obsahujícího ústupky slezským protestantům, a jednak umožnit v této poněkud zanedbané oblasti přístup k základnímu a střednímu školství. V roce 1720 přišli piaristé z kroměřížského gymnázia poprvé obhlédnout stavební místo a 15. ledna 1723 vydal hrabě Lichtenštejn zakládací listinu koleje. Z okolní šlechty přispěli na financování nového ústavu zejména Václav svobodný pán Haugvic z Biskupic a Eleonora hraběnka Salmová.\n\nPiaristé přišli do Bílé Vody již 18. února 1724 a začali s výstavbou koleje (dokončena byla roku 1733) u stávajícího poutního kostela Zvěstování P. Marii (původně sv. Anny). Ten jim byl svěřen do duchovní správy a roku 1727 u něj byla zřízena farnost. Po několika odkladech začala roku 1755 i přestavba kostela, která se protáhla do roku 1777.\n\nHlavním účelem příchodu piaristů bylo ale zřízení škol – triviální školy a gymnázia – ve kterých také roku 1727 zahájili vyučování. V roce 1751 k nim přibylo i filosofické studium otevřené i světským žákům. Zvláštní a významnou částí vzdělávání v Bílé Vodě byl hudební seminář, založený roku 1733, který si vydobyl značnou pověst. V době největšího rozkvětu v koleji působilo až 17 řeholníků. Nejvýznamnějším rektorem koleje byl zdejší odchovanec P. Damasus Brossmann, rektor koleje v letech 1778–1787, který kladl důraz mj. na pěstování divadla a hudby a udržoval čilý styk s hudebním skladatelem Karlem Dittersem von Dittersdorf, který v té době působil na nedalekém biskupském zámku Jánský Vrch.\n\nPoté však působení koleje poznamenaly osvícenské školské reformy nepříznivé konfesním školám a začátkem 19. století navíc znehodnocení peněžních nadací, které tvořily hlavní majetkové zázemí konventu, v důsledku rakouského státního bankrotu roku 1811. Roku 1786 bylo zrušeno filosofické studium, roku 1818 zanikl i hudební seminář, roku 1829 gymnázium a piaristům zůstal ve správě jen hlavní (normální) škola, zřízená roku 1778. Když i ta byla roku 1872 předána do světské správy, zůstali piaristé do roku 1938 už jen jako správci místní fary.\n\nBrzy po zániku škol se pro kolej našlo nové využití, když se roku 1876 do Bílé Vody přemístil slezský provincialát Chudých školských sester naší Paní, vyhnaný z Vratislavi v rámci Bismarckova „kulturního boje“. Pro řadu přestěhovaných a nových institucí – provincialát, noviciát, kandidaturu, učitelský ústav, obecnou školu, hospodyňskou školu s penzionátem – musely sestry vedle koleje postavit a pronajmout další budovy. Již v roce 1896 se však mohl mateřinec řádu opět navrátit do svého původního působiště. Některé sestry však na místě zůstaly a dále provozovaly mateřskou, obecnou a hospodyňskou školu a útulek pro přestárlé řeholnice.\n\nŠkoly kongregace zanikly za druhé světové války. Zbylé sestry provozovaly letní tábory pro děti z velkých měst. Od roku 1948 se však práci s dětmi věnovat nesměly.\n\nV září roku 1950 byly v českých zemích zrušeny všechny ženské kláštery a řeholnice různých řádů a kongregací byly násilně svezeny do sběrných klášterů; jedním z vybraných míst byla právě Bílá Voda. V roce 1951 byly mladší sestry odvezeny na jiná místa a Bílá Voda sloužila k internaci starších a práce neschopných sester. Postupně se zde shromáždila snad největší církevní komunita v Evropě, čítající až 450 řeholnic najednou; vystřídalo se zde asi 1000 sester, z nichž mnohé jsou pohřbeny na místním hřbitově. Vedle koleje bydlely v různých domcích po celé obci.\n\nPo roce 1990 se většina sester vracela na dřívější působiště svých kongregací. I původní obyvatelky zdejšího kláštera, chudé školské sestry naší Paní, se v listopadu 1996 přemístily do sídla své československé provincie ve Slavkově u Brna.\n\"Správní příslušnost Bílé Vody od roku 1848\"\n\nPočet obyvatel obce Bílá Voda podle sčítání nebo jiných úředních záznamů:\nV obci Bílá Voda je evidováno 98 adres : 92 čísla popisná (trvalé objekty) a 6 čísel evidenčních (dočasné či rekreační objekty). Při sčítání lidu roku 2001 zde bylo napočteno 78 domů, z toho 54 trvale obydlených.\n\nZ hlediska římskokatolické církevní správy spadá obec do farnosti Bílá Voda (s farním kostelem Navštívení P. Marie), která patří do děkanátu Jeseník diecéze ostravsko-opavské.\n\nEvangeličtí věřící patří k farnímu sboru Javorník u Jeseníku. Věřící Československé církve husitské patří k náboženské obci v Jeseníku.\n\nBílá Voda se člení tři části (současně ZSJ), které leží na dvou katastrálních územích:\n\nObec Bílá Voda je na dopravní síť napojena pouze prostřednictvím silnice III. třídy vedoucí přes Horní Hoštice a Bílý Potok na Javorník.\n\n\nV místní části Ves Bílá Voda se v lese poblíž česko-polské hranice nachází kaple sv. Anny, nazývána Hauerova kaple (Hauerkapelle) či Hornická kaple.\n\n\n"}
{"id": "31074", "url": "https://cs.wikipedia.org/wiki?curid=31074", "title": "Lípa v Albrechticích", "text": "Lípa v Albrechticích\n\nLípa v Albrechticích je památný strom ve vsi Albrechtice jihovýchodně od Sušice. Lípa velkolistá (\"Tilia platyphyllos\") roste na kraji zahrady pod kostelem sv. Petra a Pavla. Obvod jejího kmene měří 520 cm a koruna stromu dosahuje do výšky 27,5 m (měření 2003).\n\nStrom má přímý kmen bez známek poškození. Koruna stromu byla uříznutím 3 hlavních větví zredukována na polovinu, přičemž zůstal pouze terminál. Zbytek koruny neprosychá, zdravotní stav stromu je dobrý.\n\nLípa je chráněna od roku 2003 pro svůj vzrůst a jako krajinná dominanta.\n\n\n"}
{"id": "31075", "url": "https://cs.wikipedia.org/wiki?curid=31075", "title": "Okres Kroměříž", "text": "Okres Kroměříž\n\nOkres Kroměříž leží na střední Moravě, v severozápadní části Zlínského kraje. Jeho dřívějším sídlem bylo město Kroměříž.\n\nV rámci kraje sousedí na severovýchodě s okresem Vsetín, na jihovýchodě s okresy Zlín a Uherské Hradiště. Na jihu a jihozápadě hraničí s okresy Hodonín a Vyškov Jihomoravského kraje, na severozápadě a severu s okresy Prostějov a Přerov Olomouckého kraje.\n\nK 31. prosinci 2003 měl okres celkovou plochu 799,22 km², z toho:\n\nData k 30. červnu 2005:\n\n\nOkresem prochází dálnice D1 a D55 a silnice I. třídy I/47, I/50 a I/55.\nSilnice II. třídy jsou II/150, II/367, II/428, II/429, II/432, II/433, II/435, II/436, II/437, II/438 a II/490.\n\nMěsta jsou uvedena tučně, městyse \"kurzívou\", části obcí .\n\nBařice-Velké Těšany  •\nBezměrov •\nBlazice •\nBořenovice •\nBrusné •\nBřest •\nBystřice pod Hostýnem  •\nCetechovice •\nDřínov •\nHolešov  •\nHonětice •\nHorní Lapač •\nHoštice •\nHulín  •\nChomýž •\nChropyně  •\nChvalčov •\nChvalnov-Lísky  •\nJankovice •\nJarohněvice •\nKarolín •\nKomárno •\nKoryčany  •\nKostelany  •\nKostelec u Holešova  •\nKroměříž  •\nKunkovice •\nKurovice •\nKvasice •\nKyselovice •\nLechotice •\n\"Litenčice \" •\nLoukov  •\nLubná •\nLudslavice •\nLutopecny  •\nMartinice •\nMíškovice •\nMorkovice-Slížany  •\nMrlínek •\nNěmčice •\nNítkovice •\nNová Dědina •\nOsíčko •\nPacetluky •\nPačlavice  •\nPočenice-Tetětice  •\nPodhradní Lhota •\nPrasklice •\nPravčice •\nPrusinovice •\nPřílepy •\nRajnochovice •\nRataje  •\nRoštění •\nRoštín •\nRusava •\nRymice •\nSkaštice •\nSlavkov pod Hostýnem •\nSoběsuky  •\nStřílky •\nStřížovice •\nSulimov •\nŠelešovice •\nTroubky-Zdislavice  •\nTřebětice •\nUhřice •\nVěžky  •\nVítonice •\nVrbka •\nZahnašovice •\nZáříčí •\nZástřizly •\nZborovice  •\nZdounky  •\nZlobice  •\nŽalkovice •\nŽeranovice\n\nDo 1. ledna 2007 byla v okrese Kroměříž také obec:\n\n"}
{"id": "31076", "url": "https://cs.wikipedia.org/wiki?curid=31076", "title": "Lípy u Vondrů", "text": "Lípy u Vondrů\n\nLípy u Vondrů jsou památné stromy v Kostelní Bříze, jihozápadně od města Březová. Čtyři lípy velkolisté (\"Tilia platyphyllos\") byly vysazeny u kapličky západně od hřbitova v nadmořské výšce 608 m. Obvody jejich kmenů měří 670, 273, 310 a 527 cm, koruny stromů dosahují do výšky 24 až 25 m (měření 1986). Všechny lípy jsou chráněny od roku 1984 pro svůj vzrůst, z nich dvě mohutnější i pro svůj věk.\n\nAOPK ČR vyhlásila 2. května 2016 památné stromy, spolu s památným strom \"Lípa v Kostelní Bříze\", nově pod společným názvem Lípy v Kostelní Bříze.\n\n"}
{"id": "31077", "url": "https://cs.wikipedia.org/wiki?curid=31077", "title": "Bystřice pod Hostýnem", "text": "Bystřice pod Hostýnem\n\nBystřice pod Hostýnem (německy \"Bistritz am Hostein\") je město v okrese Kroměříž ve Zlínském kraji, 23 km severovýchodně od Kroměříže. Žije zde obyvatel. Katastrální území má rozlohu 2 677 ha. 3 km od centra města se nachází poutní místo Svatý Hostýn.\n\nO Bystřici je první písemná zpráva z 8. ledna 1368.\n\nV Bystřici pod Hostýnem se nachází dvě základní školy, Základní škola T. G. Masaryka a Základní škola Bratrství Čechů a Slováků, a jedna střední škola, Střední škola nábytkářská a obchodní.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nVe dvacátých letech přispěl Bystřici pod Hostýnem cennými díly také Bohuslav Fuchs, vedoucí postava moderní architektury v českých zemích, architekt značného mezinárodního uznání a významu. Dle jeho návrhu byla postavena část sokolovny a ředitelství firmy Tauber.\n\nV roce 1861 byla v Bystřici též založena (později nejvýznamnější) továrna na ohýbaný nábytek a židle značky Michael Thonet, od roku 1953 známá pod jménem TON.\n\n\n\n\n"}
{"id": "31079", "url": "https://cs.wikipedia.org/wiki?curid=31079", "title": "Lípy a jilm u Mlýnského rybníka", "text": "Lípy a jilm u Mlýnského rybníka\n\nLípy a jilm u Mlýnského rybníka jsou památné stromy ve vsi Svojšice západně od Sušice. Dvě lípy velkolisté (\"Tilia platyphyllos\") a jeden jilm drsný (\"Ulmus glabra\") rostou na pravé straně u hráze Svojšického mlýnského rybníka, jihovýchodně od vsi. Obvody jejich kmenů měří 400, 340 a 460 cm (měření 2003). Stromy jsou chráněny od roku 2003 pro svůj vzrůst, dendrologickou hodnotu a jako krajinná dominanta.\n\n"}
{"id": "31081", "url": "https://cs.wikipedia.org/wiki?curid=31081", "title": "Smrk na Suchém Kameni", "text": "Smrk na Suchém Kameni\n\nSmrk na Suchém Kameni je památný strom u vsi Suchý Kámen, jihozápadně od Nýrska. Smrk ztepilý (\"Picea abies\") roste na křižovatce lesních cest. Obvod jeho kmene měří 412 cm a koruna stromu dosahuje do výšky 25 m (měření 2003). Smrk je chráněn od roku 1995 pro svůj vzrůst.\n\n\n"}
{"id": "31082", "url": "https://cs.wikipedia.org/wiki?curid=31082", "title": "Okres Uherské Hradiště", "text": "Okres Uherské Hradiště\n\nOkres Uherské Hradiště je okresem ve Zlínském kraji. Jeho dřívějším sídlem bylo město Uherské Hradiště.\n\nV rámci kraje sousedí na severozápadě s okresem Kroměříž a na severovýchodě s okresem Zlín. Dále pak sousedí na jihozápadě s okresem Hodonín Jihomoravského kraje. Z jihovýchodu je okres vymezen státní hranicí se Slovenskem.\n\nObce s rozšířenou působností:\n\nObce s pověřeným obecním úřadem:\n\nK 31. prosinci 2012 měl okres celkovou plochu 991,37 km², z toho:\n\nData k 31. prosinci 2016:\n\n\nOkresem prochází silnice I. třídy I/50, I/54, I/55 a I/71.\nSilnice II. třídy jsou II/422, II/426, II/427, II/490, II/495, II/496, II/497 a II/498.\n\nMěsta vyznačena tučně, počet obyvatel k 1. lednu 2014\n\nMěsta jsou uvedena tučně, městyse \"kurzívou\", části obcí .\n\nBabice •\nBánov •\nBílovice  •\nBojkovice  •\nBoršice u Blatnice •\nBoršice •\nBřestek •\nBřezolupy •\nBřezová •\n\"Buchlovice\" •\nBystřice pod Lopeníkem •\nČástkov •\nDolní Němčí •\nDrslavice •\nHluk •\nHorní Němčí •\nHostějov •\nHostětín •\nHradčovice  •\nHuštěnovice •\nJalubí •\nJankovice •\nKněžpole •\nKomňa •\nKorytná •\nKostelany nad Moravou •\nKošíky •\nKudlovice •\nKunovice •\nLopeník •\nMedlovice •\nMistřice  •\nModrá •\nNedachlebice •\nNedakonice •\nNezdenice •\nNivnice •\nOřechov •\nOstrožská Lhota •\nOstrožská Nová Ves  •\n\"Osvětimany\" •\nPašovice •\nPitín •\nPodolí •\n\"Polešovice\" •\nPopovice •\nPrakšice •\nRudice •\nSalaš •\nSlavkov •\nStaré Hutě •\nStaré Město •\nStarý Hrozenkov •\nStrání  •\nStříbrnice •\nStupava •\nSuchá Loz •\nSušice •\nSvárov •\nŠumice •\nTopolná •\nTraplice •\nTučapy •\nTupesy •\nUherské Hradiště  •\nUherský Brod  •\nUherský Ostroh  •\nÚjezdec •\nVápenice •\nVážany •\nVelehrad •\nVeletiny •\nVlčnov •\nVyškovec •\nZáhorovice •\nZlámanec •\nZlechov •\nŽítková\n\n\n"}
{"id": "31083", "url": "https://cs.wikipedia.org/wiki?curid=31083", "title": "Hraniční buk (Suchý Kámen)", "text": "Hraniční buk (Suchý Kámen)\n\nHraniční buk je památný strom u vsi Suchý Kámen, jihozápadně od Nýrska. Vitální buk lesní (\"Fagus sylvatica\") roste na hranici katastrálních území Suchý Kámen a Stará Lhota a jde o hraniční strom. Obvod jeho kmene měří 272 cm a koruna stromu dosahuje do výšky 30 m (měření 2003). Buk je chráněn od roku 1995 pro svůj vzrůst, jako krajinná dominanta a jako hraniční strom.\n\n\n"}
{"id": "31084", "url": "https://cs.wikipedia.org/wiki?curid=31084", "title": "Buk na Suchém Kameni", "text": "Buk na Suchém Kameni\n\nBuk na Suchém Kameni je památný strom u vsi Suchý Kámen, jihozápadně od Nýrska. Přibližně 200 let starý buk lesní (\"Fagus sylvatica\") roste na křižovatce lesních cest. Obvod jeho kmene měří 399 cm a koruna stromu dosahuje do výšky 36 m (měření 2010). Buk je chráněn od roku 1995 pro svůj vzrůst a jako krajinná dominanta.\n\n\n"}
{"id": "31086", "url": "https://cs.wikipedia.org/wiki?curid=31086", "title": "Buk nad fořtovnou", "text": "Buk nad fořtovnou\n\nBuk nad fořtovnou je památný strom u vsi Suchý Kámen, jihozápadně od Nýrska. Zdravý buk lesní (\"Fagus sylvatica\") roste pod cestou na Starou Lhotu. Obvod jeho kmene měří 268 cm a koruna stromu dosahuje do výšky 30 m (měření 2003). Buk je chráněn od roku 1995 pro svůj vzrůst.\n\n\n"}
{"id": "31087", "url": "https://cs.wikipedia.org/wiki?curid=31087", "title": "Buk pod penzionem", "text": "Buk pod penzionem\n\nBuk pod penzionem je památný strom u vsi Suchý Kámen, jihozápadně od Nýrska. Buk lesní (\"Fagus sylvatica\") roste nad cestou na Starou Lhotu. Obvod jeho kmene měří 291 cm a koruna stromu dosahuje do výšky 33 m (měření 2003). Buk je chráněn od roku 1995 pro svůj vzrůst.\n\n\n"}
{"id": "31089", "url": "https://cs.wikipedia.org/wiki?curid=31089", "title": "Apophis (planetka)", "text": "Apophis (planetka)\n\n(99942) Apophis (dříve známa pod názvem 2004 MN) je planetka s rozměry 450x170 m, patřící do Atenovy skupiny a je současně klasifikována jako potenciálně nebezpečná, neboť se ve vzdálené budoucnosti nedá zcela jednoznačně vyloučit její srážka se Zemí a ze všech známých planetek představuje jednu z největších možných hrozeb pro naši planetu.\n\nPlanetku objevili 19. června 2004 Roy A. Tucker, David J. Tholen a Fabrizio Bernardi v rámci projektu \"UHAS\" (University of Hawaii Asteroid Survey) na observatoři Kitt Peak v Arizoně s pomocí dalekohledu Bok o průměru 2,3 m. Protože toto těleso bylo sledováno pouze během dvou nocí, nebylo možno vypočítat dostatečně přesně jeho dráhu. Dostala proto pouze provizorní označení 2004 MN (resp. 2004 MN4). Teprve 18. prosince 2004 planetku znovu pozoroval G. Garrad v rámci programu Siding Spring Survey na stejnojmenné observatoři v Novém Jižním Walesu v Austrálii. \n\nVzhledem k tomu, že dráha již teď je dostatečně přesně známa, bylo planetce 24. června 2005 přiděleno katalogové číslo a 10. července 2005 dostalo na návrh objevitelů jméno \"Apophis\".\n\nApophis je řecká forma jména staroegyptského boha Apopa, „Ničitele“, který sídlí ve věčné temnotě podsvětí a každý den se pokouší pohltit sluneční loď boha Re (\"Ra\") a lidstvo tak zbavit životodárného Slunce. Apophis (Apep) také velí armádě démonů trápících lidi.\n\nObjevitelé David Tholen a Roy Tucker byli fanoušci seriálu Hvězdná brána a poté, co zjistili, že planetka má v roce 2029 dopadnout na Zemi a zdevastovat ji, pojmenovali ji „Apophis“. To odkazuje na stejnojmenného Goa'ulda, jenž se opakovaně pokusil zničit naši planetu a byl prvních několik sérií úhlavním nepřítelem.\n\nNa základě hvězdné velikosti ve viditelné oblasti spektra a předpokládaného albeda byl průměr tohoto tělesa odhadnut na ~450 m; z pozorování v infračerveném oboru vychází průměr na 370 m. Z dat vyplývá, že objekt je značně protáhlý. Předpokládaná šířka činí ~170 metrů. Další měření založená na spektroskopickém pozorování pomocí teleskopu na Havaji mluví o délce ~350 metrů a průměru 330 metrů. Ačkoliv neznáme přesné rozměry, hustotu a kompaktnost Apophisu, tak za předpokladu možné hustoty ~2 600 kg/m³ by váha planetky dosahovala ~40 milionů tun. Dle povrchové vrstvy tělesa se pravděpodobně jedná o kamenný chondrit (typu LL). Dosud neexistuje žádná mapa planetky a ani její složení není známé. Fotografie o asteroidu příliš nevypovídají, protože se na nich většinou objevuje jako světlá tečka.\n\nRiziko srážky se již díky dalším pozorováním takřka vyloučilo a planetka má proto na turínské stupnici (TS) nulovou hodnotu. V určité době ale měla na této stupnici dosud největší dosažený stupeň (4 z 10).\nZpřesněné výpočty krátce po objevu ukázaly, že nebyla vyloučena srážka tohoto tělesa se Zemí dne 13. dubna 2029 a těleso se dostalo na seznam nebezpečných planetek (PHA). Riziko srážky bylo tehdy oceněno stupněm 4 na desetistupňové turínské stupnici, přičemž pravděpodobnost srážky byla vypočtena na 1,6 %, čili 60:1. Proto se do sledování objektu zapojilo mnoho dalších observatoří na jižní polokouli a na jihu USA. Jak se zpřesňovaly elementy dráhy, nejprve pravděpodobnost srážky se Zemí rostla (k 27. prosinci 2004 stoupla na 2,7 %, tj. 1:37). Poté ale byly v archivech nalezeny předobjevové snímky z 15. března 2004, které dále zpřesnily znalost dráhy a srážku se Zemí v roce 2029 prakticky vyloučily. Planetka měla minout Zemi ve vzdálenosti 35 720 km od jejího středu, neboli asi 30 000 km nad zemským povrchem. To je pro představu blíže než geostacionární družice nebo méně než 1/10 vzdálenosti Země a Měsíce. Přímá kolize se Zemí však byla i tak vyloučena. Také další přesná radiolokační měření, uskutečněná 300m radioteleskopem Arecibo na Portoriku z 27. ledna až 30. ledna 2005, srážku vyloučila (průlet ve vzdálenosti 36 802 ± 1957 km od středu Země). Další radiolokační měření uskutečnili J. D. Giorgini, L. A. M. Benner, S. J. Ostro (všichni JPL), M. C. Nolan (observatoř Arecibo) a M. W. Bush (California Institute of Technology) 7. srpna 2005; výsledkem bylo další upřesnění geometrie průletu kolem Země v roce 2029. Podle tohoto měření minimální vzdálenost od středu naší planety bude 5,86 ± 0,12 zemského poloměru (tedy 37 376 ± 765 km). Prostor, v němž se může nacházet perigeum průletové hyperboly se zmenšil z 173 000 km³ na 39 000 km³. Protože však tato planetka proletí v relativní blízkosti Země ještě v letech 2035, 2036 a 2037 a mezitím bude její dráha silně změněna blízkým průletem kolem Země, zůstává na hodnotě 1 turínské stupnice (tj. vyžaduje systematické dlouhodobé sledování). Vypočítaná pravděpodobná minimální vzdálenost od Země při přiblížení v roce 2036 podle radiolokace v srpnu 2005 sice vzrostla z hodnoty 0,005 AU na 0,14 AU; stále však nebyla vyloučena možná srážka se Zemí. Ani další radiolokační měření, které uskutečnili L. A. M. Benner, L. D. Giorgini a S. J. Ostro z JPL na Observatoři Arecibo 6. května 2006, kolizi zcela nevyloučila, ale opět vzrostla vzdálenost minimálního přiblížení v roce 2029, a to na 5,93 ± 0,09 zemského poloměru (tj. na 38 141 ± 574 km) od středu naší planety a objem prostoru, v němž s pravděpodobností 67 % leží perigeum hyperbolické dráhy, se dále zmenšil o 23 %. Při zahrnutí i dalších optických pozorování v průběhu roku 2006 se již riziko srážky takřka vyloučilo a snížila se hodnota na palermské stupnici na -2,52 a na turínské stupnici byla hodnota 6. srpna 2006 snížena na 0 (stav k říjnu 2006). Kumulativní pravděpodobnost srážky se Zemi v průběhu celého 21. století je 0,0022 % tj. 1:45 000.\n\nV lednu 2009 vydal americký úřad pro letectví a vesmír (NASA) aktualizovaný odhad pravděpodobnosti srážky s planetkou Apophis. Došlo k redukci rizika z 1:45 000 na 1:250 000. Důvodem pro snížení pravděpodobnosti kolize bylo přesnější měření a výkonnější počítače a také více informací o planetce samotné. Riziko srážky podle nejnovější studie DSc. Ramana Paulaua je 2,3:1 000 000.\n\nVýznamným rizikovým faktorem byl zmíněný blízký průlet planetky kolem Země v roce 2029. Předpokládalo se, že pokud by těleso proletělo v rámci rozptylové elipsy (myšlená elipsa v rovině kolmé na dráhu kolem vypočítaného bodu největšího přiblížení k Zemi, jejíž rozměry jsou dány nepřesnou znalostí dráhy) její určitou částí o rozměru asi 600 m, pak by v 13. dubna 2036 mohlo dojít ke kolizí se Zemí, přičemž oblast dopadu by se nacházela někde v pásu táhnoucím se od Evropy přes Blízký Východ po Indii a Bangladéš. Přímé škody na majetku a infrastruktuře v přímo zasažené oblasti se odhadovaly na více než 400 miliard USD (v cenách roku 2005). Proto se kladl důraz na zpřesnění elementů dráhy v období návratu 2012 až 2013, nejistotu však způsoboval tzv. Jarkovského efekt. Proto bývalý americký astronaut R. L. Schweickart navrhl v červenci 2005 organizaci NASA, aby v roce 2013 vysadila na povrchu tohoto tělesa radarový odpovídač, případně doplněný dalšími vědeckými přístroji. Dlouhodobé radiolokační sledování objektu by pak umožnilo o několik řádů zvýšit přesnost výpočtu jeho dráhy meziplanetárním prostorem. Na konferenci Asteroids/Comets/Meteors 2005, konané v srpnu 2005 v Brazílii, byl tento projekt podpořen, s tím, že by bylo vhodné doplnit sondu seismometry zejména pro měření efektů slapových sil během blízkého průletu.\n\nV roce 2011 prohlásil ruský astronom Leonid Sokolov, že ačkoliv se může zdát riziko kolize nízké, ve vesmírném měřítku jde o relativně pravděpodobnou možnost a lidstvo by mělo být v roce 2036 připraveno odvrátit katastrofu. Podle Sokolova by mohlo dojít k rozpadu planetky a následným dopadům jejích úlomků na povrch Země, což by mělo devastující účinky na lidskou civilizaci kdekoliv na planetě.\n\nNejtěsnější známý průlet planetky kolem Země nadejde v pátek dne 13. dubna 2029. V nejbližším bodě bude jen 31 000 kilometrů nad povrchem Země a bude tak blíže než Měsíc (384 400 km) a dokonce blíž než geostacionární družice (36 000 km). Jednoznačně půjde o jedno z nejtěsnějších přiblížení v historii. V tento den dosáhne jasnosti 3,1 magnitudy, tedy viditelný pouhým okem v oblastech s nižším světelným znečištěním. Spatřit ho bude možné z Evropy, Afriky a západní části Asie. \n\nPodle veřejně dostupné simulace na internetu by se energie srážky podle současných odhadů velikosti, hmotnosti tělesa a kolizní rychlosti 30.728 km/s odpovídala ekvivalentu přibližně 9 740 Mt TNT (pro srovnání Tunguský meteorit vyvolal efekt mezi 10 až 30 Mt TNT, exploze sopky Krakatoa asi 200 Mt TNT a asteroid o průměru 10 km, který vyhubil před 66 miliony let dinosaury, dosáhl 100 milionů megatun TNT). Při dopadu na pevninu by se vytvořil kráter o průměru více než 8 km. Jestliže by místo nárazu byl oceán, vyvolala by se tsunami, která by ještě ve vzdálenosti 1 000 km od místa dopadu měla na pevnině výšku přes 7 metrů. \n\nPřesné účinky a následky jakéhokoliv vlivu by se lišily na základě složení asteroidu, rychlosti, místa a úhlu nárazu. Ačkoliv by dopad zničil rozsáhlou oblast o ploše tisíců kilometrů čtverečních, tak by katastrofa pravděpodobně neměla dlouhotrvající globální účinky, jako je například impaktní zima.\n\nV roce 2008 provedla nadace B612 Foundation odhad místa dopadu pro rizikový rok 2036. Výsledkem byl úzký koridor na severní polokouli o šířce několika kilometrů. Začíná v Asii uprostřed Kazachstánu, pokračuje dále na východ přes Rusko, Ochotské moře, poloostrov Kamčatka a sever Tichého oceánu. Poté míjí Nikaraguu, jih Karibského moře, sever Jižní Ameriky (Venezuela) a protíná Atlantský oceán až ke Kapverdům, kde končí těsně po dosažení západního cípu Afriky. S použitím počítačové simulace NEOSim se odhadl hypotetický dopad Apophisu v zemích jako je Kolumbie či Venezuela, kde by kvůli vysoké hustotě zalidnění mohlo zemřít až 10 milionů lidí. Vzhledem k tomu, že místo nárazu by bylo známé týdny, ne-li měsíce předem, by to umožnilo úplnou evakuaci přilehlých oblastí a výrazně by se snížily ztráty na životech či majetku.\n\n\n\n\n"}
{"id": "31093", "url": "https://cs.wikipedia.org/wiki?curid=31093", "title": "Milena Jesenská", "text": "Milena Jesenská\n\nMilena Jesenská (10. srpna 1896, Praha – 17. května 1944, koncentrační tábor Ravensbrück, Německo) byla česká novinářka, spisovatelka a překladatelka.\n\nNarodila se v rodině pražského univerzitního profesora a stomatologa Jana Jesenského (1870–1947) a jeho ženy Mileny, rozené Hejzlarové (1874–1913, dcery školního inspektora dr. Františka Hejzlara). Bydleli na Starém Městě v domě čp. 377/I v Ovocné ulici (dnes ulice 28. října). V sedmnácti letech Mileně matka zemřela a Jesenská zůstala sama se svým otcem. Navštěvovala dívčí gymnázium Minerva, v německo-židovské intelektuální společnosti kolem kavárny „Cafe Arco“ (na rohu Hybernské a Havlíčkovy ulice) se seznámila mj. se spisovateli Maxem Brodem a Franzem Werfelem.\n\nNa přání svého otce studovala v Praze na Karlově univerzitě medicínu, které však zanechala po několika semestrech. Ve 20 letech se setkala s Ernstem Pollakem, o deset let starším literátem, který pracoval jako překladatel u jedné pražské banky. Proti vůli svého otce se za něj provdala a v roce 1918 se s ním přestěhovala do Vídně. S otcem (částečně kvůli vzdorovitému sňatku) přerušila na čas téměř všechny styky. Manželství s Ernstem Pollakem se záhy dostalo do krize. Vzhledem k manželovým nízkým příjmům začala dávat hodiny češtiny (mezi její žáky patřil např. rakouský spisovatel Hermann Broch) a začala se živit překlady a novinařinou. Překládala z němčiny pro české noviny a externě také přispívala fejetony do módních magazínů. Záhy začala dopisovat do řady českých novin a brzy si vybudovala pověst výborné novinářky.\n\nV roce 1919 ji zaujala povídka tehdy nepříliš známého spisovatele Franze Kafky \"Der Heizer\" (\"Topič\"), a proto napsala autorovi, zda smí povídku přeložit. Tím začala jejich vzájemná spolupráce a korespondence, která skončila až v roce 1923 krátce před Kafkovou smrtí. Jejich přátelství bylo téměř výhradně korespondenční. Setkali se jen dvakrát, jednou na čtyři dny ve Vídni a později na den v pohraničním městě Gmünd. Próza \"Topič\" byla jejím prvním překladem Kafky do češtiny, posléze přeložila do češtiny i Kafkův \"Proces\", \"Rozjímání\" a \"Ortel\". Kromě Franze Kafky se znala osobně i s Maxem Brodem, Franzem Werfelem, Karlem Krausem, Karlem Čapkem a Ferdinandem Peroutkou.\n\nKrátce po Kafkově smrti se rozešla s Pollakem a odstěhovala se nejprve do Drážďan a v roce 1925 zpět do Prahy, kde se podruhé provdala, a to za českého architekta Jaromíra Krejcara. V roce 1928 se jim narodila dcera Jana („Honza“), pozdější spisovatelka Jana Krejcarová–Černá (1928–1981). Jesenská patřila k pražské literární scéně, před válkou kosmopolitní, a uplatnila své literární schopnosti především jako novinářka. Mimo Peroutkovy \"Přítomnosti\", kterou vedla v letech 1938 až 1939, přispívala také do deníku \"Tribuna\", \"Národních listů\", \"Lidových novin\", magazínu \"Pestré listy\", roku 1926 byla krátce redaktorkou týdeníku \"Pestrý týden\". V deníku České slovo vedla rubriku \"Ženská hlídka\", v níž radila hospodyňkám s vařením a vedením domácnosti. Ačkoliv sama tyto praktické znalosti neměla, tlumočila svém rady a recepty z dopisů čtenářek a bavila sejejich mystifikací. \n\nJako řada českých levicových intelektuálů a literátů První republiky (např. Jaroslav Seifert) i ona krátce sympatizovala s komunistickou stranou a psala i do novin \"Svět práce\". V domě v Žitné ulici (který projektoval Krejcar) se scházela levicová kulturní společnost (býval tam hostem například Julius Fučík). Poté, co se dozvěděla o zločinech stalinismu, v roce 1936 z KSČ vystoupila. Jesenská trpěla revmatismem, vážně nemocná začala být po porodu dcery. Stala se závislou na morfiu (závislosti se zbavila až v roce 1938). Rozčarováním skončilo i její manželství s Jaromírem Krejcarem.\n\nPo připojení zbytku Čech a Moravy k třetí říši se aktivně účastnila protinacistického odboje a pomáhala při emigraci řadě židovských rodin. V listopadu 1939 byla pro svou protinacistickou činnost zatčena. Následujícího roku byla deportována tzv. „na převýchovu“ do koncentračního tábora Ravensbrück, kde pracovala na ošetřovně a byla morální oporou ostatním vězeňkyním. V Ravensbrücku také potkala Margarete Buber-Neumannovou, rovněž bývalou novinářku, která o ní napsala knihu. V Ravensbrücku zemřela v roce 1944 na selhání ledvin.\n\n\n\n\n\n\nPřestože byla významnou českou novinářkou a překladatelkou v období první republiky, stala se celosvětově známá především jako blízká přítelkyně Franze Kafky (vedle Felice Bauerové a Julie Vohryzkové). Její tvorba – fejetony, články, svědectví a reportáže o meziválečné střední Evropě, problematice jejích společností a jejích vztahů – se dočkala zaslouženého světového uznání až po druhé světové válce. Roku 1996 jí byl in memoriam propůjčen Řád T. G. Masaryka II. třídy. V roce 1995 byla institucí Jad vašem poctěna udělením ceny Spravedlivá mezi národy v Jeruzalémě. Jejím jménem je též pojmenována mezinárodní žurnalistická cena.\n\nanglicky:\nfrancouzsky:\nněmecky:\n\n\n\n\n"}
{"id": "31096", "url": "https://cs.wikipedia.org/wiki?curid=31096", "title": "Soběslav II.", "text": "Soběslav II.\n\nSoběslav II. (asi 1128 – 29. ledna 1180) byl český kníže (1173–78) z dynastie Přemyslovců, druhorozený syn Soběslava I. a jeho manželky Adléty Uherské. Pro svou náklonnost k nižším vrstvám bojovníků a k prostým lidem – možná danou jeho těžkými životními osudy, když strávil celkem 15 let mládí v tvrdém vězení – byl současníky pohrdlivě zván „Kníže sedláků“ (\"princeps rusticorum\").\n\nSoběslav odešel po smrti svého otce z Čech. Během výpravy knížete Vladislava II. na II. křížové výpravě se snažil v roce 1148 získat trůn, byl ale zatčen Děpoltem I. a vězněn na hradě Přimda.\n\nRoku 1150 se Soběslavovi podařilo utéct a nalézt útulek na dvoře Fridricha Barbarossy. Roku 1161 obsadil Olomouc. Vladislav nedokázal Soběslava porazit a pozval ho proto do Prahy. Zde byl znovu vzat do zajetí a opět držen na hradě Přimda až do roku 1173 (Vladislav tak činil především z toho důvodu, že Soběslav byl v té době po něm nejstarším Přemyslovcem), kdy musel být propuštěn na příkaz císaře.\n\nUž roku 1172 si ale Vladislav II. zajistil podporu šlechty a na sklonku téhož roku předal podle principu primogenitury vládu svému synovi Bedřichovi. V českých zemích ovšem platilo ještě v té době nástupnické právo seniorátu, proto nebyl Bedřich dle tohoto práva právoplatným nástupcem svého otce. Císař ovšem na přímluvu Soběslavovců zbavil Bedřicha moci a za českého knížete určil Oldřicha. Oldřich však ihned předal vládu Soběslavovi, protože uznával, že má na ni větší nárok. Změna na trůně měla tentokrát jedinou oběť: Soběslavova věznitele na Přimdě Konráda Šturma, který byl setnut.\n\nAčkoliv Soběslav II. je znám jako „kníže sedláků“, jeho sympatie k neurozenému stavu je třeba brát s rezervou. Především nedůvěřoval tehdy vznikající české šlechtě, jež se začínala drát k moci a uzurpovat si „státní“ (knížecí) majetky a hradiště do dědičné držby. Nejspíš nechoval ani příliš důvěry v císaře Barbarossu, protože se nezúčastnil jediného jeho dvorského sjezdu. \n\nSnažil se o rozšíření opor své moci, takže podporoval církev (např. dary Plaskému klášteru či imunitními výsadami pro johanity) a také jako první vladař udělil práva nějaké etnicko-jazykově vymezené menšině v Čechách – jeho privilegium pražských Němců bylo po dlouhou dobu v úctě, opisováno (nejstarší dochovaný opis je z roku 1231) a bráno za vzor měšťanské samosprávy.\n\nNový kníže byl brzy ze strany Barbarossy zatažen do sporu mezi císařem a papežem. Roku 1176 společně s údělníkem Konrádem II. Otou přepadl Rakousy, kvůli vyvstalému sporu o Vitorazsko, které sice náleželo k českému knížectví, ale rakouskou kolonizací z něj ubývalo. Spojencem proti rakouskému vévodovi Jindřichovi II. mu byli uherský král Béla III. a štýrský markrabě Otakar IV. Drsným útokem a doprovodným rabováním, jež se dotklo i církevních majetků, však na sebe Soběslav přivolal klatbu papeže Alexandra III. A stal se nakonec svou sebevědomou, samostatnou politikou nepohodlný i císaři Barbarossovi, který navíc po své porážce u Legnana musel hledat cesty, jak si papežství udobřit. Ten jej roku 1178 sesadil z trůnu a povýšil na něj opět Bedřicha, jenž za úplatek obdržel Čechy v léno. Také předáci země se odklonili od kritizovaného „selského“ Soběslava a přimkli se k bývalému pánu.\n\nV následujícím desetiletí došlo v zemi k hluboké vnitropolitické krizi. Bedřich s vojskem přeběhlíků a pomocnými německými sbory na konci léta roku 1178 vtáhl do Čech a nakonec se zmocnil Prahy, kde zajal i Soběslavovu mladou ženu Elišku, dceru polského knížete Měška III. Když byl však v prosinci Bedřich císařem povolán na říšský sněm do Wormsu, pokusil se Soběslav dobýt Pražský hrad, dobře ovšem hájený kněžnou Alžbětou. Ta také poslala varování svému muži a Bedřich se urychleně i s německými bojovníky, jež si opět vyžádal na pomoc, vracel do Čech. Mezi Bedřichem a Soběslavem následně došlo v lednu 1179 k dvěma rozhodným bitvám: u Loděnice (severovýchodně od Berouna) a u Prahy, Na bojišti. Z první bitvy, která se odehrála 23. ledna, odešel Bedřich těžce poražen a ustupoval přes Brdy k Prčicím, kde se k němu připojil Konrád II. Ota. O pouhé čtyři dny po první bitvě, tedy 27. ledna, se střetl se Soběslavem znovu, tentokrát na východním okraji tehdejší Prahy, na místě dodnes nazývaném Na bojišti, kde už díky pomoci Konráda Oty zvítězil. Údělný kníže z linie znojemských Přemyslovců, však už mezitím příliš posílil svou moc, když se mu jako prvnímu vládci podařilo spojit moravské úděly v jeden celek pod svou rukou. Brzy se měl pražský staronový kníže přesvědčit, jaké problémy tím vyvstanou...\n\nSoběslav II. se po naprosté porážce stáhl na jakýsi dnes neznámý hrad, resp. hradiště jménem Skála (\"Zcala\"), odkud však brzy utekl do zahraničí, kde doufal najít pomoc. Nicméně již roku 1180 tam zemřel a zanechal po sobě bezdětnou vdovu Elišku. \n\nOstatky knížete byly převezeny do Čech a uloženy k věčnému odpočinku na bazilice na Vyšehradě.\n\n\n"}
{"id": "31097", "url": "https://cs.wikipedia.org/wiki?curid=31097", "title": "Dub u Mokrosuk", "text": "Dub u Mokrosuk\n\nDub u Mokrosuk byl památný strom u vsi Mokrosuky, severozápadně od Sušice. Přibližně čtyřistaletý dub letní (\"Quercus robur\") rostl na východním konci vsi u fotbalového hřiště a křižovatky na Lešišov, v nadmořské výšce 510 m. Obvod jeho kmene měřil 495 cm a koruna stromu dosahovala do výšky 19 m (měření 1997). Dub byl chráněn od roku 1985 pro svůj vzrůst, věk a jako krajinná dominanta. Dutý kmen byl v minulosti vypálen. Padl v říjnu 2017 během orkánu Herwart.\n\nPod stromem jsou prý pochováni švédští vojáci z třicetileté války. Blízko stromu je hrob obětí moru ze Sušicka. Těmto místům se proto říká \"Na hřbitově\", podle pověsti pak \"U svítivých hlav\". Prý se tu za noci zjevují kostlivci, jimž z lebek svítí ohnivé oči.\n\nV podvečer 7. srpna 2005 si dvě asi patnáctilé dívky, které byly v Mokrosukách u svých babiček na prázdninách, hrály na sousedním hřišti. Když po osmnácté hodině začalo pršet, dívky se přesunuly pod strom, jedna se schovala do dutiny. Spustilo se krupobití, do dubu sjel blesk, první v této bouřce, a zasáhl obě dívky – jednu vyhodil z dutiny kmenu. Dub začal hořet a svědci resuscitovali obě dívky. Jedna byla převezena při vědomí do nemocnice v Klatovech, druhá (14 let) byla v bezvědomí a se selhávajícími životními funkcemi přepravena letecky do Fakultní nemocnice v Plzni. Dále byli zraněni dva chlapci, kterým blesk způsobil popáleniny na nohou a brnění prstů. Hasiči během téměř dvouhodinového zásahu dub uhasili ze žebříku, také vydlabali doutnající dřevo v dutině.\n\nDub se objevil ve 14. dílu pořadu \"Paměť stromů\" České televize.\n\n\n"}
{"id": "31098", "url": "https://cs.wikipedia.org/wiki?curid=31098", "title": "Konrád II. Ota", "text": "Konrád II. Ota\n\nKonrád II. Ota (1136/1141 – 9. září 1191 u Neapole) byl český kníže (1182 a 1189–1191) a markrabě moravský (1182–1189). Konrád pocházel z dynastie Přemyslovců, jeho otcem byl kníže znojemského údělu Konrád II., matkou Marie Srbská, dcera srbského župana Uroše Bílého. Jeho sestrou byla polská kněžna Helena Znojemská.\n\nPůvodně se jmenoval pouze Konrád a v Čechách vždy vystupoval pouze pod tímto jménem. Druhé jméno získal během pobytu v cizině a používal je mimo knížectví. Byl vzdělaný a zkušený v diplomacii, ale k dosažení cíle neváhal používat i tvrdé prostředky.\n\nPo smrti otce roku 1162 převzal Konrád Ota vládu ve znojemském údělu a jeho moc začala rychle vzrůstat. V roce 1173 mu připadl také brněnský úděl, to znamená, že jeho državy zabíraly již polovinu Moravy (zatím mu nepatřilo Olomoucko), kterou bylo stále složitější kontrolovat z Prahy. Dobře se zorientoval v komplikovaných vztazích mezi početnými Přemyslovci, a stal se důležitým činitelem v jejich bojích o pražský trůn. V červnu 1178 spolu s rakouským vévodou Leopoldem vpadl na Olomoucko a pokusil se dokonce dobýt i Olomoucký hrad. Když pomohl pražskému knížeti Bedřichovi udržet si trůn proti dalším kandidátům, očekával, že by za odměnu mohl získat Olomoucko. Ovšem nestalo se tak (Bedřich se rozhodl spravovat tento úděl sám) a Konrád Ota začal pomýšlet na odplatu.\n\nPříležitost se naskytla roku 1182, kdy velmoži povstali proti neoblíbenému Bedřichovi a na pražský trůn povolali energického Konráda Otu. Bedřich uprchl do říše k císaři Fridrichu I. Barbarossovi, který jako lenní pán pozval znesvářené strany na říšský sněm do Řezna. Jak vypráví kronikář Jarloch, Čechové se nejprve odmítali dostavit, ale potom dali na čísi radu a před císaře předstoupili. Císař tvrdě zasáhl a zastrašil přítomné Čechy.\n\nToto rozdělení Čech a Moravy mezi Bedřicha a Konráda Otu rozhodně nelze chápat jako osamostatnění Moravy a ani jako její přímé podřízení Říši.\n\nKonrád Ota se od té doby tituloval jako moravský markrabí a usiloval o nezávislost na pražském knížeti. Proto historici často vykládali události řezenského sněmu jako státoprávní akt, jímž Fridrich Barbarossa zřídil moravské markrabství, které vyjmul z pravomoci českých knížat a podřídil je říši. To však nebylo přímo řečeno. V každém případě císař jen přilil v situaci závažných rozporů mezi Přemyslovci pověstný olej do ohně. Nebezpečí, že se jednotný český stát rozpadne, jako se tomu stalo například v Polsku nebo na Rusi, sílilo.\n\nBedřich společně se svým nevlastním bratrem Přemyslem (pozdějším Přemyslem Otakarem I.) hodlali zasáhnout proti přílišné samostatnosti moravského markraběte Konráda Oty a vytáhli na Moravu. Tvrdě poplenili Brněnsko i Znojemsko. Roku 1185 došlo u Loděnice snad k nejhorší bitvě mezi Čechy a Moravany v dějinách. Vítězem se stal Přemysl, ale jeho vojsko utrpělo takové ztráty, že místo aby pronásledoval poražené, vrátil se nazpět do Čech.\n\nPoté se Konrád Ota rozhodl, že bude raději s knížetem Bedřichem vyjednávat. Na jednáních v Kníně zřejmě uznal svrchovanost pražského knížete nad Moravou, zatímco Bedřich mu přiznal její držení. S dohodami v Kníně byl pravděpodobně spojen i Konrádův titul markraběte (císařská kancelář tituluje Konráda jako markraběte mezi léty 1186-1189). S přijetím titulu tak bylo spojeno i uznání mocenského primátu pražského knížete. Na oplátku Konrád obdržel záruky nástupnictví po Bedřichově smrti.\n\nPo smrti knížete Bedřicha (25. března 1189) se vlády (patrně na základu dohod z Knína) a se souhlasem českých předáků ujal Konrád II. Ota. Čechy a Morava se tak spojily do jednoho státního celku, protože novopečený kníže rezignoval na titul markraběte moravského. To vše se stalo se souhlasem císaře. Během své vlády se kníže choval smířlivě k ostatním členům dynastie. Ti, kteří uprchli během rozbrojů ze země, se nyní mohli bez obav vrátit. Chladné vztahy přetrvávaly pouze mezi Konrádem Otou a Přemyslem. Konrád Ota neusiloval o předání trůnu dědicům, protože jeho manželství s Hellichou z Wittelsbachu zůstalo bezdětné. V roce 1190 společně se svou matkou Marií založil premonstrátský klášter v Louce u Znojma.\n\nOd samého počátku své vlády v knížectví se Konrád Ota aktivně zapojil do politiky v říši. Například roku 1189 vyrazil na popud císařova syna Jindřicha do Míšeňska, kde došlo ke sporům mezi zde panujícími Wettiny. V zimě roku 1190 se s velmi početným českým oddílem zapojil do císařské korunovační jízdy Jindřicha VI., nástupce Fridricha I. Barbarossy. Toto tažení se mu stalo osudným. Stal se jednou z obětí moru, který vypukl v Jindřichově táboře nedaleko Neapole, kterou se císařští marně pokoušeli dobýt.\n\nMěkké části Konrádova těla byly pochovány v benediktinském klášteře v Monte Cassino, kosti byly později převezeny do Prahy.\n\nPřed svým odjezdem do Itálie uspořádal Konrád II. Ota nástupnické poměry v českém státě. Poté, co do Čech dorazila zpráva o jeho skonu, byl bez problémů nastolen jím určený kandidát, nejmladší syn Soběslava I., kníže Václav II. Přestože Konrád Ota zastával knížecí hodnost pouhé dva roky, patří k nejvýznamnějším vládcům z přemyslovské dynastie ve 12. století. Mnozí historici mu přiznávají zásluhy za sjednocení státu a upevnění jeho právních základů, navzdory tomu, že mu vyčítají přílišnou ctižádostivost a občasné nečestné jednání.\n\nNejvýznamnějším panovnickým činem knížete bylo vydání Statutu Konráda Oty, nejstaršího českého zákoníku, který byl vyhlášen roku 1189 na sněmu velmožů v Sadské u Nymburka. Hlavním cílem tohoto kroku byla kodifikace zvykového (nepsaného) práva, především z trestní oblasti. Důležitým ustanovením bylo také uzákonění dědičnosti lén.\n\nPřestože se nedochovaly originály těchto dokumentů, pouze opisy (nejstarší z let 1222), nemají historici pochyby o jejich pravosti. Diskuse se ale vede o to, zda byly vydány výhradně pro Moravu (které se týkají dochované exempláře) nebo pro celý český stát.\n\n\n"}
{"id": "31099", "url": "https://cs.wikipedia.org/wiki?curid=31099", "title": "Václav II. (kníže)", "text": "Václav II. (kníže)\n\nVáclav II. (1137 – po 1192) byl (1191–1192) z dynastie Přemyslovců, nejmladší syn Soběslava I. a Adléty Uherské, bratr knížete Soběslava II. a údělníka Oldřicha. V letech 1177-1178 byl knížetem olomouckého údělu.\n\nMladá léta za panování Vladislava II. trávil Václav zřejmě ve vyhnanství. S jistotou se o jeho mládí neví téměř nic. Teprve když roku 1173 dosedl na český trůn jeho bratr Soběslav II., dostal od něho na Moravě vlastní úděl.\n\nPo vypuzení Soběslava II. staronovým knížetem Bedřichem utekl roku 1179 do Uher. Roku 1184 se vrátil do Čech, když byl povolán od šlechty vzbouřené proti Bedřichovi, a snažil se získat český trůn. Pražský hrad ovšem ubránila Bedřichova manželka Alžběta Uherská a Bedřich s německou pomocí donutil vzbouřené pány k poslušnosti.\n\nBedřichovým nástupcem se stal Konrád II. Ota, se kterým se Václav rychle spřátelil – spojovali je společní nepřátelé, což byli Bedřichovi bratři. Když Konrád v roce 1191 odjížděl na výpravu Barbarossova syna (budoucího Jindřicha VI., do Itálie, pověřil právě Václava správou země. Na této výpravě ovšem Konrád zemřel a Václav se tak dostal na trůn. Proti němu ale vystoupil pražský biskup Jindřich Břetislav a vymohl u císaře Jindřicha VI., aby udělil Čechy v léno Přemyslu Otakarovi I. Za slíbenou úplatu 6 000 hřiven stříbra císař svolil, zbavil Václava českého trůnu a knížetem provolal Přemysla.\n\nVáclav se po statečné několikaměsíční obraně Prahy vzdal biskupovi a na začátku roku 1192 se ujal vlády Přemysl Otakar I. Václav znovu musel uprchnout, na cestě byl zajat míšeňským markrabětem, švagrem Přemysla Otakara, a o jeho dalším osudu není nic známo. V míšeňském vězení zřejmě zemřel. Není známo, zda měl manželku a děti.\n\n\n"}
{"id": "31100", "url": "https://cs.wikipedia.org/wiki?curid=31100", "title": "Skok do výšky", "text": "Skok do výšky\n\nSkok do výšky (skok vysoký) je lehkoatletická disciplína. Závodníci přeskakují horizontální laťku umístěnou na stojanech, které umožňují přesně změřit, v jaké výšce je laťka položena s tím, že závodníci se odrážejí vždy pouze jednou nohou (není tedy přípustné provádět přes laťku salta, přemety či jiné akrobatické prvky). Dosažený výkon je měřen v centimetrech a v průběhu soutěže se postupně laťka zvyšuje (obvykle o dva nebo tři centimetry). Hranicí extratřídy je u mužů zhruba 230 cm, u žen rovných 200 cm.\n\nPři závodu je laťka nejprve umístěna relativně nízko a postupně se po krocích zvedá. V každém dalším kole je laťka obvykle o 3 nebo 5 cm výše, nejméně však o 2 cm. Každý závodník si může zvolit, od které výšky začne skákat. Jakmile je ale laťka nastavena na určitou výšku, žádný závodník již nesmí žádat její snížení. Jakmile závodník začne skákat, při každém dalším kole se může rozhodnout, zda se pokusí překonat laťku na nastavené výšce. Závodník může skok na právě nastavené výšce vynechat. Pokud se mu nepodaří laťku překonat, může vynechat i následující opravné skoky na dané výšce a využít pokusy na vyšší výšce. Pokud závodník třikrát za sebou nepřeskočí laťku, je vyřazen ze závodu. Závodník, který překoná laťku v největší výšce je vítěz. Pokud dva nebo více závodníků překonají laťku ve stejné výšce, vyhrává ten závodník, který má nejméně nezdařených pokusů na poslední zdolané výšce. Pokud má více závodníků stejný počet nezdařených pokusů na poslední zdolané výšce, rozhoduje počet nezdařených pokusů v celé soutěži.\n\nPokud nelze určit vítěze podle žádných z těchto pravidel, provádí se rozeskakování. V průběhu rozeskakování má každý závodník na dané výšce pouze jeden pokus. Začíná se na první neskočené výšce. Vyhrává ten, kdo laťku překoná. V případě neúspěchu všech závodníků se laťka snižuje na poslední skočenou výšku. V případě úspěchu dvou nebo více závodníků se laťka zvyšuje na další postupnou výšku. Takto se pokračuje dokud jeden ze závodníků zdolá výšku, kterou nikdo jiný nezdolá.\n\nV současné době je rozlišováno pět technik přeskoku.\n\n\nNejvíce skoků (17) přes hranici 240 cm předvedl Kubánec Javier Sotomayor. Od 5. srpna 2000, kdy tuto výšku překonal Rus Vjačeslav Voronin trvalo téměř 14 let než tuto výšku překonali další atleti, aby jich pak bylo v roce 2014 pět.\n\nU žen je brána jako magická hranice výška 200 cm, přes tuto výšku se však dostalo v celé historii již zhruba 40 žen. Jako první Němka Rosemarie Ackermannová 26. srpna 1977 v Berlíně. Světový a zároveň i Evropský rekord pochází z 30. srpna roku 1987, kdy Bulharka Stefka Kostadinovová v Římě na MS skočila 209 cm. Hranici 206 cm zdolalo celkově sedm výškařek. 205 cm poté mají skočeno Tamara Bykovová, Heike Henkelová, Inga Babakovová a Tia Hellebautová.\n\nMužský halový rekord drží od roku 1989 Kubánec Javier Sotomayor hodnotou 243 cm.\n\nHalový rekord držela téměř 14 let Němka Heike Henkelová až ji o jeden cm překonala v roce 2006 Švédka Kajsa Bergqvistová. Hranici 205 cm dokázalo v hale překonat dohromady pět výškařek. Rovné dva metry v hale poprvé překonala Američanka Coleen Sommerová 13. února 1982 v Ottawě.\n\n\n"}
{"id": "31101", "url": "https://cs.wikipedia.org/wiki?curid=31101", "title": "Jindřich Břetislav", "text": "Jindřich Břetislav\n\nJindřich Břetislav ( – 15. června 1197 Cheb) byl od roku 1182 pražský biskup a v letech 1193–1197 současně též českým knížetem z dynastie Přemyslovců (jménem \"Břetislav III.\", v latinských listinách \"Henricus\").\n\nJindřich Břetislav byl syn Jindřicha Přemyslovce, bratra krále Vladislava II., a jeho manželky Markéty. V mládí studoval na Pařížské univerzitě a po návratu ze studií byl vysvěcen na kněze a jmenován proboštem Vyšehradské kapituly (1178–1182). 25. března 1182 jej pražská kapitula zvolila biskupem jako nástupce zemřelého biskupa Valentina (Vališe) a 23. května byl v Mohuči vysvěcen na biskupa salcburským arcibiskupem Vojtěchem III.\n\nJiž v mládí se Jindřich Břetislav vyznačoval velkou ctižádostí. V biskupském úřadě se snažil církev vymanit z podřízenosti světské moci a omezit vyběr daní od duchovních. Kolem roku 1186 se vystupňovaly jeho rozpory s bratrancem Děpoltem II., který spravoval území na Chrudimsku, Čáslavsku a Vraclavsku. Podle kronikáře Jarlocha zde Děpolt nechal své úředníky libovolně zasahovat do správy biskupských statků. Proto Jindřich na toto území uvalil interdikt, čímž Děpolta donutil \"k zadostiučinění\". Kníže Bedřich s kněžnou Alžbětou se dopouštěli podobných činů, proto si biskup snad již 11. listopadu 1186 v Hasslochu stěžoval u císaře.\n\nNa počátku roku 1187 odjel za císařem Friedrichem Barbarossou se stížností proti knížeti. Císař rozhodnutí odložil na jednání říšského sněmu v Řezně. Bedřich sám se jednání neúčastnil, pouze vzkázal, že Jindřich neměl právo si na svého knížete stěžovat. To německé duchovenstvo i císař považovali za urážku. 5. března 1187 biskupu Jindřichovi císař předal zlatou bulu, v níž byl jmenován říšským knížetem podřízeným přímo císaři, nezávislým na českém panovníkovi. Tím však také došlo k dočasnému rozkolu mezi církví a českým státem, neboť biskupské statky již nespadaly do pravomoci českého panovníka. Říšský knížecí titul pražského biskupa však zanikl se skonem Jindřicha Břetislava a jeho nástupce Daniel II. byl již opět dosazen českým knížetem.\n\nKdyž u Neapole 9. září 1191 zemřel Konrád II. Ota, stál Jindřich Břetislav v boji o trůn proti dosazenému Václavu II. na straně svého bratrance Přemysla Otakara I. Václav II. byl zvolen novým knížetem, panoval však pouze tři měsíce. V lednu 1192 odcestoval biskup Jindřich Břetislav za novým císařem Jindřichem VI., aby podpořil dosazení Přemysla Otakara na český trůn.\n\nNový kníže Přemysl Otakar I. se zdráhal úplatu Jindřichovi VI. zaplatit. Této nepříjemnosti se chtěl Jindřich Břetislav vyhnout, a proto se rozhodl vydat na pouť do Santiaga de Compostela. Císař však jeho průvod v Německu zastavil a přinutil ho vrátit se do Čech. Když byla do podzimu 1192 zaplacena jen část úplaty, musel se dát Jindřich Břetislav císaři do zástavy tím, že střídavě pobýval na císařském dvoře a na císařském hradu v Chebu.\n\nNakonec se císař s Jindřichem Břetislavem dohodl, že mladého Přemysla Otakara I. zbaví trůnu. V červnu 1193 pak Jindřichovi Břetislavu propůjčil hodnost českého knížete výměnou za slib zaplacení závratné sumy 6 tisíc hřiven stříbra. Jindřich Břetislav se pak v srpnu 1193 vypravil do Čech, kde nebyl vítán a Přemysl proti němu vytáhl s vojskem. V rozhodující chvíli však Přemysla zradila šlechta, když u Zdic přeběhla k Jindřichovu průvodu. Přemysl se opevnil v Praze, podporován pražskými měšťany se statečně bránil až do Vánoc, nakonec ale musel uniknout za hranice. Azyl nalezl pravděpodobně na dvoře svého švagra Albrechta Míšenského a později u svého dalšího příbuzného Albrechta z Bogenu.\n\nJindřich Břetislav upevnil svoji moc tím, že posledního protivníka moravského markraběte Vladislava Jindřicha vzal s sebou do Prahy po vojenském tažení na Moravu v létě 1194. Potom soustředil ve své osobě veškerou moc v zemi, což mu umožňovaly jeho vazby na německého císaře. Na jeho rozkaz pak táhl proti míšeňskému markraběti Albrechtovi.\n\nDne 6. prosince 1195 vyhlásil Jindřich VI. další křížovou výpravu, v níž Jindřich Břetislav slíbil účast. Vzhledem k nepokojům v Neapolsku se výprava zdržela a Jindřich Břetislav mezitím vážně onemocněl.\n\nDne 13. března 1197 vjel do Prahy papežský legát kardinál Petr z Kapuy. Jeho úkolem bylo získat podporu pro křížovou výpravu a napravit poměry mezi českým duchovenstvem. Čeští kněží museli obnovit slib čistoty, zdrženlivosti ve styku s ženami. V té době se zdravotní stav Jindřicha Břetislava zhoršil, čehož chtěl využít Přemysl Otakar I. k znovuzískání trůnu. Jindřich se nechal ve zhoršeném zdravotním stavu převést do klidnějšího Chebu, kde 15. června 1197 zemřel.\n\nByl pohřben v bazilice kláštera premonstrátek v Doksanech, kde byly prelátkami jeho sestry.\n\n\n"}
{"id": "31106", "url": "https://cs.wikipedia.org/wiki?curid=31106", "title": "Kult", "text": "Kult\n\nKult je označení pro určité pojetí vztahu člověka k bohu, člověku, bytosti či předmětu, které se projevuje jeho velebením, uctíváním nebo zbožněním toho, co boha představuje, symbolizuje. Předmět kultu se stává idolem = modlou, kult se pak stává modloslužebnictvím - idolatrií. Znamená službu člověka bohu, místu, svatyni, jinému člověku, atp.\n\nSlovo kult vzniklo z latinského slova \"cultus\" což znamená uctívání, péče či kultivace, někteří odborníci se domnívají, že vznik tohoto slova je odvozen od \"colere\" což v latině znamená pěstovat.\n\nV tradičním pojetí tohoto slova stojí kult mimo mýty, náboženství, teologii, nebo i osobní víru. Jedná se o pojem, který vyjadřuje určitou náboženskou praxi jako celek. Zachování této praxe vůbec nic neznamená, je považováno za standard, ale z jejího nezachování plyne stav, který z hlediska dané víry vede k bezbožnosti.\n\nU některých náboženství či sekt lze doložit, že podnětem k jejich vzniku byl nějaký kult. Cargo kult ukazuje na možný mechanismus vzniku kultu. Neexistuje nějaká obecná rovnice na chování kultu, přesto lze tvrdit, že při delším zachování kultu vznikají rituály a ceremonie. Ty pak sehrají důležitou roli při vzniku či udržování náboženství (kultury). Typickým příkladem takového chování jsou modlitby (nikoli však akt modlení se), často oběť, nebo její náhražka. Dalším projevem kultu jsou umělecká díla (obrazy, sochy atp.), ikony na počest daného božstva.\n\nKult se vztahuje k bytosti lidské či mýtické, zvířeti (kult hadů), místu, rostlině, atp. Kult mýtických osob reprezentují v historii starověké kulty, například řecké hrdinské kulty nebo kult svatých v rámci náboženství. Tím do náboženství vstupuje prvek, který žije vlastním životem, má s ním shodný základ, ale další vývoj může vést až k rozštěpení náboženství. Kult jako takový je nepřizpůsobivý a velmi stálý, proto je dané náboženství na takové situace nuceno reagovat na takovéto podněty. Někdy je oficiální část náboženství nucena riskovat střet s kultem. Jelikož kult nemá žádné zástupce, pouze vyznavače je tento střet z pohledu náboženství velmi komplikovaný a riskantní.\n\nU méně kompaktních náboženství (zpravidla s náboženství s velkým počtem bohů) vznikají kulty jednotlivých bohů (např. slunečních), které pak při určitém množství vyznavačů destabilizují církev a vytváří vlastní náboženství, které se prolíná s náboženstvím původním. Na takovém principu bylo založeno např. egyptské náboženství, kde díky těmto jevům došlo ke značné rozporuplnosti jednotlivých center, centra se pak věnují obhajobě své teze proti tezím ostatním, což vede k obrovské složitosti daného náboženství.\n\nPoměrně specifickým kultem je kult mrtvých, který se vyskytuje prakticky napříč kulturami, kdy u vyspělejších náboženství je tento kult více potlačen a stává se obsahem a součástí náboženství.\n\nVe 20. století se objevil i obrat kult osobnosti, který nevzniká na základě náboženství, ale na politických principech, kdy si politik, zpravidla diktátor, vynucuje jakési „zbožštění“ své osobnosti. Stává se pak centrem všeho dění a je oslavován jako ideál dobra. Ke zrodu kultu osobnosti však dochází až tehdy, pokud si kult najde své početné vyznavače, k čemuž může dojít častokrát samovolně, bez donucení. Výraz kult osobnosti použil poprvé pravděpodobně Nikita Sergejevič Chruščov ve své tajné řeči, kdy takto označil období Stalinovy vlády. Se Stalinem bývá toto označení spojováno nejčastěji. Výklad tohoto pojmu je poměrně široký (více pod heslem kult osobnosti).\n\nDále se tohoto slova začalo využívat pro zlomové knihy, audiovizuální díla, výtvarná díla, hudební skladby nebo nahrávky atp., které významným způsobem ovlivnily nějakou část populace či umění. Taková díla pak nazýváme kultovní (mimořádně uctívaná).\n\n\n\n"}
{"id": "31112", "url": "https://cs.wikipedia.org/wiki?curid=31112", "title": "Lišov", "text": "Lišov\n\nLišov () je město v okrese České Budějovice. Leží asi pět kilometrů severovýchodně od Rudolfova na svazích Lišovského prahu. Má obyvatel a patří tak mezi největší města okresu České Budějovice. Jeho katastrální území zaujímá rozlohu 9357 ha. Území města se skládá ze dvou nesousedících částí, místní část Vlkovice tvoří exklávu.\n\nLišov byl založen pravděpodobně koncem 13. století, nejstarší písemná zpráva o městysu Lišov (oppidum \"Lyssaw\") pochází z roku 1344. Roku 1365 je zmiňován kostel sv. Václava. Většina obyvatel byla české národnosti. Již na konci 14. století byl Lišov českým králem povýšen na městečko. Postupně získával různá práva, například v roce 1406 právo hrdelní. Po husitských válkách práva Lišovu potvrdili jak král Ladislav Pohrobek, tak Vladislav II. Jagellonský a pak i císař Rudolf II., který udělil právo dvou výročních trhů. Městečko bylo zničeno požárem v roce 1619, kdy jej vypálila stavovská vojska, další velký požár vznikl roku 1679. Za napoleonských válek, přesněji v zimě 1805/6, zde byli ubytováni bavorští a francouzští vojáci. Jejich odchod prý způsobil rychlý rozkvět a stejně rychlý úpadek ševcovství. V roce 1924 byl Lišov povýšen na město.\n\nJiž v roce 1812 byl zřízen obecní vodovod. Po roce 1864 měla přes Lišov vést železniční trať Č. Budějovice - Třeboň, později zde František Křižík plánoval elektrickou dráhu, ale z projektu sešlo. Od 11. června 1911 byla provozována jedna z prvních autobusových linek v Čechách na trase Budějovice – Lišov – Třeboň. V roce 1921 proběhla elektrifikace. Jednotné zemědělské družstvo vzniklo roku 1957 a v roce 1971 bylo sloučeno s Hůreckým.\n\nLišov byl od počátků součástí královského panství se sídlem na hradě Hluboká, které však bylo často zastavováno různým šlechtickým rodům. Počátkem 17. století byl Lišov nakrátko samostatným panstvím, od roku 1661 byl opět součástí hlubockého panství, spravovaného Schwarzenberky. Po vzniku okresů v rámci Rakouského císařství se roku 1850 stal Lišov střediskem soudního okresu (9. nejmenšího v Čechách) s působností nad mnoha blízkými vesnicemi. V letech 1855–1868 byl Lišov též sídlem okresního úřadu. Potom do roku 1949 patřil Lišov pod okres České Budějovice, v letech 1949-60 pod okres Třeboň, od roku 1960 opět pod okres České Budějovice.\n\nRoku 1960 byl do samosprávy města připojen Levín, 1964 Miletín, 1976 Slověnice, Hůrky s Hrutovem, Zvíkov s Hvozdcem a Vlkovicemi a v roce 1980 Kolný s Červeným Újezdcem, Lhoticemi a Velechvínem. Po roce 1990 se Hvozdec a Zvíkov opět osamostatnily.\n\nMěsto Lišov se skládá ze třinácti částí na dvanácti katastrálních územích:\n\n\n\n\n\n\n\nŠpitál nechal vystavit kníže Schwarzenberg v letech 1675–1676. Tento objekt je zasvěcený svatému Janu Křtiteli a svatému Antonínu Paduánskému. Dne 2. září 1676 nechal kníže Jan Adolf I. ze Schwarzenbergu zaopatřit 6 mužů a 6 žen (především se jednalo o schwarzenberské zaměstnance, chudé a nemocné poddané), kterým zajistil stravu, oděvy a především střechu nad hlavou. Až do 20. století chovanci špitálu měli za povinnost nosit oděv ve schwarzenberských barvách, tj. modré a bílé a v neděli chodívat v těchto stejnokrojích do blízkého kostela. Přirozeně tím vzbuzovali zájem občanů Lišova. „Parádní uniforma“, jak nazval tento oděv Jan Jakš (rodák z Lišova), zahrnovala po kolena dlouhý kabát s modrým límcem a jedním modrým rukávem, modré rukavice a bílý klobouk s modrou stuhou. Dámy nosily modré sukně, bílou pelerinu s modrým límcem a na hlavě černý, hedvábný šátek zavázaný pod bradou. Roku 1936 předal Jan ze Schwarzenbergu budovu špitálu městu Lišov, které ji použilo pro kulturní a vzdělávací účely. Byla vytvořena mateřská škola, třídy obecné školy a část byla využita jako městské muzeum. Ve školním roce 1955/1956 byl objekt přeměněn na školní jídelnu. Dnes je v této budově umístěna městská knihovna a obnovené městské muzeum.\n\nSoučasná rozsáhlá trojkřídlá budova s knížecím erbem na čelní straně objektu směrem na hlavní třídu, se zasklenými arkádami s původními trámovými stropy je sice přestavěným, ale jediným dosud zachovaným špitálem v Jihočeském kraji, který dokumentuje barokní poddanské poměry. V těchto prostorách se konají pravidelně i koncerty vážné hudby.\n\nPrvní škola je doložena v roce 1592. Nová školní budova byla postavena 1636, patrová budova v roce 1826. V roce 1883 je doloženo 659 dětí. Měšťanská škola byla otevřena 1901. Současný školní areál je z roku 1973. Průmyslová škola byla založena 1899, v současnosti vyučuje obory: truhlář, čalouník, podlahář, zednické práce, kuchařské práce, prodavačské práce, šití oděvů, práce v autoservisu, pečovatelské práce, truhlářské práce a zámečnické práce.\n\n\n"}
{"id": "31115", "url": "https://cs.wikipedia.org/wiki?curid=31115", "title": "Týn nad Vltavou", "text": "Týn nad Vltavou\n\nTýn nad Vltavou ( ) je město v okrese České Budějovice v Jihočeském kraji, 28 km severně od Českých Budějovic na řece Vltavě. Žije zde obyvatel; jeho katastrální území má rozlohu 4 303 ha (43,03 km). Turisticky je velmi zajímavé náměstí s kostelem sv. Jakuba, budova radnice a zámek, v němž sídlí muzeum se sbírkou vltavínů. V muzeu je také stálá výstava loutek, tematicky spjatá s loutkářským rodem Kopeckých. Matěj Kopecký zemřel v roce 1847 v místní části (tehdy ještě samostatné obci) Kolodějích nad Lužnicí a je pohřben na vltavotýnském hřbitově. Historické jádro města je městskou památkovou zónou. V Bedřichových sadech je přírodní amfiteátr s otáčivým hledištěm, které je jediné amatérské na světě. Součástí města je vrch Semenec s malou rozhlednou a Přírodovědným muzeem Semenec.\n\nJméno města má za základ slovo \"týn\", které ve středověku znamenalo opevněné nebo ohrazené místo.\n\nDoklady o osadě z mladší době kamenné byly nalezeny u Žimutic a archeologické nálezy z Týna a okolních obcí dokazují osídlení oblasti ve střední a mladší době bronzové. První písemná zmínka o sídle je z roku 1229. Ve druhé polovině 13. století bylo založeno nové městské centrum, tzv. Nový Týn.\n\nPři stěně zdejšího kostela se nachází hrob Matěje Kopeckého (1775–1847), na kterém však jsou uvedena chybná data (1762–1847). Nachází se tu i hrob hudebního skladatele a vojenského kapelníka Karla Komzáka st. (1823–1893), přítele Antonína Dvořáka. Stojí zde také rodinná hrobka městského historika Josefa Sakaře (1870–1937). Na hřbitově se nachází též secesní pohřební kaple zbudovaná rodinou Wesselých, kteří ve městě stavěli vlečné lodě určené k labské plavbě.\n\nV říjnu 1898 byl Týn nad Vltavou připojen na železniční síť. Při dostavbě vodního díla Orlík v roce 1962 vzdutí Vltavy dosáhlo až k Týnu a domy ležící v zátopové oblasti musely být demolovány. V roce 1980 byla zhruba 5 km jihozápadně od Týna nad Vltavou zahájena výstavba Jaderné elektrárny Temelín a začala být budována další dvě vodní díla, a to Vodní nádrž Hněvkovice a Vodní nádrž Kořensko. Při novém zvýšení hladiny Vltavy zanikly vltavotýnské jezy. Pro zaměstnance temelínské elektrárny bylo nad starým městem vybudováno nové sídliště v lokalitě Hlinky\n\nV roce 2017 byla u místní části Hněvkovice města Týn nad Vltavou dokončena plavební komora a modernizovaný jez, která umožňuje lodím o rozměrech až 44 x 5,6 m překonat téměř dvoumetrový rozdíl hladin vytvořený jezem z roku 1919.\n\nVltavotýnsko je součástí severního okraje Českobudějovické pánve a západního okraje Třeboňské pánve. Směrem k severu krajina přechází do Táborské pahorkatiny a k severozápadu do Píseckých hor. Velká část Vltavotýnska je zvlněnou náhorní rovinou. Nadmořská výška se pohybuje od 352 m n. m. (Neznašov u soutoku Lužnice a Vltavy) do 626 m n. m. (Velký Kamýk v Píseckých horách). Důležitou roli pro utváření krajiny mají řeky Vltava a Lužnice. Tyto vodní toky modelují v krajině zahloubená až kaňonovitá koryta se strmými zalesněnými břehy.\n\n\n\nTýn nad Vltavou je od roku 2003 obcí s rozšířenou působností, do správního obvodu náleží následující obce: Bečice, Čenkov u Bechyně, Dobšice, Dolní Bukovsko, Dražíč, Hartmanice, Horní Kněžeklady, Hosty, Chrášťany, Modrá Hůrka, Temelín, Všemyslice, Žimutice.\n\nObvod pro volby do Poslanecké sněmovny č. 3 – Jihočeský kraj, při volbách do Senátu patří do senátního obvodu č. 10 – Český Krumlov.\n\nZastupitelstvo města se skládá z 21 členů, rada má 7 členů. Volby do zastupitelstva města (politické strany řazeny dle počtu mandátů):\n\nOd roku 1989 mělo město tyto starosty: Alois Svoboda (1990–1995), Jiří Eisenwort (Nezávislý) (1995–2002), Karel Hájek (US-DEU) (2002–2010), Milan Šnorek (ODS) (2010-2018) a od roku 2018 Ivo Machálek (SSO).\n\nMěsto Týn nad Vltavou se skládá z osmi částí na šesti katastrálních územích.\n\nZákladní sídelní jednotka, součást města. První písemná zmínka o osadě Břehy je z roku 1828. Přes osadu vede cyklotrasa č.1079 Hluboká nad Vltavou – Týn nad Vltavou, která je součástí Vltavské cyklistické cesty.\n\n\nV Týně nad Vltavou byly natáčeny české filmy Zdeňka Trošky \"Kameňák, Kameňák 2\" a \"Kameňák 3\". Město se v nich jmenovalo Kameňákov.\n\n\n"}
{"id": "31116", "url": "https://cs.wikipedia.org/wiki?curid=31116", "title": "Jablonec", "text": "Jablonec\n\nNázev Jablonec má víc sídel:\n\n\n\n"}
{"id": "31118", "url": "https://cs.wikipedia.org/wiki?curid=31118", "title": "Trhové Sviny", "text": "Trhové Sviny\n\nTrhové Sviny () jsou město v okrese České Budějovice v Jihočeském kraji, 19 km jihovýchodně od Českých Budějovic na soutoku Farského a Svinenského potoka. Jejich katastrální území má rozlohu 5280 ha. Žije zde obyvatel. Historické jádro města je městskou památkovou zónou. Do roku 2014 byly 3. největším městem v okrese České Budějovice dle počtu obyvatel, ale předstihla je Hluboká nad Vltavou.\n\nTrhové Sviny se původně jmenovaly pravděpodobně \"Svinice\". První písemná zmínka pochází z roku 1260, kdy se píše o člověku jménem Hojer von Schweinitz, Ojíř ze Svin z rodu Vítkovců. V roce 1481 Sviny získaly od krále Vladislava Jagellonského právo pořádat dvakrát za rok trhy a městečko získává přídomek Trhové.\n\nRoku 2003 si město dalo udělit novou verzi znaku, v němž byla po staletí užívaná zlatá růže pánů z Hradce nahrazena červenou růží pánů z Rožmberka.\n\nMěsto Trhové Sviny se skládá ze čtrnácti částí na devíti katastrálních územích.\n\nV Trhových Svinech se nalézá jedna základní škola, gymnázium, střední odborná škola, základní škola praktická a střední odborné učiliště.\n\nVe městě se nachází knihovna, kino a malý koncertní sál. Každý rok se zde koná festival pod názvem Valdauf, na počest svinenského rodáka Karla Valdaufa.\n\nPřibližně 2 kilometry jihozápadně od města se nachází národní přírodní památka Buškův hamr.\n\n\n\n"}
{"id": "31120", "url": "https://cs.wikipedia.org/wiki?curid=31120", "title": "Nagasaki", "text": "Nagasaki\n\nNagasaki ( 長崎市, \"Nagasaki-ši\") je japonské přístavní město, které má 447 419 obyvatel (údaj z roku 2004). Nagasaki bylo druhým městem, na které byla v průběhu 2. světové války svržena atomová bomba. Je hlavním a největším městem prefektury Nagasaki.\n\nZ historického pohledu nebyla lokace důležitá až do roku 1542, kdy poblíž zakotvily portugalské lodě, čímž se stalo místo důležitým pro import evropských výrobků (tabák, chléb, textil, atd.). Portugalci sem též dováželi velké množství zboží z Číny. To vedlo k transformaci v roce 1568 nevelké rybářské osady \"Fukaeno Ura\", jejíž počátky sahají do 12. století, na město Nagasaki (volně přeloženo jako \"dlouhý mys\").\n\n9. srpna 1945 se Nagasaki stalo po Hirošimě druhým cílem amerického atomového bombardování. Město bylo shodou okolností vybráno jako záložní cíl, protože nad primárním cílem, městem Kokura, byla příliš velká oblačnost. Jaderná puma s názvem Fat Man explodovala ve výšce 550 m nad městem a při výbuchu uvolnila energii odpovídající výbuchu 21 000 t TNT tedy 88 TJ. Výbuch způsobil devastaci větší části města a okamžitou smrt asi 40 000 obyvatel. Dalších 25 000 lidí bylo zraněno a tisíce dalších později zemřely na následky radioaktivního ozáření. Celkem zahynulo asi 74 000 obyvatel města.\n\n\n\n"}
{"id": "31123", "url": "https://cs.wikipedia.org/wiki?curid=31123", "title": "Bošilec", "text": "Bošilec\n\nBošilec je obec ležící v okrese České Budějovice v Jihočeském kraji, zhruba 6 km jihozápadně od Veselí nad Lužnicí a 25 km severovýchodně od Českých Budějovic. Žije zde obyvatel.\n\nV rozsáhlé rovině jižně od Veselí nad Lužnicí je vklíněna mezi rybníky Horusický a Bošilecký obec Bošilec, která patřívala Rožmberkům. Obec i s okolím je začleněna do CHKO Třeboňsko. Bošilecký rybník je v písemných záznamech uváděn už ve 14. století. Svou rozlohou přesahující 200 ha patří na Třeboňsku k jednomu z největších a navíc má, podle odborníků, nejlepší výnosy ryb. Roku 1520 jej Štěpánek Netolický napojil Zlatou stokou na soustavu rybníků Třeboňského panství.\n\nBošilec je od roku 1990 vyhlášen vesnickou památkovou zónou. Významnou historickou památkou je kostel sv. Martina. Prošel mnoha stavebními úpravami, při nichž byl objeven letopočet 1210. V 18. století byla do jeho interiéru umístěna rokoková kazatelna z postříbřeného dřeva, která má podobu mohutné velryby. Byla sem přenesena ze zrušeného kostela sv. Barbory v Třeboni.\n\nPřes svou nevelkou rozlohu vešla obec do širšího povědomí svým mostkem přes výpusť Bošileckého rybníka, který je opěvován v žertovné lidové písni \"„Na tom bošileckym mostku“\", která vznikla v dobách, kdy se sem panstvo z Třeboně jezdilo bavit a mimo jiné i hrát vrhcáby, čili kostky.\n\nObec se nachází v Chráněné krajinné oblasti a Biosférické rezervaci Třeboňsko a přírodní zázemí obce je jedno z nejhodnotnějších v celé oblasti. Dva velké rybníky s množstvím nepřístupných rákosin a ostřic skýtají útočiště řadě rostlin a živočichů, kteří jinde vymizeli. I rozsáhlé jehličnaté lesy, směrem na Ponědrážku, nebo louky a pole v okolí rybníků jsou velmi zajímavé z přírodovědného hlediska.\n\nNejcennější jsou však chráněná území. Na východě katastru obce se nachází část Národní přírodní památky Ruda, kterou tvoří přechodové rašeliniště. V jeho prameništích se zachovala velmi cenná reliktní společenstva s řadou druhů rostlin významných pro celé Čechy. Například jsou zde největší české populace kriticky ohrožených druhů ostřice šlahounovité \"(Carex chordorrhiza)\" a suchopýru štíhlého \"(Eriophorum gracile)\". Ruda je také jediným místem v jižních Čechách, kde roste vzácná orchidej hlízovec Loeselův \"(Liparis loeselii)\".\n\nJen několik set metrů severně od obce se rozkládá u rybníka Horusický velký (438 ha) Přírodní rezervace Horusická blata. V rozsáhlých nepřístupných rákosových a ostřicových plochách roste například kriticky ohrožený pryskyřník veliký \"(Rannunculus lingua)\" nebo na podmáčených loukách všivec bahenní \"(Pedicularis palustris)\". V rákosinách hnízdí velmi vzácná sýkořice vousatá \"(Panrus biarmicus)\", cvrčilka slavíková \"(Locustella luscinoides)\" nebo slavík modráček \"(Luscinia svecica)\".\n\nSám rybník Bošilecký, který je součástí obce, svým přirozeným potenciálem přitahuje velké množství vodních ptáků v době jejich jarního a podzimního tahu, řada z nich zde i hnízdí. Proto rybník patří na Třeboňsku mezi nejvýznamnější z hlediska ptačí oblasti Třeboňsko. V zimě se na zamrzlém rybníce s oblibou zdržují naši největší dravci – orli mořští \"(Haliaeetus albicilla)\". Ty můžeme vidět kroužit nad rybníkem i na jaře a v létě, protože hnízdí v okolních lesích. Velmi cenná je kolonie kvakoše nočního \"(Nycticorax nycticorax)\" a rybáka obecného \"(Sterna hirundo)\" na ostrůvcích v rybníku. Na ostrůvcích hnízdí i řada jiných vodních ptáků, zvláště kachen a hus. V několika posledních letech se plocha ostrůvků zmenšuje, dochází k jejich rozplavování a kolonie těchto chráněných druhů ptáků jsou ohroženy. Ve spolupráci s Rybářstvím Třeboň a.s. provádí Správa CHKO Třeboňsko přihrnování rybničního dna k ostrovům, aby zcela nezanikly.\n\nBošilec je sice stranou od hlavních cest, ale jeho kostel je vidět do daleka. A i ten, kdo neví o tomto kraji nic, zná písničku o bošileckém mostku. Vede přes něj cesta ze vsi ke gotickému kostelu sv. Martina ze 14. století a přilehlé barokní faře. V kostele je proslulá kazatelna ve tvaru velryby přenesená sem roku 1786 ze zrušeného kostela sv. Barbory, stojícího uprostřed třeboňských lesů. V Česku se kazatelny obdobného provedení kromě Bošilce dochovaly pouze v kostele sv. Jakuba v Kratonohách a kostele Narození Panny Marie v Mnichovicích. Věž z roku 1836 nahradila původní dřevěnou zvonici.\n\nVes se připomíná již roku 1318 (\"Bossulecz\") a její dějiny jsou spjaty s osudy pánů z Růže. Po Vítkovcích přešla do držení Rožmberků a stala se součástí panství spravovaného z tvrze v Dolním Bukovsku. K třeboňskému panství byl Bošilec přičleněn v 1. polovině 15. století. V čele vesnice stál rychtář, který zastupoval majitele panství a hájil ve vsi jeho zájmy. Bošilec se postupem času rozrůstal a v polovině 16. století se hospodařilo již na 23 usedlostech, ves měla i svého kováře a tři krčmy.\n\nVelkou pohromou se pro Bošilec stala třicetiletá válka. Protahující vojska ničila úrodu, plenila a vypalovala statky. V roce 1625 je Bošilec uváděn jako zcela pustý a vypálený. Válka znamenala pro Bošilec také zrušení samostatné farnosti. Vojáci vyplenili kostel, bošilecká farnost zůstala bez kněze a roku 1635 byla připojena k farnosti veselské, znovu obnovena pak až v roce 1703.\n\nOd roku 1660 se na další dvě století stali majiteli Bošilce Schwarzenbergové. Vesnice se pomalu obnovovala a rostl počet jejích obyvatel. Po zrušení poddanství tvořil Bošilec od roku 1850 část obce Borkovice, již roku 1854 se však osamostatnil. V období od 1. dubna 1976 do 23. listopadu 1990 byl Bošilec začleněn pod obec Dynín, poté je znovu samostatnou obcí.\n\nDnes má Bošilec katastrální území o rozloze 958 ha a okolo 200 obyvatel. V obci se nacházejí hodnotné a památkově chráněné objekty, např. sýpka u čp. 9 ze druhé poloviny 19. století, čp. 13 z let 1849 až 1852, čp. 21 z doby kolem roku 1850, kostel sv. Martina, původně ze 14. století, opraven roku 1703.\n\n<poem>\nNa tom bošileckým mostku hrály tam dvě panny v kostku\nhrály hrály hrály až se obehrály shodily se z mostku\nhrály hrály hrály až se obehrály shodily se z mostku\n\nNejsou všecky holky stejný některá má voči černý\nněkterá má voči některá má voči některá má černý\nněkterá má voči některá má voči některá má černý\n\nNevěř holka chlapci nevěř na říčici vodu neměř\nvoda ti vyteče chlapec ti uteče bude lásky konec\nvoda ti vyteče chlapec ti uteče bude lásky konec\n</poem>\n\n\n"}
{"id": "31124", "url": "https://cs.wikipedia.org/wiki?curid=31124", "title": "Břehov", "text": "Břehov\n\nBřehov (něm. \"Schwiehalm\") je obec ležící v okrese České Budějovice, kraj Jihočeský, zhruba 12 km západoseverozápadně od Českých Budějovic. Žije zde obyvatel. Z Českých Budějovic je vesnice nejpřístupnější autem po silnici I/20 (I/20), směrem na Plzeň, s odbočením přes Čejkovice nebo v Češnovicích.\n\nObec představuje jednu část a jedno katastrální území. Kromě vlastní vsi Břehov pod ni spadají též chatová oblast Picina při stejnojmenné hájovně a rybníce Podmůstek asi 1,5 km východně, směrem na Čejkovice, a osada Suchá (původně hospodářský dvůr a ovčín ze 17. století na místě starší tvrze), vzdálená zhruba 1,2 km ssv., při rozcestí Pištín - Češnovice.\n\nSvé jméno dostal Břehov údajně proto, že při založení byl ohraničen břehy okolních močálů. První písemná zmínka o vsi pochází z roku 1378, kdy Břehov náležel ke královskému panství Protivín. V 15. století Břehov drželi v zástavě vladykové Kunášové z Machovic, sídlící na dnes zaniklé tvrzi poblíž sousedních Čejkovic, část platů šla též k panství Hluboká. Urbář z roku 1490 udává jmény 14 břehovských hospodářů. V roce 1491 tehdejší držitel Hluboké Vilém z Pernštejna Břehov vyplatil a ves od té doby až do zrušení poddanství cele sdílela osudy s hlubockým panstvím. V blízkém okolí vesnice se v 18. a 19. století těžila málo vydatná železná ruda.\n\nOd roku 1850 je Břehov samostatnou obcí, s výjimkou období mezi 12. červnem 1960 a 23. listopadem 1990, kdy tvořil součást obce Žabovřesky. V letech 1850–1919 byly součástí obce osady Malé Chrášťany a Tupesy; Tupesy pak ještě v letech 1943–1945.\n\n\n\n\n"}
{"id": "31125", "url": "https://cs.wikipedia.org/wiki?curid=31125", "title": "Čakov (okres České Budějovice)", "text": "Čakov (okres České Budějovice)\n\nČakov (dříve též \"Velký Čakov, Čákov\") je obec ležící v okrese České Budějovice, kraj Jihočeský, zhruba 12 km západně od Českých Budějovic. Žije zde obyvatel.\n\nObec sestává ze tří částí: První je vesnice Čakov, druhou představuje o něco menší víska Čakovec, vzdálené přibližně 1¾ km jihovýchodním směrem, třetí pak osada Holubovská Bašta, ležící při jižním břehu rybníka Dehtář asi 1¾ km ssz. od Čakova.\n\n\"(údaje ze sčítání lidu, celkem 95 domů a 201 obyvatel k 1. březnu 2001)\"\n\nPrvní zmínka o vsi uvádí název \"Čekov\". Později byl užíván i název \"Velký Čakov\", německy \"Gross Tschekau\" nebo \"Gross Czekau\".\n\nArcheologickým průzkumem v letech 2002 až 2003 byly na okraji Čakova zjištěny pozůstatky osídlení z doby halštatské, usedlost výrobců železa.\n\nPrvní písemná zmínka o vsi (\"Schecow\", tj. Čekov) pochází z roku 1262. Ve starších dobách náležel Čakov Rožmberkům; zprvu býval spravován z hradu Poděhusy, později v rámci panství Český Krumlov. \"Rožmberský urbář\" z roku 1379 udává pro Čakov 8 lánů obhospodařovaných pozemků, jiný urbář k roku 1510 zde jmenuje 10 hospodářů (4 celoláníky a 6 půlláníků); 10 hospodářství bývalo v Čakově i kolem roku 1601, kdy poslední z Rožmberků Petr Vok ve finanční tísni prodal krumlovské panství císaři Rudolfu II., z jehož následovníků Ferdinand II. v roce 1622 udělil panství Český Krumlov včetně Čakova Janu Oldřichovi z Eggenberku. Vnuk onoho Jan Kristián z Eggenberku v roce 1710 bezdětný zemřel, čímž panství přešlo na vdovu Marii Ernestinu rozenou ze Schwarzenbergu, po její smrti roku 1719 pak na jejího synovce Adama Františka ze Schwarzenbergu. Schwarzenbergové pak zůstali čakovskou vrchností až do zrušení poddanství. K roku 1756 se v Čakově poprvé připomíná škola. Dne 8. února 1841 postihl vesnici silný požár, při němž pohořelo 7 usedlostí.\n\nOd roku 1850 byl Čakov samostatnou obcí s částmi Čakovec, Dehtáře a Holubovská Bašta. V roce 1924 se osamostatnily Dehtáře. V období 14. června 1964 až 23. listopadu 1990 spadaly všechny tři vesnice pod obec Jankov.\n\n\n"}
{"id": "31126", "url": "https://cs.wikipedia.org/wiki?curid=31126", "title": "Dasný", "text": "Dasný\n\nDasný (něm. \"Kronfellern\") je obec ležící v okrese České Budějovice, kraj Jihočeský, zhruba 7 km severozápadně od Českých Budějovic, na silnici I/20, spojující České Budějovice s Plzní. Na sever od Dasnýho se rozkládá rybník Bezdrev a město Hluboká nad Vltavou, na jihu obec od krajského města oddělují Vrbenské rybníky. Žije zde obyvatel.\n\nVesnice byla založena pod jménem Kronfellern, což lze do češtiny přeložit jako \"Korunní Vrbné\". Jméno patrně odkazovalo na fakt, že vznikla na královských pozemcích jakožto královský majetek. Nejstarší zaznamenané české jméno je Deštné, kteréžto bylo v průběhu věků zkomoleno na tvar Dasný.\n\nPrvní písemná zmínka o vsi (\"in Destnem\") pochází z roku 1418. V posledních dvou staletích před zrušením poddanství se ves dělila ve dvě poloviny, z nichž severní náležela panství Hluboká, jižní pak královskému městu České Budějovice. Od roku 1850 byl Dasný součástí obce Bavorovice, v roce 1880 se stal samostatnou obcí. V letech 1943-45 spadaly pod Dasný i Čejkovice. Tento stav vydržel až do 30. dubna 1976, kdy naopak došlo k začlenění pod obec Čejkovice. Status obce Dasný znovu nabyl ke 24. listopadu 1990.\n\n\n\n"}
{"id": "31127", "url": "https://cs.wikipedia.org/wiki?curid=31127", "title": "Dynín", "text": "Dynín\n\nDynín (lidově a do r. 1923 též úředně \"Dinín\") je obec ležící v okrese České Budějovice, kraj Jihočeský, zhruba 7,5 km jihozápadně od Veselí nad Lužnicí a 21 km severovýchodně od Českých Budějovic, v oblasti tzv. Pšeničných Blat. Žije zde obyvatel. Jádro vsi bylo prohlášeno Vesnickou památkovou zónou. Přibližně 1 km jižně od Dynína je situováno malé sportovní letiště, asi 1,5 km na východ od vesnice, již v CHKO Třeboňsko, se rozkládá Bošilecký rybník.\n\nObec sestává ze dvou částí na dvou katastrálních územích, tvoří ji tři základní sídelní jednotky: Jednou je sama vesnice Dynín, druhou přestavuje osada Hradina, řada domů podél silnice v severozápadním sousedství Dynína, směrem k železniční trati 220 Praha – České Budějovice, třetí ZSJ je vesnice Lhota, ležící něco přes 2 km jihovýchodně od Dynína při jižním břehu Bošileckého rybníka (rybník sám náleží již ke katastru sousední obce Bošilec). Ke Lhotě patří též samota Lhotský Dvůr na severním břehu Záblatského rybníka.\n\n\"(údaje ze sčítání lidu 2001)\"\n\nNázev vsi pochází od osobního jména \"Dýňa\" (tj. dýně), a znamená tedy „Dýňův dvůr, majetek“. První písemná zmínka o vsi (\"Dynyn\") pochází z roku 1341, kdy Petr I. z Rožmberka věnoval část výnosů z ní dominikánskému klášteru v Sezimově Ústí. Roku 1379 se Dynín uvádí v \"Rožmberském urbáři\" jako příslušný k Dolnímu Bukovsku, později náležel k panství Třeboň. V roce 1511 byli obyvatelé Dynína osvobozeni od odúmrti, tj. poddaní mohli odkázat svůj majetek komukoli v Třeboňském panství bez zásahu vrchnosti. Jako většinu vesnic i Dynín vážně zasáhla třicetiletá válka. V roce 1625 byl Dynín zcela pustý a ještě v roce 1650 nebyl plně obydlen. Jeho posledními feudálními držiteli byli Schwarzenbergové, kteří jej získali v roce 1660. V roce 1825 byla v okolí Dynína vystavěna císařská silnice a v 70. letech 19. století i železniční dráha se stanicí. Po zrušení poddanství se Dynín stal roku 1850 samostatnou obcí, jíž zůstává podnes. Lhota byla zprvu součástí této obce, v roce 1867 se osamostatnila, ke dni 12. června 1960 se znovu připojila k Dynínu. V období 1. dubna 1976 až 23. listopadu 1990 na čas spadaly pod obec Dynín též vesnice Bošilec a Neplachov.\n\n\n\n"}
{"id": "31128", "url": "https://cs.wikipedia.org/wiki?curid=31128", "title": "Hvozdec (okres České Budějovice)", "text": "Hvozdec (okres České Budějovice)\n\nHvozdec () je obec ležící v okrese České Budějovice v Jihočeském kraji, zhruba tři kilometry jihovýchodně od Lišova a 11 km východně od Českých Budějovic. Žije zde obyvatel.\n\nPrvní písemná zmínka o vsi (\"Hwozdecz\"), tehdy v držení vladyky Viléma ze Slavkova, pochází z roku 1362. K roku 1379 se Hvozde již uvádí v \"Rožmberském urbáři\" jako součást třeboňského panství, kterou pak zůstal celá následující staletí. Po zrušení poddanství býval Hvozdec střídavě součástí obce Zvíkov (1850 až 1922, 1943 až 1945, 1960 až 1976) či samostatnou obcí (1922 až 1943, 1945 až 1960 a nejnověji od 24. listopadu 1990), v letech 1976 až 1990 spadal pod obec Lišov.\n\nV roce 1936 zde vznikl sbor dobrovolných hasičů a v roce 1949 jednotné zemědělské družstvo.\n\n\n"}
{"id": "31129", "url": "https://cs.wikipedia.org/wiki?curid=31129", "title": "Jankov (okres České Budějovice)", "text": "Jankov (okres České Budějovice)\n\nJankov je obec ležící v okrese České Budějovice, kraj Jihočeský, při severním úpatí pohoří Blanský les zhruba 13 km západně od Českých Budějovic. Žije zde obyvatel.\n\nObec Jankov se skládá ze dvou částí na dvou katastrálních územích:\n\nPrvní písemná zmínka o vsi (\"Jankow\") se nachází v Rožmberském urbáři z roku 1379. Po zrušení poddanství k schwarzenberskému panství Český Krumlov náležela ves od roku 1850 do roku 1956 k obci Čakov, počínaje 1. lednem 1957 je samostatnou obcí. Naopak v období 14. června 1964 až 23. listopadu 1990 spadaly pod Jankov i Čakov, Čakovec a Holubovská Bašta.\n\nMístní část Holašovice byla přičleněna od obce Záboří ke dni 14. června 1964. Obě části nynější obce měly až do poloviny 20. století zcela rozdílné národnostní složení - Jankov byl vsí zcela českou, zatímco čistě německé Holašovice představovaly část německojazyčného ostrůvku kolem Záboří a Strýčic.\n\n\n"}
{"id": "31130", "url": "https://cs.wikipedia.org/wiki?curid=31130", "title": "Jivno", "text": "Jivno\n\nJivno () je obec ležící v okrese České Budějovice, kraj Jihočeský, zhruba 2 km východně od Rudolfova a 7,5 km vsv. od Českých Budějovic. Svou polohou na jihovýchodním svahu vrchu Baba v nadmořské výšce 554 m představuje nejvýše situovanou vesnici Lišovského prahu. Žije zde obyvatel.\n\nObec představuje jednu část, sestávající ze dvou základních sídelních jednotek Jivno a Vyhlídky. Náleží k ní též samoty Na Klaudě a Samoty. Okolí rybníka Mrhal, ležícího jižně od Jivna, je poseto rekreačními chatami.\n\nNázev pochází pravděpodobně od jívy. První písemná zmínka o Jivně pochází z roku 1378, kdy král Karel IV. zastavil část panství Hluboká s městečkem Lišov a okolními vesnicemi včetně Jivna Janovi z Leuchtenberka. K hlubockému panství pak ves náležela i v následujících staletích, až do konce feudálního zřízení.\n\nV roce 1619 se poblíž JIvna udála bitva mezi stavovskými vojáky a žoldnéři, padlo 70 mužů.\n\nTypickým zaměstnáním zdejších obyvatel byla výroba cihel a tašek pro rozrůstající se České Budějovice; v Jivně bývalo 13 ručních cihelen, od roku 1911 též cihelna parostrojní, provozovaná až do roku 1999.\n\nOd roku 1850 tvořilo Jivno součást obce Hůry, v roce 1891 se stalo samostatnou obcí. Za nacistické okupace byla ves v letech 1943 až 1945 nakrátko znovu nuceně přičleněna k Hůrám, poté opět samostatná až do roku 1961, kdy se stala součástí města Rudolfov. Status obce Jivno znovu nabylo ke dni 24. listopadu 1990, obecní úřad dnes sídlí v budově někdejší školy, zrušené roku 1972.\n\nV roce 2014 schválili zastupitelé obce územní plán Jivna s účinností dne 23. dubna 2014. Jeho projednávání trvalo tři roky a provázely jej spory kvůli lokalitě u Rudolfovského potoka. Občanská sdružení Calla a Náš domov se snažila zabránit tomu, aby územní plán umožňoval stavbu nových rekreačních domů v Rudolfovském lomu. Podle architekta územního plánu Jiřího Brůhy je výsledná podoba územního plánu kompromisem – původně uvažovaná čistírna odpadních vod byla z plánu vypuštěna. Podle jivenského starosty Josefa Makovce zastupitelé vyhověli zhruba polovině připomínek k územnímu plánu.\n\n\n\n\n"}
{"id": "31131", "url": "https://cs.wikipedia.org/wiki?curid=31131", "title": "Kamenný Újezd (okres České Budějovice)", "text": "Kamenný Újezd (okres České Budějovice)\n\nKamenný Újezd (lidově \"Kameňák\", ) je obec ležící v okrese České Budějovice, kraj Jihočeský, zhruba devět kilometrů jihozápadně od Českých Budějovic. Žije zde obyvatel.\n\nNejstarší písemné zmínky o vsi, jedna pod německým, druhá pod českým názvem, pocházejí z roku 1263, kdy Vernéř z Újezda (\"Wernherus de Steynchirchen\") vystupuje jako svědek při založení kláštera Zlatá Koruna a Michal z Újezda (\"Michael de Wgezt\") při prodeji vsi Záboří klášteru vyšebrodskému. O předchozím plánovitém založení vesnice svědčí jak její název Újezd, tak uspořádání kolem prostorná obdélné návsi. Severovýchodně od návsi je situován kamenný kostel Všech Svatých, který svým stavebním materiálem poskytl základ pojmenování vsi (což zároveň napovídá, že v oné době v okolí ještě převládaly kostelní stavby dřevěné). Vladykové z Újezda zprvu sídlili na tvrzi vedle kostela, později si západně od vsi zbudovali nad řekou Vltavou hrad Maškovec.\n\nPo vymření postupně chudnoucího zdejšího rodu se Kamenný Újezd roku 1455 dostal Rožmberkům coby součást jejich krumlovského panství. Sídlo na rušné obchodní cestě z Budějovic na jih vcelku prosperovalo, tvrdý odpor budějovických měšťanů, střežících si dosah svého mílového práva, však zabránil rozvoji zdejšího pivovarnictví i snahám rožmberské vrchnosti o povýšení Kamenného Újezda na město roku 1552. Majitele Kamenný Újezd změnil v roce 1602, kdy panství Český Krumlov od Petra Voka z Rožmberka koupil císař Rudolf II.. Od roku 1622 držel krumlovské panství Jan Oldřich z Eggenberka, po Eggenbercích od roku 1719 Schwarzenbergové.\n\nV roce 1832 byla kolem Újezda postavena koněspřežná dráha, ale vlastní stanice se dočkal až při přestavbě na parní trakci v roce 1872. V roce 1859 zde byla postavena pošta. V druhé polovině 19. století se poblíž těžil lignit (lokalita Na Dolech).\n\nNa konci druhé světové války procházela kolem Újezda demarkační linie. Dne 11. května 1945 se v místní škole setkali generálové Sokolov a Paul. V roce 1949 zde bylo založeno jednotné zemědělské družstvo.\n\nPo zrušení poddanství se Kamenný Újezd roku 1850 stal samostatnou obcí, jíž zůstává dodnes. Obec od počátku zahrnovala osadu Březí, Rančice byly připojeny od tehdejší obce Opalice k 1. lednu 1956, další místní části dne 1. ledna 1976.\n\nObec Kamenný Újezd se skládá z devíti částí na pěti katastrálních územích:\n\nDále k obci náleží katastrální území \"Otmanka\" se stejnojmennou samotou (ZSJ sídla Krasejovka). K obci patří i množství samot, např. Bednářství, Borek, Otmanka, Vurm a Plavnice.\n\n\n\n\n\n"}
{"id": "31132", "url": "https://cs.wikipedia.org/wiki?curid=31132", "title": "Libín", "text": "Libín\n\nLibín (německy \"Libin\") je obec ležící v okrese České Budějovice v Jihočeském kraji, zhruba sedm kilometrů jihozápadně od Třeboně a šestnáct kilometrů východně od Českých Budějovic. Žije zde obyvatel.\n\nPrvní písemná zmínka o vsi pochází z roku 1366, kdy bratři Petr, Jošt a Jan z Rožmberka koupili od Jana z Landštejna polovici města Třeboně a další majetek včetně Libína (\"Lubyen\"). V období feudalismu Libín býval v rukou světských držitelů třeboňského panství vyjma let 1440 až 1567 a 1631 až 1785, kdy náležel klášteru v Třeboni. Po zrušení poddanství je Libín od roku 1850 podnes samostatnou obcí.\n\nV 19. století se poblíž Libína těžila železná ruda.\n\nObec Libín se skládá ze tří částí na třech katastrálních územích\n\n\n"}
{"id": "31133", "url": "https://cs.wikipedia.org/wiki?curid=31133", "title": "Libníč", "text": "Libníč\n\nLibníč (do roku 1923 \"Libnič\", ) je obec ležící v okrese České Budějovice v Jihočeském kraji, zhruba sedm kilometrů severovýchodně od Českých Budějovic. Žije zde obyvatel.\n\nPrvní písemná zmínka o vsi (\"in villa Lybnycze\") pochází z roku 1394. Název se ve starších dobách užíval ve tvaru \"Libníče\", v nynější podobě se ujal od 18. století. V letech 1571 až 1801 se na katastru obce v několika štolách těžilo stříbro, těžba však po vrcholu, dosaženém již koncem 16. století, postupně upadala. Při zdejším zdroji sirnato-železité vody byly od konce 17. století provozovány lázně, jejichž provoz trval přes 200 let až do zániku tohoto pramene. Po zrušení poddanství ke schwarzenberskému panství Hluboká se Libníč roku 1850 stala samostatnou obcí, jíž po většinu času zůstává dodnes. Pouze v letech 1943 až 1945 byla Libníč nakrátko nuceně připojena k obci Hůry a v období od počátku roku 1976 do 23. listopadu 1990 spadala pod město Rudolfov.\n\nDo obce lze dojet autem po odbočení na sever ze čtyřproudé silnice E49, funguje zde také autobusové spojení. Obcí vede cyklostezka z Hluboké do Lišova, pracuje zde sbor dobrovolných hasičů a sportovní klub SK Libníč. Poslední srpnovou sobotu se v Libníči od roku 2007 na návsi konají Libníčské slavnosti. V roce 2010 byla na severním okraji obce spuštěna fotovoltaická elektrárna.\n\nObec Libnič se skládá ze dvou částí na stejnojmenných katastrálních územích.\n\n\n\n\n"}
{"id": "31135", "url": "https://cs.wikipedia.org/wiki?curid=31135", "title": "Mokrý Lom", "text": "Mokrý Lom\n\nMokrý Lom ( (1362)) je obec ležící v okrese České Budějovice, kraj Jihočeský, zhruba patnáct kilometrů jihovýchodně od Českých Budějovic a devět kilometrů západně západně od Trhových Svin. Žije zde obyvatel.\n\nPrvní písemná zmínka o vsi (\"Mocrig\") pochází z roku 1362, kdy ji dali jako zástavu Bohuslavovi z Mirkovic. Osada patřila do roku 1387 k velešínskému panství, od tohoto roku připadla Rožmberkům. Roku 1474 zastavil osadu Jindřich V. z Rožmberka Janovi z Bohušic za dvacet kop a 46 grošů činže.\n\nDuchovní správou patřila osada až do roku 1786 velešínské farnosti. Od tohoto data ves spadá pod farnost ve Svatém Jánu (stejně tak místní část Polžov; místní část Lahuť je přifařena k Římovu).\n\nPo zrušení poddanské příslušnosti k buquoyskému panství Nové Hrady tvořil Mokrý Lom od roku 1850 po dlouhou dobu součást obce Sedlce. Tato obec sestávala z osad: Branišovice, Kladiny, Lahuť, Mokrý Lom, Polžov, Sedlce, Hrachové Hory, Úlehle, Zahrádka a samot Benák a Babka. Starostou obce Sedlce v době jejího rozdělení byl Václav Hamberger z čp. 4 v Mokrém Lomu. Návrh na rozdělení obcí byl podán dne 23. ledna 1919; novými volbami, ve kterých zvítězili sociální demokraté bylo dělení zamítnuto. Novým starostou se stal Josef Beran ze Sedlce. V Mokrém Lomě vzniklo osadní zastupitelstvo v čele s Františkem Pártlem, které opětně žádalo rozdělení obce. Několikrát neúspěšně, naráželi na odpor vsí Sedlce a Branišovice. Největším problémem bylo rozdělení majetku sboru dobrovolných hasičů, který byl založen roku 1889. Dne 19. srpna 1923 Sedlce kapitulovala a 28. únor 1924 byl určen jako rozlučovací den.\n\nPrvní zastupitelstvo obce Mokrý Lom bylo tehdy zvoleno ve složení:\n\nZa nacistické okupace byl Mokrý Lom nakrátko připojen k obci Branišovice (1943 až 1945), v letech 1960 až 1964 se sloučení opakovalo, ale s obrácenou svrchovaností – Branišovice se staly součástí obce Mokrý Lom. Ke dni 14. června 1964 byl Mokrý Lom včetně Branišovic včleněn pod obec Dolní Římov; status samostatné obce znovu získal dne 24. listopadu 1990.\n\nObec Mokrý lom se skládá ze tří částí, které leží v katastrálním území \"Mokrý Lom.\"\n\n\n"}
{"id": "31136", "url": "https://cs.wikipedia.org/wiki?curid=31136", "title": "Neplachov", "text": "Neplachov\n\nNeplachov je obec ležící v okrese České Budějovice v Jihočeském kraji, necelých 10 km jihozápadně od Veselí nad Lužnicí a 20 km severovýchodně od Českých Budějovic. Neplachovem prochází silnice I/3 a železniční Trať 220, dvě hlavní spojnice jižních Čech s Prahou; při jižním okraji vsi je situována železniční zastávka \"Neplachov\". Žije zde obyvatel.\n\nPrvní písemná zmínka o vsi, tehdy ještě zvané Neplachovice (\"Neplachowicz\"), se vyskytuje v listině z 10. října 1323, jíž král Jan Lucemburský k zaokrouhlení svého bechyňského panství postoupil Petrovi z Rožmberka městys Bukovsko s vesnicemi Neplachovice a Drahotěšice výměnou za vsi Radětice, Hvožďany a Křídu. Název v nynější podobě (\"Neplachow\") je doložen od roku 1379. V roce 1716 postihl ves požár, při němž lehlo popelem 13 usedlostí. Před zrušením poddanství náležel Neplachov ke třeboňskému panství; od roku 1850 byl samostatnou obcí v rámci soudního okresu Lomnice nad Lužnicí, okresní hejtmanství Třeboň. Po reorganizaci územního uspořádání v roce 1949 náležela obec Neplachov k okresu Soběslav, po jeho rozdělení patří od roku 1960 dodnes k okresu České Budějovice. V období od 1. dobna 1976 do 23. listopadu 1990 pozbyl Neplachov na čas samostatnost a tvořil součást obce Dynín.\n\n\n"}
{"id": "31137", "url": "https://cs.wikipedia.org/wiki?curid=31137", "title": "Olešník", "text": "Olešník\n\nOlešník (dříve \"Volešník\") je obec ležící v okrese České Budějovice, zhruba 8 km severozápadně od Hluboké nad Vltavou. Žije zde obyvatel.\n\nObec Olešník se skládá ze tří částí, které všechny leží v katastrálním území \"Olešník\".\n\nPrvní písemná zmínka o vsi pochází z roku 1409, kdy je v Popravčí knize pánů z Rožmberka zaznamenán případ krádeže koně zdejšímu sedlákovi. Až do zrušení poddanství patřil Olešník k panství Hluboká nad Vltavou, od roku 1850 podnes je samostatnou obcí. Obec Chlumec se svou osadou Nová Ves byly k Olešníku připojeny 14. června 1964.\n\n\nJihozápadně od obce se v prostoru Olešník - Mydlovary - Dívčice na místech někdejší povrchové těžby lignitu nachází bývalá chemická zpracovna uranových rud MAPE s rozsáhlými odkališti.\n\nNarodil se zde český fotbalový reprezentant David Lafata.\n\n"}
{"id": "31138", "url": "https://cs.wikipedia.org/wiki?curid=31138", "title": "Ostrolovský Újezd", "text": "Ostrolovský Újezd\n\nOstrolovský Újezd (do roku 1948 Újezd Ostrolov, ) je obec ležící v okrese České Budějovice. Žije zde obyvatel, katastrální území zaujímá rozlohu 383 ha.\n\nV roce 1381 se zde připomíná Mikšík z Újezdce, po jehož smrti se jeho bratr domáhal dědictví. Zda později Petr z Újezdce (1424) a Diviš z Újezdce (1440) byli majiteli Újezdce, nelze bezpečně dokázat. Na konci 15. století se Újezdec stal součástí sousedního statku Dvorec (u Borovan), který tehdy patřil Oldřichovi z Dvorce. Jeho nástupce Adam Rouzim ze Bzí pak prodal roku 1534 statek Petru z Rožmberka. V kupní smlouvě se zdejší hrad uvádí jako pustý. Rožmberkové prodali panství pánům Kořenským z Terešova a na Komářicích. Václav Kořenský byl věrným druhem Voka z Rožmberka. Kryštof Kořenský nechal ve vesnici postavit renesanční tvrz. V roce 1692 se dostalo panství Ostrolov Újezdský za 82 tisíc zlatých do majetku města České Budějovice, ve kterém zůstalo až do 20. století.\n\n\n\n\n"}
{"id": "31139", "url": "https://cs.wikipedia.org/wiki?curid=31139", "title": "Petříkov (okres České Budějovice)", "text": "Petříkov (okres České Budějovice)\n\nPetříkov je obec ležící v okrese České Budějovice na řece Stropnici. Má obyvatel a jeho katastrální území zaujímá rozlohu 1939 ha. Skládá se ze dvou částí: Petříkova a Těšínova, katastrální území se nazývá \"Těšínov\".\n\nVesnice byla, podobně jako některá další místa na tehdejším novohradském panství (např. Hranice), založena z podnětu hraběte Johanna Buquoye roku 1790 při mlýně Petříkově, připomínaném již roku 1591 (jméno nese podle tehdejšího majitele mlýna Martina Petříka).\n\nObec Petříkov se skládá ze dvou částí, které obě leží v katastrálním území \"Těšínov\".\n\n"}
{"id": "31141", "url": "https://cs.wikipedia.org/wiki?curid=31141", "title": "Plav", "text": "Plav\n\nPlav (lidově a do roku 1924 úředně \"Plavo\", ) je obec v okrese České Budějovice v Jihočeském kraji, na obou březích řeky Malše zhruba 8,5 km jižně od centra Českých Budějovic. Žije zde obyvatel.\n\nO starobylosti osídlení na katastrálního území obce svědčí předhistorické mohylové pohřebiště v přilehlém lese, archeologicky prozkoumané roku 1866 Františkem Stulíkem (šlo o první archeologický průzkum v Jižních Čechách).\n\nPrvní písemná zmínka o vsi (\"Plawe\") pochází z roku 1259, a následně 1262, kdy ji Vok z Rožmberka v závěti odkázal cisterciáckému klášteru ve Vyšším Brodě. Roku 1273 ji klášter směnil s králem Přemyslem Otakarem II. za Němčice, za následujícího panovníka Václava II. se v roce 1292 Plav opět vrátil do držení vyšebrodského kláštera, v němž pak zůstal po celá staletí až do zrušení poddanství. Od roku 1400 až do 16. století se v Plavě vařilo pivo, což českobudějovičtí, pro něž byla ves na hranici jejich mílového práva, považovali za nevítanou konkurenci. Roku 1571 postihl Plav požár, při kterém vyjma tří stodol vyhořela celá ves i s mlýnem. Za napoleonských válek údajně v obci zemřeli a u kapličky před čp. 15 jsou pochováni dva francouzští vojáci z oddílu zde ubytovaného. Roku 1894 byla dostavěna škola (fungovala do roku 1979), v letech 1912 až 1913 vybudován silniční most přes Malši.\n\nOd roku 1850 do roku 1976 byl Plav samostatnou obcí, do roku 1956 s osadou Heřmaň. V následujícím období počínaje 30. dubnem 1976 a konče 23. listopadem 1990 tvořil součást obce Doudleby. Od této doby má Plav znovu status obce. Velké škody ve vsi napáchala povodeň v srpnu 2002, kdy voda v domech dosahovala výšky až 1,8 m.\n\nObec Plav je dlouhodobě vystavována významným povodňovým škodám při zvýšených vodních stavech. V současnosti vlivem snížení intenzity zemědělské výroby se na některých zemědělsky opuštěných pozemcích při toku rozmáhá nekvalitní náletový porost. Pro další snížení povodňové hladiny v obci je však zásadní snížit výchozí odtokovou hladinu pod profilem komunikačního násypu. Záměrem je zřízení přirozeného povodňového obtoku v prodloužení osy koryta mlýnského odpadu před jeho nevhodným odbočením zpět do řečiště. Terénní průleh je navrženo po okraji původní nivy a jeho smyslem je posílení povodňové průtočnosti koryto mlýnského odpadu pod mostem – tím dojde ke snížení odtokové hladiny pod mostem a dále i ke snížení povodňových hladin v intravilánu obce Plav. Území má zázemí pro vznik fauny a flory. Podmínkou je, že projde určitou úpravou. Zásadní úpravou je cílem zavodnění tohoto území s cílem oživit předmětné území přiblížením se původní trase toku. Postupný vznik většího biocentra především ptačí, obojživelné i rybí populace, které dnes v podstatě neexistuje.\n\nVzdutí vody umožní nové vodní plochy – tůně. Přívod vody bude řešení úseku potrubí za komunikaci otevřeným malým korytem. Navržená tůň bude zapuštěna v terénu. V ploše tůně je ponechána řada ostrůvků vegetace pro účel jejich využití vodním ptactvem. Tůň je navržena jako průtočná s přítokem z mlýnského odpadu. Odtok bude řešen otevřeným korytem.\n\n\n\nNa rozhraní katastrálních území Plavu a Heřmaně byla v letech 1973–1982 vybudována Úpravna vody Plav, která upravuje vodu z VD Římov a zásobuje jí celou českobudějovickou aglomeraci. Průměrná kapacita úpravny je 800 l/s, maximální projektovaná 1424 l/s.\n\nMezi Plavem a Plavnicí přechází šikmo údolí Plavnického potoka stavba dálnice D3.\n\n\n"}
{"id": "31142", "url": "https://cs.wikipedia.org/wiki?curid=31142", "title": "Římov (okres České Budějovice)", "text": "Římov (okres České Budějovice)\n\nŘímov je obec ležící v okrese České Budějovice asi 14 km jižně od Českých Budějovic v nadmořské výšce 480 m. Má obyvatel a jeho katastrální území zaujímá rozlohu 1 528 ha. Skládá se z částí Branišovice, Dolní Stropnice, Dolní Vesce, Horní Vesce, Kladiny a Římov. V obci se nachází poutní kostel svatého Ducha, Loreta (Svatá chýše) a železniční muzeum Roubenka, v okolí obce je křížová cesta a vodní nádrž Římov. V centrální části katastrálního území Římova byla v roce 1996 Ministerstvem kultury České republiky vyhlášena Krajinná památková zóna Římovsko.\n\nŘímov je doložen v listině z roku 1395 jako Hřimov, tj. Hřimův dvůr. Hřim je domácká podoba osobního jména Pelhřim.\n\nV okolí dnešního Římova bylo slovanské osídlení nejpozději v 8. století. Vlastní vesnice byla založena pravděpodobně ve 13. století, první písemná zmínka o Horním Římově však pochází až z roku 1383. V roce 1395 je v Dolním Římově připomínána původní tvrz. V době svého založení ves patřila drobnému šlechtickému rodu, počátkem 15. století ji získali Roubíkové z Hlavatec, kteří zde vystavěli pevnou tvrz. Od roku 1541 patřila rodu Ojířů z Protivce, v této době v Římově vznikl pivovar. Ctibor Ojíř z Protivce se zúčastnil stavovského povstání, za což mu byla v roce 1622 zkonfiskována část majetku včetně Římovského statku. V roce 1626 Římov získává majitel českokrumlovského panství Oldřich Eggenberg, který jej však ještě téhož roku daroval českokrumlovské jezuitské koleji. Ta měla jeho výtěžek použít pro zajištění provozu chlapeckého semináře.\n\nV polovině 17. století došlo na návrh českokrumlovského jezuitského lékárníka Jana Gurreho k založení poutního místa s loretánskou kaplí a křížovou cestou. Kaple byla postavena jako kopie slavného Loreta v Itálii v letech 1648–1653 a kolem ní byly v letech 1652–1658 vystavěny čtvercové ambity. V letech 1672–1697 (?) byl na východní straně přistavěn kostel Sv. Ducha. Křížová cesta vznikala v okolní krajině postupně od roku 1658 až do první čtvrtiny 18. století.\n\nDíky nadaci Jana Kryštova Malovce z Malovic zde od roku 1694 trvale sídlili dva jezuitští misionáři, starající se o duchovní zaopatření poutníků. V druhé polovině 17. století se pak ustálili pravidelné termíny poutí na svátky \"Nalezení sv. Kříže\", \"Povýšeni svatého Kříže a Navštívení Panny Marie\" a na \"svatodušní svátky\". Místo navštívilo ročně 40 000 – 80 000 poutníků. Po církevních reformách Josefa II. množství poutníků dočasně zesláblo, ale již koncem 18. století nabylo původní intenzity.\n\nNěkdy před rokem 1661 jezuité ve vsi založili školu a v letech 1671–1691 vystavěli na místě někdejší tvrze barokní zámeček. V roce 1771 byl jezuitský řád zrušen a Římovský statek se dostal do správy náboženského fondu, odkud jej v roce 1801 koupil kníže Josef ze Schwarzenbergu. Později se zde vystřídalo ještě několik soukromých vlastníků, ale od poloviny 19. století je již Římov samostatnou obcí.\n\nV roce 1964 byly k Římovu připojeny osady Branišovice, Dolní Stropnice a Mokrý Lom.\n\nObec Římov se skládá ze šesti částí na třech katastrálních územích\n\n\nMadoně Římovské byla zasvěcena 33. kaple Svaté cesty z Prahy do Staré Boleslavi, která byla založena jezuity v roce 1674.\n\n\n\n"}
{"id": "31143", "url": "https://cs.wikipedia.org/wiki?curid=31143", "title": "Sedlec (okres České Budějovice)", "text": "Sedlec (okres České Budějovice)\n\nSedlec je obec ležící v okrese České Budějovice, kraj Jihočeský, zhruba 18 km severozápadně od Českých Budějovic, při silnici I/20, která spojuje toto krajské město a Vodňany. Žije zde obyvatel.\n\nVes na současném místě vznikla někdy v průběhu 13. století. Od roku 1850 je Sedlec samostatnou obcí. V letech 1943–1945 byly k obci připojeny vesnice Hlavatce a Lékařova Lhota, opět byly připojeny od roku 1960. V roce 1963 byly připojeny osady Malé Chrášťany, Vlhlavy a Plástovice. V roce 1990 se Hlavatce osamostatnily.\n\nObec Sedlec se skládá z pěti částí na pěti katastrálních územích.\n\n\nSedlec a další obce (zejména Plástovice) se nachází na takzvaných blatech – dnes již vysušených mokřadech. Stále však jde o velice vzácný biom, který je hnízdištěm mnoha vzácných ptáků, ale též i jiných živočichů a rostlin. Také proto byla oblast blat zahrnuta do chráněné oblasti Natura 2000.\n\n\n"}
{"id": "31144", "url": "https://cs.wikipedia.org/wiki?curid=31144", "title": "Srubec", "text": "Srubec\n\nSrubec je obec v okrese České Budějovice, v bezprostřední blízkosti krajského města, v jihovýchodním směru. Má obyvatel, jeho katastrální území má rozlohu 6 km² a je situované ve svažitém terénu Lišovského prahu, který se zvedá výrazně nad úroveň Českobudějovické pánve. Do Srubce zajíždí českobudějovická městská hromadná doprava. K obci dále náleží místní část Stará Pohůrka.\nNelze přesně určit, kdy a za jakých okolností vesnice vznikla, ale nejspíše se tak stalo koncem 14. nebo nejpozději začátkem 15. století. Její název snad souvisí s nějakým srubem vybudovaným na ochranu a střežení budějovické kotliny a přístupu ke královskému městu.\n\nSrubec původně náležel do majetku zámožných českobudějovických měšťanů. Nejstarší dochovaná zpráva o Srubci pochází z roku 1439, kdy byl vlastníkem osady obchodník Ondřej Sova z Českých Budějovic. Ten ves dal do zástavy Petru Vlasákovi. Srubec tehdy čítal 24 poddanských usedlostí a hospodáři odváděli pánovi naturální i peněžní rentu a měli povinnost robotovat během žní. Z Vlasákových rukou se Srubec brzy dostal zpět do přímého držení Ondřeje Sovy, jenž užíval vladyckého přídomku \"ze Srubce\". Po jeho smrti vesnici zdědila jeho dcera Dorota, která ji v roce 1478 postoupila svému manželu Janu Puklicovi ze Vztuh. Po jeho smrti na podzim roku 1482 se dědictví ujal Janův starší bratr Václav. Bezdětný Václav odkázal majetek neteři Johance Puklicové (závěť z roku 1494). Johanka přenechala ves Srubec v roce 1500 svému muži Linhartu Ekhartovi. V roce 1522 byl Srubec Ekhartem nakrátko zastaven Bejšovcovi z Bejšova a později prodán Mikuláši Štrabochovi. Před rokem 1539 koupilo Srubec od Štrabocha město České Budějovice. V roce 1540 čelilo město žalobě Jana Ekharta (syn Johanky) a Srubec mu musel být vrácen.\n\nVe čtyřicátých letech 16. století zde byla nalezena bohatá ložiska stříbrné rudy. Roku 1541 zde vznikly první dvě šachty s názvem \"Obrácení svatého Pavla\" a \"U starého kozla\". Roku 1548 přibyly doly \"na Pradědu\", \"Chudá rada\", \"Divoký muž\" a \"Boží pomoc\" a roku 1565 ještě tři. Koncem roku 1557 zdědil majetek po Janu Ekhartovi jeho syn Abrahám, později jeho druhý syn Jakub. Roku 1565 byl Srubec prodán bohatému zemskému úředniku Mikuláši Humpolcovi z Tuchoraze (dvořan Viléma z Rožmberka, později známý protivník regenta Jakuba Krčína). Po jeho smrti Srubec převzala jeho dcera Kateřina, jež tu se svým druhým manželem Friedrichem Schefflingerem z Rirsdorffu často pobývala a psala se \"ze Srubce\".  Kateřina roku 1600 prodala Srubec Melicharu Kolikrejtarovi z Kolikrejtu. Roku 1602 Srubec definitivně koupilo za rovných 5 000 kop míšeňských grošů královské město České Budějovice.\n\nRoku 1828 měl Srubec 43 domů a byl vesnicí téměř výhradně zemědělskou. Roku 1850 se Srubec stal samostatnou politickou obcí, prvním voleným  starostou se stal dosavadní rychtář Jakub Steinhäusel. Až do roku 1920 patřila k obci osada Ohrazení. V prostoru mezi Srubcem a Starými Hodějovicemi došlo od konce 18. století k obnově těžby stříbra, roku 1817 tu rakouský stát otevřel důl s názvem Svatý Jan Nepomucký. Těžba byla v roce 1852 zastavena. Snahy o obnovení těžby v letech 1910 – 1914 byly neúspěšné.\n\nRoku 1903 ze byla založena stromová školka ovocnářským odborníkem Josefem Lencem. Pěstovaly se tu tisíce sazenic jehličnatých i ovocných strojů, cizokrajných a parkových dřevin. Roku 1922 vznikla lidová knihovna a 1. září 1923 byla otevřena obecná škola. Roku 1929 byla provedena elektifikace (především zásluhou elektrárenského družstva). Roku 1937 vznikla tělocvičná jednota Sokol. V letech 1941 – 1943 došlo k postupnému rozpuštění spolků a v činnosti zůstali pouze hasiči. 28. října 1945 byl odhalen pomník sestřeleného amerického pilota a vysvěcen nový zvon do návesní kapličky. Roku 1946 byly převzaty návesní rybníky. Roku 1954 bylo zahájeno pravidelné spojení s Českými  Budějovicemi v podobě autobusové linky, která však zůstala v provozu pouhé 4 měsíce. Obnovena byla v listopadu 1956. V květnu 1958 byla založena Tělovýchovná jednota Slavoj. Mezi lety 1966 – 1967 bylo vybudováno hřiště. 1988 byla zahájena stavba vodovodu (dokončen v roce 1993) V 2. polovině devadesátých let byla provedena plynofikace obce.\n\nPočet obyvatel obce Srubec v letech 1993–2014 trojnásobně vzrostl. Důvodem je rozsáhlá výstavba nových rodinných domků, neboť obec je součástí aglomerace Českých Budějovic a projevuje se zde proces suburbanizace. V období 2006 až 2015 vzrostl počet obyvatel obce o 927 lidí a Srubec tak je nejrychleji rostoucí obcí v okruhu přibližně šesti kilometrů od Českých Budějovic. Kvůli nárůstu obyvatel zvažovalo vedení obce v roce 2015 stavbu základní školy pro první stupeň odhadem za 40 až 50 milionů korun. V říjnu 2018 vyhlásila obec výběrové řízení na novostavbu MŠ a ZŠ Srubec.\n\nNachází se přímo na návsi obce a byla postavena roku 1908. Celková rekonstrukce kapličky s následným vysvěcením proběhla roku 2002.\nK roku 1919 je datováno slavnostní odhalení pomníku 15 občanům obce padlým v 1.světové válce. Pomník byl zhotoven sochařem Ervínem Schopenhauerem z Dobré Vody.\n\nNa počest amerického pilota Roberta Whiteheada, který byl dne 11. dubna 1945 sestřelen při souboji amerických letadel s německými stíhači, byl zhotoven pomník připomínající tuto oběť 2.světové války.\nČeské Švýcarsko (jinak Nové Švýcarsko či Švajcy), lesnaté údolí s turistickou stezkou, táhnoucí se podél hranice katastrálních území Srubec a Třebotovice až k Dobré Vodě. Kdysi zde bývaly nádrže, zajišťující vodu pro pohon důlních strojů.\n\nObec Srubec se skládá ze dvou částí, které leží v katastrálním území \"Srubec\".\n\n"}
{"id": "31145", "url": "https://cs.wikipedia.org/wiki?curid=31145", "title": "Střížov (okres České Budějovice)", "text": "Střížov (okres České Budějovice)\n\nStřížov () je obec ležící v okrese České Budějovice, kraj Jihočeský, zhruba deset kilometrů jihovýchodně od Českých Budějovic. Etnograficky náleží Doudlebsku. Nachází se ve Strážkovické pahorkatině, ve zdaleka patrné poloze na svazích návrší (535 m n. m.) zvedajícím se 2,5 km severovýchodně nad soutokem Malše se Stropnicí. Díky této poloze blízko soutoku má katastrální území název Střížov nad Malší. Žije zde obyvatel.\n\nNázev obce pochází buď podle jednoho z osadníků – \"Strycha,\" nebo podle \"strážního\" místa. První písemná zmínka o vsi pochází z roku 1263, kdy se Jaroslav ze Střížova (\"Jeruzlab de Strizendorf\") jmenuje mezi svědky prodeje vsi Záboří vyšebrodskému klášteru.\n\nV letech 1943–1945 byla ke Střížovu připojena osada Borovnice.\n\nV současnosti je v obci základní škola, školka, hospoda, smíšené zboží a kulturní dům. V katastru obce se nachází chatová osada. Obec je členem Mikroregionu Pomalší.\n\nStřížovská škola existovala již roku 1648 (učitel Matěj Kottas). Nová školní budova byla postavena v letech 1832–1833 (čp. 27). Škola byla roku 1857 rozšířena na dvoutřídní, 1882 trojtřídní a 1892 čtyřtřídní. Pokles počtu žáků vedl v roce 1974 k úpravě na jednotřídku a nakonec roku 1980 ke zrušení školy. Dnes tu opět působí základní škola (první stupeň) a mateřská škola.\n\n\n"}
{"id": "31147", "url": "https://cs.wikipedia.org/wiki?curid=31147", "title": "Edgar Lawrence Doctorow", "text": "Edgar Lawrence Doctorow\n\nEdgar Lawrence Doctorow [doktorou] (6. ledna 1931, New York – 21. července 2015, New York) byl americký spisovatel. Vystudoval Kolumbijskou univerzitu, poté pracoval jako nakladatelský redaktor a nakladatel. Učil na několika univerzitách, naposled na Newyorské univerzitě. Od roku 1984 byl členem Americké akademie a Národního institutu umění a písemnictví. Platil za jednoho z nejvýznamnějších autorů USA, kde mu byly uděleny skoro všechny důležité literární ceny a vyznamenání.\n\nDoctorowovým celoživotním tématem byla problematika sociální nerovnosti, lidská práva a spravedlnost. Pracoval s historickými fakty, které ale často podřizoval svým záměrům sociální kritiky. Ve svých dílech využíval mnoha postupů shodných a podobných s postmoderní literaturou (např. aluze). Jeho texty byly žánrově i stylově různorodé, měnily úhly pohledu, styl a rytmus vyprávění.\n\n\n\n"}
{"id": "31148", "url": "https://cs.wikipedia.org/wiki?curid=31148", "title": "Ševětín", "text": "Ševětín\n\nŠevětín je městys ležící v okrese České Budějovice v Jihočeském kraji, zhruba 14 km jihozápadně od Veselí nad Lužnicí a 16 km severovýchodně od Českých Budějovic; městem probíhá železniční trať 220 a silnice II/603. Od roku 2019 prochází východně od městyse dálnice D3. Žije zde obyvatel.\n\nPrvní písemná zmínka o obci pochází z roku 1352. Roku 1224 patřila obec svatojiřskému klášteru v Praze.\n\nV letech 1975–1990 patřily pod Ševětín i Chotýčany.\n\nDne 11. listopadu 2008 byl obci jako jedné z prvních v České republice nově udělen status městyse (dosavadním městysům byl většinou pouze obnoven původní status).\n\nV roce 2011 došlo k odstranění budovy staré farní školy u kostela (náměstí Šimona Lomnického č. 24). Uvolněný prostor byl využitý ke spojení Malého náměstí a náměstí Šimona Lomnického, čímž vzniklo nové velké náměstí oficiálně otevřené 26. prosince 2011 v 16:30 hodin. Na novém náměstí je umístěný pomník plukovníka Václava Hořejšího, pomník Šimona Lomnického, pomník obětem první a druhé světové války, fontána Šimona Lomnického, meteorologický sloup a informační tabule.\n\nFarní kostel sv. Mikuláše, původem raně gotický z konce 13. století. První písemná zmínka o něm pochází z roku 1356. Jednolodní stavba s pětiboce zakončeným presbytářem, obdélnou sakristií po severní straně a trojpatrovou barokní věží (vyobrazenou v obecním znaku) nad spojením lodi a presbytáře.\n\nV okolí obce se podle názoru některých badatelů vyskytuje obří dopadový kráter (\"Ševětínská struktura\") o průměru asi 46 kilometrů. Ve skutečnosti se však zřejmě o impaktní kráter nejedná (jak dokazuje geologický rozbor sedimentů).\n\n\n"}
{"id": "31150", "url": "https://cs.wikipedia.org/wiki?curid=31150", "title": "Vitín", "text": "Vitín\n\nVitín je obec ležící v okrese České Budějovice v Jihočeském kraji, zhruba 14 km severovýchodně od Českých Budějovic. Žije zde obyvatel.\n\nVitín se rozkládá v oblasti tzv. Pšeničných Blat, v poměrně plochá krajině mezi dvěma rozsáhlými lesními celky – Poněšickou oborou na severozápadě a Velechvínským polesím na jihovýchodě. Nadmořská výška zastavěného území se pohybuje přibližně mezi 490 m při východním okraji vsi a 510 m (na západě. Obcí odedávna procházela důležitá spojnice Českých Budějovic s Táborem a Prahou. Dnešní silnice I/3 (v podobě jedné poloviny budoucí dálnice D3) obchází Vitín z jihovýchodní strany, stejně jako železniční trať 220. Vlakovou zastávku Vitín nemá, nejbližší stanice jsou v sousedních obcích Chotýčany a Ševětín. Osu vsi tvoří stará hlavní silnice, která v jejím středu vytváří protáhlou náves západovýchodního směru.\n\nVitín se v písemných pramenech připomíná k roku 1541. V období feudalismu ves náležela k třeboňskému panství, od roku 1850 tvořila nejprve samostatnou obec, poté do roku 1873 nakrátko spadala pod obec Ševětín. Následovalo sto let svrchované existence obce, než byl Vitín ke dni 20. září 1973 znovu přičleněn k Ševětínu; nynější osamostatnění se uskutečnilo 24. listopadu 1990.\n\nK prosinci 2012 měla obec celkem 408 trvale žijících obyvatel, z toho 205 mužů a 203 žen. Z toho dětí do 3 let věku bylo 27, do 15 let 79 a ve věku 15-18 jich bylo 10. Obec měla průměrný věk obyvatel 36,5 roku.\n\n\n"}
{"id": "31151", "url": "https://cs.wikipedia.org/wiki?curid=31151", "title": "Vlkov (okres České Budějovice)", "text": "Vlkov (okres České Budějovice)\n\nVlkov () je obec ležící v okrese České Budějovice, kraj Jihočeský, zhruba 16 km ssv. od Českých Budějovic, uprostřed lesů při severním okraji rozlehlé Poněšické obory. Žije zde obyvatel.\n\nV roce 2010 byl Vlkov s 18 obyvateli vůbec nejmenší obcí ČR podle počtu obyvatel. Toto prvenství již ztratil, stále však patří mezi obce v Česku s nejnižším počtem obyvatel.\n\nPrvní písemná zmínka o vsi pochází z roku 1443 (\"… bratřie z Wlkowa jdúc ze Šewětína…\"). Po zrušení poddanských vztahů k panství Hluboká nad Vltavou byl Vlkov v letech 1850 až 1923 součástí obce Dobřejovice, poté až do roku 1964 samostatnou obcí. Od 14. června 1964 ves spadala nejprve pod obec Drahotěšice, od poloviny roku 1975 pak tvořila část obce Ševětín. Status obce Vlkov znovu nabyl ke 24. listopadu 1990.\n\n"}
{"id": "31153", "url": "https://cs.wikipedia.org/wiki?curid=31153", "title": "Zvíkov (okres České Budějovice)", "text": "Zvíkov (okres České Budějovice)\n\nZvíkov je obec ležící v okrese České Budějovice, kraj Jihočeský, zhruba 4 km jižně od Lišova a 11 km východně od Českých Budějovic. Žije zde obyvatel.\n\nPrvní písemná zmínka o Zvíkově pochází z roku 1357, kdy se pečetí na listině připomíná vladyka Nedamír ze Zvíkovce (\"de Zwyekowecz\"). Až do 17. století jméno vsi kolísalo mezi tvarem Zvíkov a jeho zdrobnělinou Zvíkovec. Od poloviny 19. století je Zvíkov samostatnou obcí vyjma let 1976 až 1990, kdy byl přičleněn k Lišovu.\n\nNejvýznamnější památkou v obci je pozdně gotická tvrz, původně dvoupatrová, dnes jednopatrová budova mírně obdélníkovitého půdorysu z neomítnutého kamenného zdiva. Zvíkovská tvrz stylově odpovídá stavba době jagellonské (15–16. století), kdy byl majitelem Zvíkova Jiřík Majnuš z Březnice. Takových staveb se v Čechách zachovalo velmi málo. Podle desky zasazené do zdi se uvádí r. 1406, ale deska sem byla zasazena zřejmě až později.\n\n\n"}
{"id": "31154", "url": "https://cs.wikipedia.org/wiki?curid=31154", "title": "Žár (okres České Budějovice)", "text": "Žár (okres České Budějovice)\n\nŽár (něm. \"Sohors\") je obec ležící v okrese České Budějovice, zhruba 6,5 km jihovýchodně od Trhových Svin a 5,5 km severozápadně od Nových Hradů, při silnici spojující tato dvě města. Jeho katastrální výměra má rozlohu 15,08 km². Žije zde obyvatel.\n\nSamotná vesnice Žár se nachází v katastrálním území Žár u Nových Hradů o rozloze 7,47 km².\n\nPrvní písemná zmínka o vsi pochází z roku 1186, kdy kníže Bedřich II. věnoval cisterciáckému klášteru ve Světlé (Zwettl) osadu Zasizich (Lazisich), překládáno též V zásecích v pomezním hvozdě při zemské stezce. Tato zmínka nasvědčuje, že v nejstarších dobách bylo pojmenování sídla odlišné od dnešního. Ale již roku 1221 je pro totéž místo doložen název současný (\"predium… quod vulgariter Sahar apellatur\", tj. dvůr jenž se obecnou řečí zve Žár). Tehdy je zmiňován i Žárský rybník, který tak patří mezi nejstarší dodnes existující české rybníky. Ohledně původu názvu neexistuje jednoznačný výklad - možná je buď německá nápodoba českého slova Žďár nebo odvození od středohornoněmeckého slova \"saher\", s významem ostřice, rákos.\n\nŽárský rybník poblíž vesnice patří k nejstarším českým rybníkům, byl založen v roce 1221. Na ostrůvku uprostřed něj nechali Buquoyové zřídit letohrádek, který již ovšem zanikl.\n\nV místní části Janovka stojí kaple z roku 1891.\n\nObec Žár se skládá ze tří částí na třech katastrálních územích.\n\n"}
{"id": "31157", "url": "https://cs.wikipedia.org/wiki?curid=31157", "title": "Bělotín", "text": "Bělotín\n\nBělotín (německy \"Bölten\") je obec ležící v okrese Přerov. Žije zde obyvatel a jeho katastrální území má rozlohu 3349 ha. Pod obec Bělotín spadají další tři vesnice: Nejdek, Lučice a Kunčice.\n\nV obci Bělotín se nachází dvě hospody a tři obchody. Bělotín má vlastní školu a školku, která má pět oddělení.\n\nPrvní písemná zmínka o obci pochází z roku 1201 v dokumentu moravského markraběte Vladislava Jindřicha.\n\nObec Bělotín a Universitní sbor Ostrava uzavřeli v roce 2000 družbu s obcí Hinterschmiding v Dolním Bavorsku.\n\nV roce 2006 uzavřel Bělotín další družební smlouvu s městem Höchst im Odenwald v Německu, ve spolkové zemi Hesensko. Tato smlouva platí také pro organizaci \"Kirchspiel Bölten\", která má sídlo v partnerském Höchstu.\n\nNa území obce zasahuje dálnice D1, od které se zde na exitu 311 odpojuje dálnice D48. Ta následně přechází v silnici I/48 na Nový Jičín. Dále obcí prochází silnice I/47 v úseku Hranice – Odry. Dále zde vedou silnice III. třídy:\n\n\n\n"}
{"id": "31158", "url": "https://cs.wikipedia.org/wiki?curid=31158", "title": "Bezuchov", "text": "Bezuchov\n\nBezuchov je obec ležící v okrese Přerov. Žije zde obyvatel a jeho katastrální území má rozlohu 396 ha.\n\nPrvní písemná zmínka o obci pochází z roku 1365. Od roku 1784 je zde vlastní škola.\n\nObecní pečeť má průměr 33 mm. V pečetním poli polopostava, obrácená vpravo, držící v ruce rýč. V rektifikačních aktech z roku 1749 byla u Bezuchova použita malá osmihranná pečeť 13 x 10 mm, v pečetním poli sedlák s pluhem a koněm na vyšrafovaném poli. Tutéž pečeť má k ověření katastru i sousední obec Oprostovice.\n\nModerní obecní symboly uděleny v roce 1995, autorem návrhu Miroslav Pavlů:\n\n\n"}
{"id": "31159", "url": "https://cs.wikipedia.org/wiki?curid=31159", "title": "Bochoř", "text": "Bochoř\n\nBochoř je obec ležící v okrese Přerov. Žije zde obyvatel a jeho katastrální území má rozlohu 945 ha.\n\nMezi okolní vesnice patří Věžky, Vlkoš, Lověšice, Troubky a Říkovice.\n\nPrvní písemná zmínka pochází z roku 1294.\n\nBěhem povodní v roce 1997 byla obec silně zasažena, celkem bylo zničeno 70 domů. Celkové škody na zemědělských prostorech, komunikacích, kanalizaci, veřejném osvětlení, obecních budovách, plynovém vedení a zvířatech dosáhla částky 99 miliónů Kč. Po povodních došlo díky přílivu finančních prostředků k celkové obnově obce a k vybudování několika sociálních budov (dům s pečovatelskou službou a obecní byty).\n\nObec se člení na dvě základní sídelní jednotky: Bochoř a Včelíny.\n\n\nSportovní klub Bochoř zahrnuje např. fotbalový klub SK Bochoř a jiné sportovní okruhy. Je navštěvován od malých dětí, přes aktivní fotbalisty až k seniorům a důchodcům. Sporty se provozují v sokolovně, či na hřišti stojícím opodál. Roku 2008 byla sokolovna nově opravena.\n\n\n\n"}
{"id": "31160", "url": "https://cs.wikipedia.org/wiki?curid=31160", "title": "Brodek u Přerova", "text": "Brodek u Přerova\n\nBrodek u Přerova (do roku 1949 jen \"Brodek\") je městys ležící v jihovýchodní části Hornomoravského úvalu v nadmořské výšce 205 m n. m. v rovině údolní nivy řeky Moravy v okrese Přerov. Žije zde obyvatel a jeho katastrální území má rozlohu 895 ha.\n\nPrvní písemná zmínka o obci je uvedena v Moravských zemských deskách a je datována 20. května 1301. V letech 1301 až 1305 přešla obec do vlastnictví olomouckého kláštera dominikánek a v jejich majetku zůstala do roku 1782. 29. dubna 1909 je Brodek u Přerova povýšen na městečko. Starobylou pečeť obec používá od roku 1626. V roce 1976 došlo ke sloučení s obcí Luková.\n\nVybarvením původně černobílé pečeti vznikl obecní znak a také prapor. Stalo se tak k 700. výročí první zmínky. Od 23. ledna 2009 byl Brodku vrácen status městyse.\n\n\n\n"}
{"id": "31161", "url": "https://cs.wikipedia.org/wiki?curid=31161", "title": "Buk (okres Přerov)", "text": "Buk (okres Přerov)\n\nBuk je obec ležící v okrese Přerov, v Olomouckém kraji. Nachází se 7 km severovýchodně od Přerova. Žije zde obyvatel a jeho katastrální území má rozlohu 378 ha. Buk je součástí mikroregionu Pobečví, společně s jedenácti dalšími obcemi ležícími v okolí řeky Bečvy.\n\nPrvní písemná zmínka o obci pochází z roku 1275.\n\n\nŘímskokatolická farnost Prosenice\n"}
{"id": "31162", "url": "https://cs.wikipedia.org/wiki?curid=31162", "title": "Císařov", "text": "Císařov\n\nCísařov (německy \"Kaiserswerth\") je obec ležící v okrese Přerov. Žije zde obyvatel a jeho katastrální území má rozlohu 325 ha.\n\nPrvní písemná zmínka o obci pochází z roku 1785.\n\n\n"}
{"id": "31163", "url": "https://cs.wikipedia.org/wiki?curid=31163", "title": "Citov", "text": "Citov\n\nCitov je obec ležící v okrese Přerov na Hané, na levém břehu Morávky, asi 10 km západně od Přerova. Žije zde obyvatel a jeho katastrální území má rozlohu 378 ha.\n\nPrvní zprávy o obci pocházejí z roku 1283. V letech 1290–1782 náležela obec klášteru dominikánek v Olomouci.\n\n\n\n\n"}
{"id": "31165", "url": "https://cs.wikipedia.org/wiki?curid=31165", "title": "Dolní Újezd (okres Přerov)", "text": "Dolní Újezd (okres Přerov)\n\nDolní Újezd je obec ležící v okrese Přerov, zhruba 4,5 km severozápadně od Lipníka nad Bečvou a 21 km východně od Olomouce. Žije zde obyvatel a jeho katastrální území má rozlohu 1081 ha.\n\n\nNejstarší písemná zmínka o obci pochází z roku 1322, ale nedochovala se v originále. Nejstarší dochovaná zmínka pochází z roku 1356 a vztahuje se k části Újezda zvané Vladyčí. Samo jméno osady Újezd ukazuje na způsob kolonizace krajiny. Vesnice byla založena tak, že zakladatel, dostal od majitele panství (v tomto případě to byli páni z Kravař na panství hradu Helfštýn), k založení nové vesnice určité území. Jeho velikost byla dána obvodem, který byl schopen ujet na koni za určitou časovou jednotku, a tou byl nejčastěji den (přesněji od východu do západu slunce). V případě Vladyčího Újezda byl zakladatelem vladyka či vladykové, patřil mu dvůr, který stál ve vesnici na nejlepším místě a měl i nejlepší půdu. Dnešní název Dolní, je zřejmě stejně starý jako název Vladyčí a vznikl proto, že na helfštýnském panství byly ještě na počátku 16. století hned tři Újezdy – Vladyčí (dnes Dolní), Horní či Volavý (Velký) a Vysoký (Horní).\n\nDolní Újezd byl tedy rozdělen na dvě části – vladyčí patřící vladykům, kde stály jejich dvory a je relativně značné množství údajů o jejich držitelích a převodech a panskou část, kde jsou naopak dlouhou dobu zprávy spíše útržkovité a často jde jen o prodeje celého panství, kde je obec zmíněna, či o privilegia platná pro všechny obce na panství. Vladyčí část byla nejspíše do 16. století pouze v majetku svobodných držitelů, ale postupně byla vykoupena majiteli panství a posléze se tak změnila ve svobodná dvorství, která již byla vázána na majitele panství. Panská část byla běžnou zemědělskou vsí, odvádějící vrchnosti nejprve naturální a posléze peněžité dávky, přičemž obec byla naturálních a robotních povinností postupně zproštěna privilegii, která je převáděla na výhodnější peněžitou dávku. V roce 1512 povolil v Dolním Újezdě Vilém z Pernštejna první mlýn o dvou kolech a obec se postupně vzmáhala. Tak jako na celé Moravě však pro Újezd znamenala pohromu třicetiletá válka, hlavně její závěrečná část, kdy zpustla takřka polovina obce. Byť v následujících staletích došlo ještě k několika válečným konfliktům, byl tento naštěstí poslední s tak velkým poškozením. Katastrofy pak pro Újezd znamenaly spíše požáry či epidemie nemocí. Obec se postupně rozvíjela, přičemž velký rozmach nastal na konci 18. století v souvislosti se stavbou tzv. císařské silnice. Od té doby je totiž doložen výrazný nárůst řemesel, nejprve těch souvisejících s dopravou (kovářství, kolářství) a posléze dalších.\n\nV této souvislosti vznikla také nad Dolním Újezdem osada Skoky, kde byl nejprve postaven jen zájezdní hostinec „U zeleného stromu“, ale posléze zde postupně vznikla osada celá. Zajímavé je, že vznik Skoků zaregistrovali poprvé až na berním úřadě v Praze, neboť vrchnost pozemky prodávala postupně a protože se jí z nich platilo, faktický vznik nové kolonie jaksi nezaregistrovala. S rozvojem obce v 18. století souviselo také postavení nejstaršího kostelíka sv. Havla v letech 1775/6 a od roku 1786 zde bylo zřízeno místo lokálního kaplana. V roce 1788 zde dále byla zřízena první škola a v obou případech – duchovním i školském, se Dolní Újezd také stal centrem pro okolní vesnice (Trnávka, Tupec a posléze Skoky). Od poloviny 19. století si místní farář P. Ondřej Rozehnal stěžoval na časté krácení volného času hrou v karty, utrácení peněz za alkohol a kouření tabáku. Všem těmto vlivům také z velké části přikládal vinu na relativně častých požárech a velké bídě domkařů a podruhů. Požáry z roku 1812 a 1862 také způsobily změnu vzhledu domů v Dolním Újezdě, které byly do té doby dřevěné, ale nové již byly stavěny z nepálených cihel „vepřáků“. Když po roce 1848 získala obec samostatnost, došlo k největšímu rozvoji a změnám právě na „obecním poli“. Došlo např. ke sloučení a posléze rozloučení s okolními vesnicemi Trnávkou a Tupcem. Mimo to obec postupně získávala na obecním majetku po sporech o pozemky z bývalého velkostatku. V letech 1846–1849 byl postaven nový kostel sv. Havla a v roce 1859 byla místní kurácie povýšena na faru a posléze byla také postavena nová škola a původní jednotřídka se stala dvojtřídkou. Obec postupně začala vysušovat a rekultivovat podmáčené a neužívané pozemky a pastviny a začala tak vzkvétat také na poli zemědělském a hospodářském. Od roku 1883 se zde pěstoval chmel a v roce 1900 vzniklo Družstvo pro zvelebení chovu hovězího dobytka. V obci také po požáru roku 1907 vznikl v roce 1908 požární sbor, díky němuž již v obci nedošlo k tak závažným požárům jako v minulosti a budova hasičské zbrojnice z roku 1932 svému účelu slouží dodnes.\n\nByť se první světová válka na českém území neodehrávala, přesto z ní většina vesnic a měst vyšla vlastně s prohrou. Zaplatili ji životem místní občané, kterých v Dolním Újezdě bylo 27 a pět nezvěstných a vzpomínkou na ně je Pomník padlým s uvedením jejich jmen. Po válce se od Dolního Újezda odtrhla nejprve Trnávka a posléze v roce 1923 také Skoky, kde nastaly problémy při přerozdělování společného katastru a spory trvaly až do roku 1933. Co do občanské vybavenosti se však obec dále rozvíjela. Již v roce 1911 byl zřízen pro část obce vodovod, v roce 1928 byla obec elektrifikována, roku 1931 se začala budovat obecní kanalizace a v letech 1930–1933 zde byla zřízena pošta a telefon. Od roku 1925 také v obci místní učitel a osvětový pracovník Antonín Frel vydával vlastivědný sborník \"Záhorská kronika\". V období kdy probíhala druhá světová válka měl Dolní Újezd a jeho obyvatelé většinou štěstí. Jen dva ze tří občanů zatčených za války a odvlečených do koncentračního tábora zemřeli, jeden přežil. Byť se na katastru obce nebojovalo ani na konci války a obec utrpěla jen drobnější materiální ztráty, přesto byl konec války nešťastným. Na cvičišti kozáckého praporu nasazeného proti partyzánům nad vesnicí zahynuli po neopatrné manipulaci s granátem dva hoši. Válečné ztráty však tvořily většinou jen předměty, které buď ukradli Němci při ústupu a nebo Rudá armáda během svého postupu. Přesto však došlo ještě k dalšímu neštěstí, kdy dva školáky z Tupce zabila odhozená munice v převráceném nákladním autě.\n\nObec se po válce jako celý stát stala na chvíli opět svobodnou a po únoru 1948 postupně procházela přerodem v socialistickou vesnici. Tak jako jinde zde byli „kulaci“, ale také nesplnitelné dodávky. V obci vzniklo JZD, zlepšil se stav komunikací a postupně se rozšiřovala občanská vybavenost. Dodnes tak slouží zdravotní středisko, prodejna Jednoty, kulturní dům či přístavba školy. Po listopadové revoluci se obec opět vrhnula do zvelebování a dodnes tak byla opravena a vylepšena řada komunikací, byla provedena plynofikace obce, rekonstrukce vodovodu a obecních budov. V roce 2010 byl do provozu uveden nový sportovní areál. Obec se na konci roku 1998 stala členem mikroregionu Pobečví, ze kterého v roce 2011 vystoupila, od roku 2002 je spolu s Lipníkem, Bohuslávkami, Hlinskem, Jezernicí, Kladníky, Lhotou, Oldřichovem, Osekem nad Bečvou, Týnem nad Bečvou a Veselíčkem členem Mikroregionu Lipensko. Poté, co byla v obci v letech 1783–1786 zřízena tzv. císařská silnice a posléze se z ní stala hlavní spojka z Olomouce do Lipníka nad Bečvou, byl v roce 1970 zbudován obchvat, který ulehčil místním komunikacím Na sklonku 20. století byla na východním katastru obce zbudována dálnice D35 (tehdy pod označením rychlostní silnice R35). Ta právě u Dolního Újezda křížila přírodní biokoridor, díky kterému zde vznikl tunel, v České republice první stavba takového rozsahu. V obci působí také spolky, které se mimo jiné účastní kulturního dění v obci – mimo již jmenovaný sbor dobrovolných hasičů je to Myslivecké sdružení, Český svaz chovatelů a TJ Sokol Dolní Újezd.\n\n\n\n\n"}
{"id": "31166", "url": "https://cs.wikipedia.org/wiki?curid=31166", "title": "Grymov", "text": "Grymov\n\nGrymov (německy \"Grimstal\") je obec ležící v okrese Přerov. Žije zde obyvatel a jeho katastrální území má rozlohu 104 ha. Dne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nPrvní písemná zmínka o obci pochází z roku 1788.\n\nOsídlení této lokality však dokládá už Josefovské mapování z let 1764 – 1768 na listu M053a textem Hlosky Hoff (Hložský dvůr). Ten nepochybně souvisí s pozdějším názvem dnes zaniklého mlýna na samotě Hloží.\n\n\n"}
{"id": "31167", "url": "https://cs.wikipedia.org/wiki?curid=31167", "title": "Horní Újezd (okres Přerov)", "text": "Horní Újezd (okres Přerov)\n\nHorní Újezd je obec ležící 20 km východně od Přerova a 11 km jižně od Hranic, v okrese Přerov v Olomouckém kraji. Žije zde obyvatel a jeho katastrální území má rozlohu 687 ha.\n\nPrvní písemná zmínka o obci pochází z roku 1486.\n\nV obci stojí kostel Narození Panny Marie.\n\n\n"}
{"id": "31168", "url": "https://cs.wikipedia.org/wiki?curid=31168", "title": "Jindřichov (okres Přerov)", "text": "Jindřichov (okres Přerov)\n\nJindřichov (německy \"Heinrichswald\") je obec ležící v okrese Přerov. Žije zde obyvatel a jeho katastrální území má rozlohu 1645 ha.\n\nPrvní písemná zmínka o obci pochází z roku 1499.\n\n\nV obci stojí kostel Nanebevzetí Panny Marie.\n\n\n"}
{"id": "31169", "url": "https://cs.wikipedia.org/wiki?curid=31169", "title": "Křtomil", "text": "Křtomil\n\nKřtomil je obec ležící v okrese Přerov. Žije zde obyvatel a její katastrální území má rozlohu 403 ha.\n\nPrvní písemná zmínka o obci pochází z roku 1365.\n\n"}
{"id": "31170", "url": "https://cs.wikipedia.org/wiki?curid=31170", "title": "Milenov", "text": "Milenov\n\nMilenov je obec ležící v okrese Přerov. Žije zde obyvatel. Jeho katastrální území má rozlohu 623 ha.\n\nPrvní písemná zmínka o obci pochází z roku 1353.\n\nÚzemím obce prochází dálnice D1 a silnice III/44025 Klokočí – Milenov – Uhřínov.\n\nNarodil se zde František Alois Šrom (1845–1899), moravský právník a politik.\n\n\n"}
{"id": "31171", "url": "https://cs.wikipedia.org/wiki?curid=31171", "title": "Oldřichov (okres Přerov)", "text": "Oldřichov (okres Přerov)\n\nOldřichov je obec ležící v okrese Přerov, která se nachází v rovinaté části Moravské brány na levém břehu Bečvy v nadmořské výšce 222 metrů. Charakter obce je od jejího založení zemědělský, katastr obce má rozlohu 95 ha. Žije zde obyvatel. Obec je vybavena vodovodem a kanalizací s přírodní ČOV, je plně plynofikována.\n\nPřes obec vede cyklostezka č. 6240 - Jantarová stezka, proto bylo pro cyklisty vybudováno naproti obecnímu úřadu odpočívadlo. Za obcí u řeky Bečky je cyklostezka č. 6239, která propojuje města Přerov a Lipník nad Bečvou.\n\n"}
{"id": "31172", "url": "https://cs.wikipedia.org/wiki?curid=31172", "title": "Okres Mladá Boleslav", "text": "Okres Mladá Boleslav\n\nOkres Mladá Boleslav je okres v severní části Středočeském kraji. Sídlem jeho dřívějšího okresního úřadu bylo město Mladá Boleslav, které je obcí s rozšířenou působností. Kromě jeho správního obvodu okres obsahuje ještě obvod obce s rozšířenou působností Mnichovo Hradiště.\n\nV rámci kraje sousedí na západě s okresem Mělník, na jihu s okresem Praha-východ a na jihovýchodě s okresem Nymburk. Dále pak sousedí na severozápadě, severu a na severovýchodě s okresy Česká Lípa, Liberec a Semily Libereckého kraje a na východě s okresem Jičín Královéhradeckého kraje.\n\nOkres se skládá ze dvou správních obvodů obcí s rozšířenou působností (Mladá Boleslav a Mnichovo Hradiště), které se dále člení na čtyři správní obvody obcí s pověřeným obecním úřadem (Mladá Boleslav, Bělá pod Bezdězem, Benátky nad Jizerou a Mnichovo Hradiště). Největšími městy jsou Mladá Boleslav (44 tisíc obyvatel), Mnichovo Hradiště (9 tisíc obyvatel) a Benátky nad Jizerou (7 tisíc obyvatel).\n\nPovrch je proměnlivý, zatímco na severu převažují pahorkatiny Českého ráje, jižní část okresu je nížinatá a zasahuje až k Labi, do něhož ústí řeka Jizera, která území okresu dělí na zhruba dvě stejné části. V jejich soutoku je také nejnižší bod okresu, nejvyšším bodem je vrch Mužský (463 m n. m.). Rozloha činí 1023 km², z toho k roku 2019 tvořila 62,5 % zemědělská půda a 26,1 % lesy.\n\nZemědělství se vzhledem k charakteru území daří pouze na jihu, pěstují se zde převážně obilniny a cukrovka. Severní část okresu byla dříve charakteristická textilním, papírenským a kovodělným průmyslem. Nyní je dominantním automobilový průmysl (Škoda Auto), který významně ovlivňuje ekonomickou situaci nejen regionu, ale prakticky celého státu. Územím okresu prochází dálnice D10 a silnice I. třídy číslo I/16 a I/38. Silnicemi II. třídy jsou II/259, II/268, II/272, II/276, II/277, II/279, II/280, II/281, II/331 a II/610.\n\nNa území okresu částečně zasahují chráněné krajinné oblasti Český ráj a Kokořínsko – Máchův kraj. Dále se zde nacházejí národní přírodní památky Klokočka, Radouč a Rečkov. Turisticky přitažlivý je také skalní hrad Drábské světničky nebo Jabkenická obora. Nachází se zde též řada dalších pamětihodností, zejména mladoboleslavský hrad, zříceniny hradů v Dražicích, Michalovicích a Zvířeticích a zámky v Benátkách nad Jizerou, Bezně, Kosmonosech, Košátkách, Niměřicích, Skalsku i jinde. Jako národní kulturní památky jsou chráněny románský kostel sv. Mikuláše ve Vinci, barokní zámek Mnichovo Hradiště a budova střední průmyslové školy v Mladé Boleslavi navržená Jiřím Krohou.\n\nMěsta jsou uvedena tučně, městyse \"kurzívou\", části obcí .\n\nBakov nad Jizerou  •\nBělá pod Bezdězem  •\nBenátky nad Jizerou  •\n\"Bezno\" •\nBílá Hlína •\nBítouchov  •\nBoreč  •\nBoseň  •\nBradlec •\nBranžež  •\n\"Brodce\" •\nBřezina  •\n\"Březno \" •\nBřezovice  •\nBukovno  •\nCtiměřice •\nČachovice  •\nČistá •\nDalovice  •\nDlouhá Lhota •\nDobrovice  •\nDobšín  •\nDolní Bousov  •\nDolní Krupá •\nDolní Slivno  •\nDolní Stakory •\nDomousnice  •\nDoubravička •\nHorky nad Jizerou •\nHorní Bukovina  •\nHorní Slivno •\nHrdlořezy •\nHrušov •\nHusí Lhota •\nCharvatce •\nChocnějovice  •\n\"Chotětov \" •\nChudíř •\nJabkenice •\nJivina •\nJizerní Vtelno •\nJosefův Důl •\nKatusice  •\nKlášter Hradiště nad Jizerou •\nKluky •\nKněžmost  •\nKobylnice •\nKochánky •\nKolomuty •\nKoryta •\nKosmonosy  •\nKosořice •\nKošátky •\nKováň •\nKovanec •\nKrásná Ves •\nKrnsko  •\nKropáčova Vrutice  •\nLedce •\nLhotky  •\nLipník •\nLoukov •\nLoukovec  •\nLuštěnice  •\nMečeříž •\nMladá Boleslav  •\nMnichovo Hradiště  •\nMohelnice nad Jizerou  •\nMukařov  •\nNěmčice •\nNemyslovice •\nNepřevázka •\nNeveklovice •\nNiměřice  •\nNová Telib  •\nNová Ves u Bakova •\nObrubce  •\nObruby •\nPěčice •\nPětikozly •\nPetkovy  •\nPísková Lhota  •\nPlazy  •\nPlužná •\nProdašice •\nPředměřice nad Jizerou  •\nPřepeře •\nPtýrov  •\nRabakov •\nRohatsko •\nRokytá  •\nRokytovec  •\nŘepov •\nŘitonice •\nSedlec •\nSemčice •\nSezemice  •\nSkalsko •\nSkorkov  •\nSmilovice  •\nSojovice •\n\"Sovínky\" •\nStrašnov •\nStrážiště  •\nStrenice •\nSudoměř •\nSukorady  •\nTuřice  •\nUjkovice •\nVelké Všelisy  •\nVeselice •\nVinařice •\nVinec •\nVlkava  •\nVrátno •\nVšejany  •\nZdětín •\nŽďár  •\nŽerčice •\nŽidněves\n\nDo 31. prosince 2006 byly v okrese Mladá Boleslav také obce Hlavenec, Kostelní Hlavno a Sudovo Hlavno, které byly od 1. ledna 2007 převedeny do okresu Praha-východ.\n\n"}
{"id": "31173", "url": "https://cs.wikipedia.org/wiki?curid=31173", "title": "Olšovec", "text": "Olšovec\n\nOlšovec (německy \"Olspitz\") je obec ležící v okrese Přerov. Jeho katastrální území má rozlohu 830 ha. Žije zde obyvatel. Součástí obce je i vesnice Boňkov.\n\nPrvní písemná zmínka o obci pochází z roku 1548. Od 30. dubna 1976 do 23. listopadu 1990 byla obec spolu se svou částí Boňkov součástí města Hranice.\n\nNa území obce se v době protektorátu nacházel romský sběrný tábor.\n\nNa území obce zasahuje malý úsek dálnice D1 včetně části exitu 308-Hranice. Obcí prochází silnice II/440 v úseku Potštát Boňkov - Olšovec - Hranice. Dále zde vedou silnice III. třídy:\n\n\n"}
{"id": "31174", "url": "https://cs.wikipedia.org/wiki?curid=31174", "title": "Osek nad Bečvou", "text": "Osek nad Bečvou\n\nOsek nad Bečvou je obec ležící v okrese Přerov. Žije zde obyvatel. Jeho katastrální území má rozlohu 1303 ha.\n\nPrvní písemná zmínka o obci pochází z roku 1374.\n\n\n\n"}
{"id": "31175", "url": "https://cs.wikipedia.org/wiki?curid=31175", "title": "Podolí (okres Přerov)", "text": "Podolí (okres Přerov)\n\nPodolí je obec ležící v okrese Přerov. Žije zde obyvatel. Jeho katastrální území má rozlohu 214 ha. \n\nPrvní písemná zmínka o obci pochází z roku 1349.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu udělení znaku a vlajky obce.\n\nSamospráva obce pravidelně 5. července vyvěšuje zlato-červenou moravskou vlajku. \n\n\n"}
{"id": "31176", "url": "https://cs.wikipedia.org/wiki?curid=31176", "title": "Polom (okres Přerov)", "text": "Polom (okres Přerov)\n\nPolom (německy \"Pohl\") je obec ležící v okrese Přerov. Žije zde obyvatel. Jeho katastrální území má rozlohu 824 ha.\n\nPrvní písemná zmínka o obci pochází z roku 1271.\n\n"}
{"id": "31177", "url": "https://cs.wikipedia.org/wiki?curid=31177", "title": "Potštát", "text": "Potštát\n\nPotštát (německy \"Bodenstadt\") je město ležící v severní části okresu Přerov na potoce Veličce. Žije zde obyvatel. Jeho katastrální území má rozlohu 4 860 ha. Historické jádro města je od roku 2003 městskou památkovou zónou.\n\n\"(Statistické údaje k 30. 6. 2008)\"\n\n\nPrvní písemná zmínka o obci (tehdy již městu) pochází z roku 1322 – Záviš z Potštátu neboli \"Potenstat\" („Půtovo město“) z rodu Drslaviců, z kterého pochází větev Žampachů z Potštejna. Založeno německými horníky. V roce 1377 je připomínán jako opevněné město. Po požáru v roce 1388 postoupil Boček z Kunštátu městu dosavadní vrchnostenský pivovar uprostřed náměstí, markrabě Prokop Lucemburský potvrdil dosavadní výsady a přidal nová privilegia v roce 1394.\n\n1408 se městečko i s okolními vesnicemi dostává z majetku Bočka z Kunštátu do majetku Tasa z Prusinovic. Koncem 16. století vystavěna známá hodinová věž. Roku 1623 je panství Janu Šťastnému Podstatskému z Prusinovic konfiskováno pro účast ve stavovském povstávní. Roku 1663 se dostává do majetku šlechtice Jana Walderodeho. Rod Walderode respektive od roku 1814 Desfours-Walderode panství drží až do roku 1945. Město několikrát za dobu své existence vyhořelo. Na přelomu 18. a 19. století silné punčochářství, tkalcovství, později zřízena i továrna na lihoviny.\n\nPo roce 1945 byla vysídlena německy hovořící většina obyvatel. Dosídlení nebylo úplné – nynější počet je zhruba polovinou stavu ze začátku 20. století. Vliv na to měla poměrně odlehlá poloha, umocněná zřízením vojenského újezdu Libavá v západním sousedství města (přerušena tak byla mj. silnice z Hranic do Města Libavé). Od 10. října 2006 byl obci vrácen status města.\n\nKostel svatého Bartoloměje za jihozápadním koutem náměstí se připomíná v roce 1408 jako farní, původně gotický, upravován postupně renesančně, barokně a pseudoslohově.\n\nHřbitovní kostel Nanebevzetí Panny Marie pochází z roku 1658. Fresky v interiéru od Josefa Laslera jsou z roku 1749. 6. července 1946 byl kostel po zásahu bleskem poškozen požárem, z té doby pochází nynější provizorní zastřešení věže. Fresky restaurovány po roce 1973 a znovu po roce 1990.\n\nZámek jižně od náměstí je poprvé připomínán jako tvrz v roce 1377, na počátku 17. století přestavěna renesančně na čtyřkřídlý zámek, při poslední přestavbě po požáru v roce 1815 byla snesena zámecká věž a fasády změněny klasicistně.\n\nHodinová věž uprostřed náměstí pochází z doby kolem roku 1700 a je posledním zbytkem městského (původně vrchnostenského) pivovaru zbořeného po roce 1830.\n\nNecelé 4 km jihovýchodně od města se dochovaly nepatrné pozůstatky původního hradu Potštát, zvaného též Puchart. Opuštěn byl po vybudování tvrze ve městě.\n\nSamospráva města od roku 2016 vyvěšuje 5. července zlatočervenou moravskou vlajku.\n\n\n"}
{"id": "31179", "url": "https://cs.wikipedia.org/wiki?curid=31179", "title": "Radotín (okres Přerov)", "text": "Radotín (okres Přerov)\n\nRadotín je obec ležící v okrese Přerov. Žije zde obyvatel. Jeho katastrální území má rozlohu 264 ha.\n\nPrvní písemná zmínka o obci pochází z roku 1447.\n\n"}
{"id": "31180", "url": "https://cs.wikipedia.org/wiki?curid=31180", "title": "Rakov (okres Přerov)", "text": "Rakov (okres Přerov)\n\nRakov je obec ležící v okrese Přerov. Žije zde obyvatel. Jeho katastrální území má rozlohu 496 ha. Obec Rakov je členem dobrovolného svazku obcí mikroregionu Záhoran.\n\nV obci Rakov je mateřská škola, prodejna smíšeného zboží, hostinec.\n\nPrvní písemná zmínka o obci pochází z roku 1371.\n\nV roce 2003 bylo opraveno a rekonstruováno výletiště pro účely pořádání kulturně-společenských akcí. V roce 2004 prošla budova bývalé školy, v níž je umístěna mateřská škola, velmi rozsáhlou rekonstrukcí. Mateřská škola je po této rekonstrukci jedním z nejmodernějších předškolních zařízení v okrese Přerov. V roce následujícím byla provedena oprava části místní ulice Rokytí a výstavba nového dětského hřiště za Kulturním domem. Dále se připravuje rozsáhlá investice do výstavby inženýrských sítí ke stavebním pozemkům v obci. Od roku 2005 probíhá v katastru obce komplexní pozemková úprava.\n\n"}
{"id": "31181", "url": "https://cs.wikipedia.org/wiki?curid=31181", "title": "Tučín", "text": "Tučín\n\nTučín () je obec ležící v okrese Přerov. Žije zde obyvatel a jeho katastrální území má rozlohu 480 ha.\n\nNázev obce vznikl pravděpodobně z osobního jména Tucha (jde o zkratku některého ze složených osobních jmen s komponentem Tuch-, Tucho-, tuch-, „odvaha“, obdobně Drahotuch, Sobětuch, Tuchorad) příponou -ín.\n\nNejstarší písemná zmínka o Tučíně pochází z roku 1351. Podle zápisu v zemských deskách prodali Tobiáš a Beneš ze Štralku urozeným mužům Janovi a Drslavovi, bratřím z Kravař, a jejich dědicům čtyři lány se vším příslušenstvím, které drželi ve vsi Tučíně.\n\nV roce 2009 získala obec titul Vesnice roku.\n\n\n\n"}
{"id": "31182", "url": "https://cs.wikipedia.org/wiki?curid=31182", "title": "Týn nad Bečvou", "text": "Týn nad Bečvou\n\nTýn nad Bečvou (do roku 1949 jen \"Týn\") je obec ležící v okrese Přerov. Žije zde obyvatel. Jeho katastrální území má rozlohu 1200 ha. Protéká tudy řeka Bečva.\n\nPrvní písemná zmínka o obci pochází z roku 1447. Jméno vzniklo z obecného jména \"Týn\" – oplocené místo. Původně zde stál hradní pivovar.\n\nOd 1. ledna 1976 do 31. prosince 1991 byla obec součástí města Lipník nad Bečvou.\n\n\n\n\n"}
{"id": "31183", "url": "https://cs.wikipedia.org/wiki?curid=31183", "title": "Vlkoš (okres Přerov)", "text": "Vlkoš (okres Přerov)\n\nVlkoš je obec ležící v okrese Přerov. Žije zde obyvatel. Jeho katastrální území má rozlohu 895 ha.\n\n\nPrvní písemná zmínka o obci pochází z roku 1294.\n\n\n\n"}
{"id": "31184", "url": "https://cs.wikipedia.org/wiki?curid=31184", "title": "Blatec (okres Olomouc)", "text": "Blatec (okres Olomouc)\n\nBlatec je obec ležící v okrese Olomouc. Má obyvatel a jeho katastrální území má rozlohu 659 ha.\n\nPrvní písemná zmínka o obci pochází z roku 1131.\n\nObec se člení na 2 základní sídelní jednotky: Blatec a Kocanda.\n\nDo Blatce vedou dvě silnice třetí třídy, které jsou napojeny na silnici II/435, jedna z obce Kožušany-Tážaly a druhá z Charvát. Dvě zmíněné komunikace dále vedou směrem k obci Dubany.\n\nNa okraje obce se nachází železniční stanice ležící na trati č. 301 Olomouc - Nezamyslice.\n\nDopravní obslužnost obce také zajišťuje autobusová linka IDSOK - Integrovaného dopravního systému Olomouckého kraje číslo 704. Linka jezdí po trase Olomouc-Tovačov-Kroměříž.\n\n\n"}
{"id": "31185", "url": "https://cs.wikipedia.org/wiki?curid=31185", "title": "Bouzov", "text": "Bouzov\n\nBouzov (německy \"Busau\") je obec ležící v okrese Olomouc. Žije zde obyvatel. Jeho katastrální území má rozlohu 4231 ha. V obci se nachází hrad Bouzov.\n\nPrvní písemná zmínka o obci pochází z roku 1317.\n\nV místním pivovaře (patřícímu v té době Řádu německých rytířů) se na č. 21 narodil sládkovi Ernstu Czechovi 10. 4. 1799 syn Wenzl Franz, který se také vyučil sládkem a později pracoval jako sládek v pivovaře Řádu německých rytířů v Horní Dlouhé Loučce (na sovineckém panství). Tam se mu na č. 39 narodil 17. 10. 1862 syn Emil Czech, pozdější akademický malíř.\n\nVe třicátých letech navrhl pro Bouzov obecnou a měšťanskou školu slavný architekt Bohuslav Fuchs.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "31186", "url": "https://cs.wikipedia.org/wiki?curid=31186", "title": "Domašov u Šternberka", "text": "Domašov u Šternberka\n\nObec Domašov u Šternberka (německy \"Domeschau\") se nachází v okrese Olomouc v Olomouckém kraji. Leží v Nízkém Jeseníku, asi 4 km jihovýchodně od Šternberka a protéká jí potok Aleš. Žije zde obyvatel.\n\nPrvní písemná zmínka o obci pochází z roku 1220, kdy byla založena klášterem Hradisko. V jeho držení také spolu s blízkým Těšíkovem zůstala až do zrušení kláštera v roce 1784. Poté ji spravoval státní náboženský fond, od kterého ves roku 1826 získal hrabě Filip Ludvík Saint Genois. Ne však na dlouho, v roce 1850 v souvislosti se vznikem obecních samospráv se Domašov u Šternberka stal samostatnou obcí v politickém a soudním okrese Šternberk. Ačkoli šlo o jinak zemědělskou obec, fungoval zde také mlýn, pila a v jejím okolí dva kamenolomy. Obec založená původně českými kolonisty byla již brzy po svém vzniku poněmčena, po roce 1938 se stala součástí Sudet a po válce byli její obyvatelé odsunuti. V letech 1975–1990 byl Domašov součástí města Šternberka, poté se opět osamostatnil.\n\n\n"}
{"id": "31187", "url": "https://cs.wikipedia.org/wiki?curid=31187", "title": "Domašov nad Bystřicí", "text": "Domašov nad Bystřicí\n\nObec Domašov nad Bystřicí (dříve též Domštát nebo \"Tomášov\"; německy \"Domstadt\" či \"Domstadtl\") se nachází v Olomouckém kraji, okres Olomouc, asi 10 km východně od Šternberka. Leží v Nízkém Jeseníku v zalesněném údolí říčky Bystřice, podél které také vede železniční trať č. 310 z Olomouce do Opavy. Žije zde obyvatel.\n\nObec se nečlení na části. Od roku 2016 má dvě katastrální území, \"Domašov nad Bystřicí\" a \"Domašov nad Bystřicí I\". Převážná většina území obce patří do katastru Domašov nad Bystřicí o rozloze 15,951448 km², Domašov nad Bystřicí I je naproti tomu velmi malé katastrální území o rozloze 0,031919 km², fakticky jde jen o jediný pozemek, který je převážně zalesněný.\n\nPoprvé je Domašov zaznamenán v listině z roku 1269 a v pozdější listině v roce 1274, kde je uváděn v latinském tvaru \"Domatsov\". Podobný nejstarší český název uvádí listina z roku 1410, která uvádí tvar \"Domassov\". V českých listinách a písemnostech se lze rovněž setkat s názvy \"Domaštat\" (1516), \"Thomštat\" (1771) nebo \"Tomášov\" (1850). V německých pramenech se objevují pojmenování \"Domstadt\" (\"1547\"), \"Domestat\" (1561), \"Domostat\" (1636) a \"Domastadtl\" (1751). Názvy vycházejí z původní podoby \"Thomasstat\", která se nachází v listině z roku 1323, kterou byla původní ves jmenována městem.\n\nDomašov spolu s nedalekými Hraničními Petrovicemi a Bělou původně náležel jako léno olomouckému biskupovi, od kterého byl odkoupen v roce 1403 tehdejším majitelem šternberského panství Petrem z Kravař a v rámci kterého zůstal trvale součástí až do zániku patrimoniální správy v roce 1848, kdy se o dva roky později stal součástí vytvořeného okresu Šternberk, s výjimkou let 1938–1945, ve kterých došlo k jeho připojení k Německu a podřízení landrátu v Moravském Berouně náležejícímu k Sudetské župě. V roce 1960 se při reorganizaci státní správy a zániku některých menších okresů připojil k okresu Olomouc.\n\nToto sídlo bylo původně důležitým střediskem na cestě z Olomouce do Slezska. Ze středověku se zde zachovaly zbytky tvrze na ostrohu ve vzdálenosti asi 120 metrů od kostela směrem ke hřbitovu. Tvrz svou funkcí sloužila nejen k ochraně kupecké cesty, ale zároveň jako odpočívadlo pro byzantské kupce, kteří touto cestou jezdili k Baltskému moři. Někdy v době, kdy se Domašov dostává do rukou Petra z Kravař a tím trvalou součástí panství Šternberk, je povýšen na město. To souviselo mimo jiné s povahou tohoto sídla, jehož obyvatelé se ve středověku do značné míry zabývali hornictvím a zpracováním železné rudy. Až v pozdější době převládl ráz téměř zemědělský s menším podílem řemeslné výroby.\n\nSprávu obce vykonával v zastoupení vrchnosti rychtář společně s purkmistrem a několika konšely (přísežnými). V roce 1548 získala obec městskou rychtu a správní moc přešla do rukou městské rady. V tomtéž roce je také poprvé zmíněna místní, později rychtářská, rodina Rosensprungů, jejíž členové postupně obsazovali rychty v okolí a ve stoletích následujících se celý rod výrazně rozvětvil v dalších okolních obcích. V roce 1617 byla Domašovu propůjčena králem Matyášem městská práva a v roce 1626 tehdejší držitelé panství Jindřich Václav a Karel Friedrich vévodové Münsterberští, páni na Šternberku a Jevišovicích, osvobozují poddané v městečku Domašově nad Bystřicí od povinných robot za stanovený roční plat. V roce 1636 dostal Domašov od vévody Silvia Würtemberského právo várečné a odúmrť. Místní fojtství společně se statkem za fojta Michaela Bernarda od téhož majitele panství získalo v prosinci 1659 výsady. V roce 1690 bylo městečko osvobozeno od stavění sirotků. V polovině 17. století měl Domašov přechodně status svobodného horního města.\n\nVe dnech 29. a 30. června 1758 zde proběhla tzv. bitva u Domašova mezi rakouskými a pruskými vojsky. Rakušané pod velením generálmajora Ernsta Gideona von Laudon a generálmajora Josefa von Žiškovič napadli a rozprášili zásobovací konvoj pro pruskou armádu obléhající Olomouc, chráněnou silami generála Hanse Joachima von Ziethen, načež Fridrich II. opustil v důsledku těchto ztrát 2. července své pozice u moravské metropole. Na paměť této události o sto let později nechalo na místě této události město Olomouc postavit tzv. Černý kříž\n\nV roce 1791 byl postaven kostel svaté Anny na místě původního dřevěného kostelíka zříceného o rok dříve a osazen oltářem ze zrušeného kláštera Hradisko. Již na přelomu 18. a 19. století zde byla triviální, později obecná škola. Dne 1. července 1872 byl zahájen provoz na Moravsko-slezské centrální dráze Olomouc – Opava, nynější staniční budova byla postavena v roce 1883. Konec devatenáctého a přelom dvacátého století je ve znamení postupného rozvoje průmyslu. Postaven byl mlýn a lihovar, později podnik na zpracování kyselek z místních pramenů a otevření kamenolomu. V roce 1921 byla v městečku založena menšinová česká škola. V roce 1949 došlo ke zřízení vojenského prostoru Libavá na sousedním katastru obce.\n\nDomašov byl obcí téměř s čistě převládajícím německým etnikem. Výjimku tvoří pouze pár českých jmen uváděných v urbářích v průběhu šestnáctého století a poté až v roce 1930 provedené sčítání obyvatel, které uvádí, že v městečku Domašově žilo 1149 obyvatel a z toho jen 88 Čechů. Ke kompletní výměně obyvatelstva dochází až po roce 1945, kdy vlivem vysídlení Němců z Československa přicházejí noví čeští dosídlenci, kteří však demograficky již původní stav obyvatel nenaplnili.\n\nObec se k 1. lednu 2016 na základě zákona č. 15/2015 Sb., o hranicích vojenských újezdů, mírně rozšířila o katastrální území \"Domašov nad Bystřicí I\", které do 31. prosince 2015 náleželo k vojenskému újezdu Libavá. Původně ovšem pozemky téměř celého moderního k. ú. \"Domašov nad Bystřicí I\" tvořilo okrajovou část katastrálního území \"Smilov\", pouze severní okraj náležel před tímto datem ke katastrálnímu území \"Bělá\". Smilov i Bělá byly před vznikem vojenského újezdu Libavá samostatnými obcemi, jejichž celá zástavba byla po začlenění do Libavé soustavně ničena, až byla nakonec srovnána se zemí. K 20. prosinci 2002 byly oba katastry zrušeny a půda moderního k. ú. \"Domašov nad Bystřicí I\" začleněna do rozšířeného k. ú. \"Město Libavá\", z něhož byla vyčleněna k 2. červnu 2014 v rámci příprav na optimalizaci (zmenšení) vojenského újezdu Libavá.\n\nDne 25. dubna 2018 bylo schváleno usnesením výboru pro vědu, vzdělání, kulturu, mládež a tělovýchovu Poslanecké sněmovny udělení vlajky obce.\n\nV obci se nachází kostel sv. Anny postavený v roce 1791. Někdejší městské jádro bylo citelně poznamenáno demolicemi.\n\nJižním směrem od obce se nachází chráněný přírodní výtvor \"Kamenné proudy\" a k němu navazující naučná stezka.\n\n"}
{"id": "31188", "url": "https://cs.wikipedia.org/wiki?curid=31188", "title": "Dub nad Moravou", "text": "Dub nad Moravou\n\nDub nad Moravou je městys ležící v okrese Olomouc, asi 12 km východně od Prostějova. Žije zde obyvatel. Jeho katastrální území má rozlohu 1566 ha.\n\nMá tři části:\n\n\nPrvní písemná zmínka o obci pochází z roku 1141, kdy je připomínána v majetku biskupského kostela v Olomouci. Roku 1232 jej získala olomoucká kapitula, která jej připojila ke svému nenakonickému statku. K Nenakonicím patřil až do zrušení patrimoniální správy. Roku 1848 byl Dub povýšen na městečko.\n\nOd 10. října 2006 byl obci vrácen status městyse.\n\n\nBlíže o jednotlivých památkách viz Samek a kol. (1994)\n\n\n\n\n"}
{"id": "31190", "url": "https://cs.wikipedia.org/wiki?curid=31190", "title": "Hněvotín", "text": "Hněvotín\n\nHněvotín () je obec ležící v okrese Olomouc v Olomouckém kraji. Žije zde obyvatel. Jeho katastrální území má rozlohu 1173 ha. V roce 2016 obdržel Hněvotín titul Vesnice roku Olomouckého kraje.\n\nPrvní písemná zmínka o obci pochází z roku 1078. Ve 14. století byla na místě dnešního kostela menší stavba. Roku 1757 byla postavena barokní fara a až roku 1774 byl postaven barokní kostel sv. Leonarda. Kostel je ohrazen zdí a má vstupní bránu. V Hněvotíně žilo převážně německé obyvatelstvo, obec byla proto až do konce druhé světové války součástí olomouckého jazykového ostrova (v roce 1930 zde žilo celkem 1502 obyvatel, z toho 892 národnosti německé, 602 československé a 8 ostatních).\n\n\n\n"}
{"id": "31191", "url": "https://cs.wikipedia.org/wiki?curid=31191", "title": "Komárov (okres Olomouc)", "text": "Komárov (okres Olomouc)\n\nObec Komárov (německy \"Komarn\") se nachází v okrese Olomouc v Olomouckém kraji. Leží na rozhraní Hané a Nízkého Jeseníku, mezi Mladějovicemi a Řídečí a asi 5 km severozápadně od Šternberka, protéká jí Řídečský a Zlatý potok. Žije zde obyvatel.\n\nPrvní doložená písemná zmínka o obci jako součásti šternberského panství pochází z roku 1480, ačkoli existovala zřejmě již dvě století před tím, a to nejdříve ve vlastnictví olomouckého biskupství. Malá zemědělská a prakticky čistě německá vesnice se v roce 1850 stala samostatnou obcí v politickém a soudním okrese Šternberk, po roce 1938 byla součástí Sudet a po roce 1945 byli původní obyvatelé vysídleni. V letech 1961–1979 byla podobně jako sousední Řídeč součástí obce Mladějovice, poté zase součástí Šternberka. Osamostatnila se k 1. lednu 1993.\n\n\n"}
{"id": "31192", "url": "https://cs.wikipedia.org/wiki?curid=31192", "title": "Křelov-Břuchotín", "text": "Křelov-Břuchotín\n\nKřelov-Břuchotín je obec ležící v okrese Olomouc, sestávající z vesnic Křelov a Břuchotín. Žije zde obyvatel. Její katastrální území má rozlohu 786 ha. Leží v bezprostřední blízkosti dálnice D35.\n\nVe vesnici Křelov je farní kostel sv. Jiljí a rybník. Křelov má vlastní školu (první stupeň základní školy), školku, sokolovnu, faru, knihovnu, poštu a tři obchody se smíšeným zbožím. Ve vesnici Břuchotín je na návsi kaple Nejsvětější Trojice z roku 1773. Dopravní dostupnost je zajištěna autobusy.\n\nVes Břuchotín se stala v roce 1961 součástí obce Křelov, od 1. července 1975 do 31. prosince 1994 byly obě vesnice součástí města Olomouce a poté se na základě referenda společně osamostatnily pod názvem Křelov-Břuchotín.\n\n\n"}
{"id": "31193", "url": "https://cs.wikipedia.org/wiki?curid=31193", "title": "Lutín", "text": "Lutín\n\nLutín je obec ležící v okrese Olomouc. Žije zde obyvatel. Jeho katastrální území má rozlohu 820 ha.\n\nPrvní písemná zmínka o obci pochází z roku 1234, již roku 1131 je však zmiňován Třebčín.\n\nVe 40. letech 19. století dosáhl počet obyvatel 312. Roku 1980 byl k vesnici připojen sousední Třebčín.\n\n\n\nHlavním průmyslovým hráčem v obci, jenž zaměstnává i lidi ze širokého okolí, je firma Sigma Group, jenž sídlí spolu s dalšími podniky v areálu Sigma. Tradice firmy se datuje už od roku 1868, kdy byla Ludvíkem Sigmundem otevřena první pumpařská firma.\n\nV obci sídlí mateřská škola Klubíčko Lutín, do které k březnu 2015 dochází 112 dětí. Dále se tu nachází základní škola, ve které v březnu 2015 336 žáků navštěvuje devět tříd.\n\nStředoškolské vzdělání zajišťuje Sigmundova střední škola strojírenská, jenž nabízí výuční obory, stejně tak jako možnost maturity.\n\n\n"}
{"id": "31194", "url": "https://cs.wikipedia.org/wiki?curid=31194", "title": "Majetín", "text": "Majetín\n\nMajetín je obec ležící v okrese Olomouc ve výšce 206 metrů nad mořem. Žije zde obyvatel a jeho katastrální území má rozlohu 948 ha. Obec oceněna Bílou stuhou v roce 2000, Zelenou stuhou v roce 2002, Modrou stuhou v roce 2004 a Zlatou stuhou v roce 2005 v soutěži Vesnice roku v Olomouckém kraji.\n\nPrvní písemná zmínka o obci pochází z roku 1277 (\"Moiethin\").\n\nV obci Majetín má svůj původ příjmení Meitner, které zde vzniklo jako místní židovské příjmení v souvislosti s patentem císaře Josefa II. (patent Josefa II. z června 1787 s platností od 1. ledna 1788). Z této rodiny Meitnerů pochází například malíř Jiří Meitner nebo jaderná fyzička Lise Meitnerová. V přeneseném významu lze tedy říci, že prvek Meitnerium (číslo 109 v periodické soustavě prvků) má jméno odvozené od obce Majetín. Protože Majetín nemá vlastní židovský hřbitov, byli židovští obyvatelé Majetína pohřbíváni na Židovském hřbitově v Tovačově.\n\nSamospráva obce od roku 2016 vyvěšuje 5. července moravskou vlajku. \n\n\n"}
{"id": "31197", "url": "https://cs.wikipedia.org/wiki?curid=31197", "title": "Mutkov", "text": "Mutkov\n\nObec Mutkov (dříve také Molkov; německy \"Mauzendorf\") se nachází v okrese Olomouc v Olomouckém kraji. Leží v Nízkém Jeseníku, asi 2 km jižně od Huzové a 8 km severně od Šternberka u silnice do Rýmařova. Žije zde obyvatel.\n\nPrvní písemná zmínka o obci pochází z roku 1320, tehdy se nazývala \"Muchochov\". Delší dobu však až do roku 1910 existovala pod názvem \"Molkov\". Ves byla původně majetkem olomouckého biskupství, v 15. století ale zanikla a byla obnovena až v roce 1606 městem Olomouc, kterému patřila do roku 1850, kdy se v souvislosti se vznikem obecních samospráv stala samostatnou obcí v politickém a soudním okrese Šternberk. Po roce 1938 se Mutkov jako malá, téměř čistě německá obec stal součástí Sudet a po válce byli jeho původní obyvatelé odsunuti.\n\nSoučástí Mutkova byla původně i osada Pasecký Žleb (\"Passekgrund\"), kde byla provozována pila a mlýn, a spolu s ní se v letech 1961–1992 stal součástí obce Paseka. Poté se Mutkov opět osamostatnil, ale Pasecký Žleb již zůstal součástí Paseky.\n\n\n"}
{"id": "31198", "url": "https://cs.wikipedia.org/wiki?curid=31198", "title": "Řídeč", "text": "Řídeč\n\nObec Řídeč (německy \"Rietsch\") se nachází v okrese Olomouc v Olomouckém kraji. Leží v lesnatém podhůří Nízkého Jeseníku, východně od Komárova a asi 5 km severozápadně od Šternberka, protéká jí Zlatý potok. Žije zde obyvatel.\n\nPrvní písemná zmínka o obci pochází z roku 1295, vznikla na šternberském panství jako hornická osada kvůli těžbě železné rudy. Původně česká ves, od roku 1850 samostatná obec, se koncem 17. století poněmčila a po roce 1938 se stala součástí Sudet. Po roce 1945 byli původní obyvatelé odsunuti. Až do roku 1910 existovala také pod českým názvem \"Rýdeč\". V letech 1961–1979 byla stejně jako sousední Komárov součástí obce Mladějovice, poté spolu s ní zase součástí Šternberka. Osamostatnila se k 1. lednu 1994.\n\nNarodil se tu a působil zemědělec a politik Alois Rieger (1869–1951), na počátku 20. století poslanec Moravského zemského sněmu a Říšské rady.\n\n\n"}
{"id": "31200", "url": "https://cs.wikipedia.org/wiki?curid=31200", "title": "Slavětín (okres Olomouc)", "text": "Slavětín (okres Olomouc)\n\nSlavětín je obec ležící v okrese Olomouc. Žije zde obyvatel. Jeho katastrální území činí celkem 491 ha.\n\nZa zakladatele bývá považován Slavata, královský lovčí a úředník, jehož jméno je zmiňováno mezi lety 1208–1232. V zápisech z roku 1360 je veden jako svědek kupní smlouvy Jakub ze Slavětína. O patnáct let později byl Vítek ze Slavětína jmenován lovčím na úsovském hradě.\n\nAž do třicetileté války obec často střídala majitele, kterými byla převážně nižší šlechta, po ní přešel pod správu pánů z Haňovic.\n\nV roce 1686 vesnici obývalo 7 sedláckých rodin a tři chalupnické. Na přelomu 19. a 20. století počet obyvatel vzrostl na 360.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nU hlavní cesty stojí kaple svatých Cyrila a Metoděje z roku 1887, kterou nechal vybudovat bratři František a Placidus Mathon. Má osmiboký půdorys a je krytá kupolovitou střechou.\n\n\n"}
{"id": "31201", "url": "https://cs.wikipedia.org/wiki?curid=31201", "title": "Strukov", "text": "Strukov\n\nObec Strukov se nachází v okrese Olomouc v Olomouckém kraji. Leží na Hané, zhruba uprostřed trojúhelníku tvořeného městy Šternberk, Uničov a Litovel. Protéká tudy říčka Teplička a žije zde obyvatel. Její katastrální území má rozlohu 53 ha a rozlohou je tak druhou nejmenší obcí v České republice.\n\nPrvní písemná zmínka o vsi pochází z roku 1789, kdy vznikla jako osada obce Žerotín na místě vysušeného rybníka. V roce 1868 se odtrhla a byla samostatnou obcí v politickém a soudním okrese Šternberk, přičemž až do roku 1880 se nazývala Strokanice (\"Strokowitz\"). K Žerotínu byla znovu připojena v letech 1960–1990, poté se opět osamostatnila.\n\n\nJe zde také biocentrum B–9.\n\n\n"}
{"id": "31202", "url": "https://cs.wikipedia.org/wiki?curid=31202", "title": "Střeň", "text": "Střeň\n\nStřeň je obec ležící v okrese Olomouc. Žije zde obyvatel. Jeho katastrální území má rozlohu 579 ha.\n\nPrvní písemná zmínka o obci pochází z roku 1390.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "31203", "url": "https://cs.wikipedia.org/wiki?curid=31203", "title": "Štarnov", "text": "Štarnov\n\nObec Štarnov (německy \"Starnau\") se nachází v okrese Olomouc v Olomouckém kraji. Rozkládá se na hanácké rovině, asi 4 km jižně od Šternberka a protéká jí říčka Grygava. Žije zde obyvatel. Štarnovem prochází železniční trať č. 290.\n\nPrvní písemná zmínka o obci pochází z roku 1269. Založili ji páni ze Šternberka, a kromě období mezi lety 1332–1550, kdy ji darovali olomouckému klášteru klarisek, patřil Štarnov ke šternberskému panství. A to až do roku 1850, kdy se stal samostatnou obcí v politickém a soudním okrese Šternberk. Šlo o středně velkou zemědělskou obec, národnostně převážně českou. V letech 1976–1990 byl Štarnov součástí obce Bohuňovice, poté se opět osamostatnil.\n\n\n\n"}
{"id": "31204", "url": "https://cs.wikipedia.org/wiki?curid=31204", "title": "Štěpánov (okres Olomouc)", "text": "Štěpánov (okres Olomouc)\n\nObec Štěpánov se nachází v okrese Olomouc v Olomouckém kraji. Leží přibližně 10 km severně od Olomouce, 10 km východně od Litovle a 6 km jihozápadně od Šternberka. Rozlohou se jedná o jednu z největších hanáckých obcí a žije zde obyvatel.\n\nKatastrem obce, které se skládá z několika dříve samostatných obcí, protékají řeky Morava a Oskava i říčka Sitka, zasahuje též do chráněné krajinné oblasti Litovelské Pomoraví. Štěpánovem prochází železniční koridor Olomouc–Praha (trať č. 270).\n\nSoučástí obce jsou i \"Hutě\", ačkoli nejde o evidenční část obce. Je to původně dělnická kolonie a nachází se mezi dřívějšími železárnami, vlakovým nádražím a částí Březce.\n\nBřezce byly ke Štěpánovu připojeny v roce 1960, Moravská Huzová i se Stádlem a Benátkami roku 1974. Od roku 1976 byla součástí obce také Liboš, ta se však koncem roku 1990 opět osamostatnila.\n\nPrvní písemná zmínka o obci je v donační listině krále Přemysla Otakara I. z roku 1201, kterou Štěpánov daroval klášteru Hradisko. Postupně rozšiřovaná vesnice klášteru zůstala až do jeho zrušení roku 1784, poté ji spravoval státní náboženský fond, od kterého ji v roce 1826 odkoupil hrabě Filip Ludvík Saint Genois. Nepatřila mu ovšem dlouho, již v roce 1850 při vzniku obecních samospráv se ze Štěpánova stala samostatná obec v politickém a soudním okrese Šternberk.\n\nRelativně velká obec, převážně českého charakteru, ale s německou menšinou, dosáhla značného rozvoje po roce 1842, kdy zde František Klein založil známé železárny. Důvodem bylo výhodné železniční spojení Vídeň–Olomouc–Praha, které poskytla tehdy budovaná Severní dráha císaře Ferdinanda. Ovšem za velké hospodářské krize v roce 1932 železárny svůj provoz ukončily.\n\nV roce 1938 byl ve Štefanově internační tábor pro sudetské Němce. V roce 1939 pak prostory bývalých železáren bratří Kleinů sloužily několik měsíců jako prostor koncentračního tábora (pojmenování převzato z dobového tisku) pro shromažďování židovského obyvatelstva Olomouce a okolí před odsunem do koncentračních táborů. V letech 1945–1946 se areál železáren naopak využíval pro internační tábor Němců v souvislosti s jejich pracovním začleněním a později odsunem.\n\nVe Štěpánově jsou tři kostely:\n\nDále se zde nachází např. socha T. G. Masaryka nebo busta Antonína Švehly, součást původního sousoší z 30. let 20. století.\n\nOd roku 1882 v obci působí Sbor dobrovolných hasičů. Nachází se zde také základna Armády ČR, která pořádá vojenská cvičení. Samospráva obce od roku 2010 pravidelně vyvěšuje moravskou vlajku.\n\nNejvýznamnější úlohu hraje doprava železniční. Štěpánovem prochází páteřní koridorová trať č. 270 Olomouc–Praha. Počet spojů je v hodinovém taktu s výjimkou dopoledních hodin. Na vlaky jsou z 60 % nasazovány moderní el. jednotky ř. 640, známé jako RegioPanter. Železniční spojení je třikrát rychlejší než autobusové. Zatímco vlak trasu Štěpánov – Olomouc hl.n. absolvuje za 8 minut, autobus to stihne nejdříve za 26 minut. Obec je řada domů postavených kolem cesty v délce zhruba 3 kilometrů, přechody pro chodce jsou od sebe zhruba kilometr a půl. Okolo ní parkují auta. Středem obce vede hlavní cesta bez retardérů či rychlostních kamer. Mezi částmi Štěpánov a Březce je cesta s rychlostí 70 kilometrů za hodinu, chodí zde lidé na cestu do školy/školky, či do práce. Není zde přechod pro chodce.\n\nV jižní části obce se nachází stejnojmenná stanice, jež byla v letech 2002–2004 kompletně rekonstruována včetně nádražní budovy. V roce 2008 byla ukončena služba výpravčího a byla uzavřena pokladna. Čekárna pro cestující vydržela v provozu až do 1. dubna 2012, kdy byla z důvodu rostoucích nákladů a nepřispívání obce Štěpánov na údržbu z rozhodnutí RSM v Olomouci uzavřena. Zanikla tím poslední služba pro cestující a nádražní budova, která je kulturní památkou a v roce 2002 byla nákladně opravena, začala opět chátrat.\n\nVe Štěpánově jsou též provozovány tyto autobusové linky:\n\n\n\n"}
{"id": "31205", "url": "https://cs.wikipedia.org/wiki?curid=31205", "title": "Šumvald", "text": "Šumvald\n\nŠumvald (německy \"Schönwald\") je obec ležící v okrese Olomouc. Žije zde obyvatel. Jeho katastrální území má rozlohu 2099 ha.\n\n\nPrvní písemná zmínka o obci pochází z roku 1272.\n\nKostel svatého Mikuláše: V roce 2006 byl při historickém průzkumu ve zdivu kostela objeven svatostánek (tzv. sanktuárium) ze 70. nebo 80. let 13. století. Nález potvrzuje raně gotický původ stavby. Raně gotický je i půdorys kostela, presbytář, klenba a okenní kružba. Kostel byl poprvé přestavován na konci 14. století, dále na konci 17. století a naposledy na přelomu 18. a 19. století.\n\nSbor dobrovolných hasičů byl založen roku 1881. Samospráva obce pravidelně 5. července vyvěšuje zlato-červenou moravskou vlajku.\n\nV roce 2018 v soutěži Vesnice roku se Šumvald umístil na 2. místě za obcí Dolní Němčí ze Zlínského kraje. Výsledky soutěže, které se v roce 2018 zúčastnilo 228 obcí z celé České republiky, byly vyhlášeny 15. 9. 2018.\n\n\n\n"}
{"id": "31206", "url": "https://cs.wikipedia.org/wiki?curid=31206", "title": "Tovéř", "text": "Tovéř\n\nTovéř, často uváděná jako Toveř, je obec ležící v okrese Olomouc. Její katastrální území má rozlohu 204 ha. Žije zde obyvatel.\n\nPrvní písemná zmínka o obci pochází z roku 1203, kdy je zmíněna v listině vydané moravským markrabětem Vladislavem Jindřichem. Ve vlastnictví obce se vystřídala řada feudálních pánů, nejdéle (404 let) vlastnil Tovéř klášter kartuziánů z Dolan. Roku 1850 se Tovéř stala samostatnou obcí olomouckého okresu. Ve 20. letech dvacátého století byla v obci zavedena kanalizace později i elektrická síť. Na konci druhé světové války proběhly u Tovéře střety Rudé armády s německými oddíly.\n\nV průběhu padesátých let dvacátého století prošla sedlácká obec kolektivizací. Proti té se postavil protikomunistický odbojář Miloslav Štědrý.\n\nV roce 1960 se obec sloučila s obcí Dolany, samostatnost získala znovu až po pádu komunistického režimu v Československu.\n\nKaple je vystavěna na obdélníkovém půdorysu s půlkruhovým závěrem. Fasáda je členěna lizénami, v bocích prolomena párem oken s půlkruhovým záklenkem, okna lemována štukovými šambránami. Střecha je sedlová (nad závěrem valbová), trojúhelníkový štít je lemován zubořezem a prolomen kruhovým otvorem.\n\nPo roce 1945 prováděl drobné a udržovací práce dolanský farář za pomoci věřících občanů. Až v devadesátých letech dvacátého století byla obnovena fasáda kaple a po roce 2000 upraveno její okolí.\n\nKamenné kříže se zpravidla stavěly na konci nebo na začátku obce nebo tam, kde se stalo nějaké neštěstí. V Tovéři stával kamenný kříž na křižovatce u hospody vedle kaštanu, neboť tam historicky končila původní obecní zástavba. Uvedený kaštan narušoval statiku kříže, a tudíž byl za působení starosty Ladislava Slezáka přemístěn k polní cestě, též zvané Třináctka (u rybníka směrem na Dolany). Během rozšiřování zástavby obce byl na čas uložen v depozitáři a později postaven u kaple.\n\nHranolový podstavec s nápisovými deskami stojí na dvou pískovcových stupních, na něm je osazen pískovcový sloup ukončený korintskou hlavicí. Vrchol je sochařsky řešená kompozice sousoší Nejsvětější Trojice. Vytesaný nápis na nápisové desce: \"\"Ke cti nejsvětější Trojice Boží z vděčnosti Antonínu Foukalovi a Veronice, manželce jeho, postaveno na památku od Ignáce Vyjídáka a manželky jeho Františky z Toveře z čís. 9 a 23 léta Páně 1880 a od velebného pána P. Jana Stáhla, faráře a rady konsistoriálního, postaveno.\"\"\n\nBoží muka z druhé poloviny 18. století stojí východně od obce při cestě do Dolan. Jedná se o drobnou barokní stavbu.\n\nPůvodním povoláním byl chemik, autor mnoha zlepšovacích návrhů v oblasti chemie, člen Československé strany národně socialistické. Protikomunistický bojovník a významný představitel 3.odboje na Olomoucku.\n\nNarodil se 29. ledna 1914 v Tovéři u Olomouce.\n\nMalíř, výtvarný umělec a fotograf František Šnajdr se narodil 1. září 1914 v Tovéři u Olomouce.\n\n\n"}
{"id": "31207", "url": "https://cs.wikipedia.org/wiki?curid=31207", "title": "Újezd (okres Olomouc)", "text": "Újezd (okres Olomouc)\n\nObec Újezd (německy \"Augezd\") se nachází v okrese Olomouc v Olomouckém kraji. Leží na Hané, zhruba 4 km východně od Uničova. Obec se rozkládá okolo říčky Tepličky a má železniční stanici na trati Olomouc–Šumperk (č. 290). Žije zde obyvatel.\n\nÚjezd se skládá ze tří částí, které leží v jediném k. ú. \"Újezd u Uničova\":\n\nPrvní písemná zmínka o obci pochází z roku 1280. Až do roku 1850 patřila do šternberského panství, poté se stala samostatnou obcí v soudním okrese Uničov (politický okres Litovel, od roku 1909 politický okres Šternberk). Šlo o větší, převážně německou obec (např. v roce 1930 zde žilo celkem 1258 obyvatel, z toho 1089 Němců) s rozvinutým zemědělstvím. Fungovaly zde také tři mlýny, dále např. rolnická záložna, družstevní mlékárna nebo spolek Casino. Roku 1873 byl Újezd napojen na železniční trať Olomouc–Šumperk a v roce 1913 byla obec elektrifikována.\n\nPo roce 1938 se Újezd stal součástí Sudet, po válce byli jeho původní obyvatelé vysídleni a vesnice byla dosídlena z vnitrozemí, zejména ze střední Moravy a Slovácka, ale také třeba volyňskými Čechy. Roku 1960 se stala součástí okresu Olomouc a byly k ní jako její místní části připojeny Haukovice a Rybníček, do té doby samostatné obce.\n\n\n\n"}
{"id": "31208", "url": "https://cs.wikipedia.org/wiki?curid=31208", "title": "Ústín", "text": "Ústín\n\nÚstín je obec ležící v okrese Olomouc. Žije zde obyvatel. Jeho katastrální území má rozlohu 442 ha.\n\nPrvní písemný doklad o této obce máme z jedné latinské listiny z roku 1078.\n\nVe 12. století (kdy se vesnice jmenovala Vstin) konkrétně v roce 1160 daruje král Vladislav I. klášteru \"Hradisko\" v této obci 3 popluží, ostatní části v té době patří světským feudálům. Ve 14. století se píše název Ústín jako Hustin (zmínka z roku 1376). Víme také, že kolem roku 1373 zde vlastnili některé části vladykové Šeflín, Sumplín a Hanuš z Ústína, kteří však koupili poplužní dvůr od Všebora z Námeště spolu s třemi čtvrtlány, lázněmi a půlkou hospody. Dalším vlastníkem byl Sulík z Konice, ten vše prodal hradišťskému opatu Tevardovi (1365–1381). A od té doby má klášter ve svém vlastnictví celou obec, potom opat přikoupil mlýn nazývaný Spálený od Divy z Čekyně, který měl v té době v držení Luběnice. Mlýn byl vystavěn na toku Blaty. V tomto století se také poprvé objevují tzv. spory o blata mezi klášterem a Machníkem z Drahotuš, byly to pozemky mezi Ústínem a Luběnicemi po obou stranách potoka. V roce 1378 bylo rozhodnuto biskupským oficiálem Sanderem, že pozemky patří klášteru, ale mohou je užívat Ústínští i Luběničtí. Machník pak musel zaplatil „pokutu“ za to, že bral z těchto pozemků 6 let seno a otavu. Spor se znovu roznítil na konci století, kdy si obě strany zvolily jako smírčího soudce Lacka z Kravař. Lacek roku 1398 nařídil, aby zorané části už nikdy nebyly obdělávány, ale byly oběma stranami využívány jen jako pastviny.\n\nV 15. století za války Jiřího z Poděbrad a Matyáše Korvína klášter Hradisko ztrácí mimo jiného vlastnictví také Ústín, aby ho za 28 let znovu nabyl.\n\nJeště na počátku 16. století je obec zpustlá a opuštěná, ale do konce století je obnovena. Mlýn Spálenec byl prodán v roce 1556 Janu Drahanovskému ze Stvolové, je dohodnuto, že bude plnit povinnosti vůči klášteru a platit poplatky, které měli dřívější držitelé. Později byl mlýn prodán Havlu Kurovskému z Vrchlabí a Náměště.\n\nTřicetiletá válka v 17. století přinesla mnoho škod. Druhá polovina byla znovu poznamenána již zmiňovanými spory o blata. Za vlády císaře Leopolda I. (1640–1705), který vedl často války, vzrůstala chudoba a opati neustále zvyšovali nároky na své poddané, proto mezi nimi vzrůstala nespokojenost. A tak spolu s dalšími obcemi, které měl klášter v držení, podali i ústínští obyvatelé roku 1705 stížnost k císaři, ta však nebyla vyslyšena.\n\nV 18. století (v roce 1783) přestali zdejší poddaní robotovat a mohli se z roboty vyplatit, toto vyplácení však trvalo jen do roku 1848. Důležitým milníkem v dějinách této obce je zrušení kláštera Hradisko v roce 1784, obec téměř po 600 letech mění majitele a spadá pod náboženský fond. V roce 1788 dochází k rozparcelování dvora, jež provedl baron Skal z Vídně a tím vzniká osada Skalov, kterou osídlili především hněvotínští Němci. Každému z nich připadly asi 3 ha pole a stavební parcela. O sedm let později vykoupila obec jeden z tehdejších dvou mlýnů spolu s jezem i stavem a vše zrušila, bylo také vysušeno několik rybníků.\n\n19. století začíná pro Ústín prodejem obce do rukou Filipa Ludvíka ze Saint Genois (v roce 1826 a o rok později zanesen prodej do zemských desk). V tomto století byla vesnice mnohokrát stižena požárem, nejhorší v roce 1834, kdy lehla popelem celá. Na její obnovu přispěla nejvíce Moravskoslezská pojišťovna. Nepochybně i tato událost přispěla k založení sboru dobrovolných hasičů v roce 1892, tento spolek je aktivní dodnes a má bezesporu nejdelší tradici v obci. Potom co z vesnice v roce 1865 odtáhla pruská vojska vyskytla se epidemie cholery, zemřelo mnoho občanů.\n\nV roce 1902 je založeno vodní družstvo a ještě v tomtéž roce jsou zdejší pozemky odvodněny.V letech 1909–1911 došlo ke zcelování pozemků i přes to, že Skalovští byli proti, k úplnému spojení pak došlo v roce 1919, v té době již nebyl v osadě ani jeden občan německé národnosti, ti za přibližně 120 let přirozeně splynuli s původním místním obyvatelstvem.\n\nNa začátku 20. století v obci působí několik spolků, které působí osvětově a oživují společenský život. Patří mezi ně: čtenářský spolek „František Palacký“ (1903–1923), odbor Národní jednoty (1914–1949), Místní odbor republikánského dorostu (1937), Místní odbor pokrokových žen a Sbor dobrovolných hasičů (od 1892)\n\nPrvní světová válka byla pro většinu obyvatel překvapením: „\"… dne 31. července 1914 byli jsme vyburcováni po půl noci obecním bubnem a starosta obce p. Zelinka Tomáš rol. z č.6 četl při světle provolání k obyvatelstvu, a zároveň četl vyhlášku mobilisační, dle níž všichni vojíni do 42. roku se vyzývají, by během několika hodin se hlásili u svých oddílů. Obyvatelstvo bez tak všemi pověstmi o vypuknutí války již vyděšené, kupilo se po návsi…\"“ S válkou přišli do Ústína vojáci, první kolona č. 4 od dělostřelectva s velitelem Sigfridem Brochem. Dále 800 mužů útvaru doplňovacího velitelství ze Lvova s hejtmanem N. Chvojkou, který tyranizoval občany svou krutostí, nechával nařizovat nesmyslné a nesplnitelné rozkazy a jeho vojáci zdemolovali místní školu. Naposledy to byla baterie z Nemilan a Topolan, vojsko „vládlo“ v obci až do konce války. Tvrdou zkouškou byl též nástup vojenské služby pana učitele Chytila, místní učitelé byli tradičně oporou kulturního a společenského života lidí.\nVe válce padlo 10 ústínských mužů, 8 sloužilo v legiích z toho 6 v Rusku a 2 v Itálii. 28. října 1918 byla i zde vysazena „Lípy svobody“ a to před kapličkou.\n\nTěsně po válce byli i místní sužováni kromě drahoty také suchy a mnozí ze zdejších utrpěli finanční ztráty při nemocích dobytka. Ale již záznamy z roku 1922 mluví o 3 hospodách, řeznictví, pekařství, obuvnictví, krejčovství, porodní babičce, zednickém a stolařském mistrovi, z čehož vidíme, že se obec za období „první republiky“ úspěšně rozvíjela. Byla však zrušena domácí výroba „olomouckých tvarůžků“ (tzv. pleskání), které se vyráběly hlavně domácnosti se sklepy vhodnými ke zrání. Používal se tvaroh z Bohuslavic u Litovle.\n\nV roce 1924 byla provedena elektrifikace místní kaple, kterou podpořili občané sbírkou. Dále se okolní vesnice rozhodli, že je třeba zregulovat tok Blaty ve spolupráci s Ústínem a to od těšetického mostu po Olšany. V obci se začala budovat kanalizace, nové dláždění a na žádost místního hasičského sboru také nádrž na vodu (která je nyní v zimě využita jako kluziště pro děti), aby byl zajištěn dostatek vody v obdobích sucha i pro případ požáru.\n\nV roce 1938 byli 4 občané povoláni na hranice jako Stráž obrany státní. A v kronice je zapsáno: „\"Situace se vyvíjí den ze dne vážněji, neboť v politice sousedních států je plno zmatků.\"“ Nedlouho potom nastupuje vojenskou službu dalších 11 mužů. „\"15. března, v ranních hodinách – po 7.hod s úžasem pozorujeme překvapení, vjížděti do naší obce nestvůrné německé tanky – přeplněné německým vojskem, polonahým a hladovým, ale s prsty na spouštích strojních pušek, přijíždějícím od Vojnic k Vazu a dále k Olomouci. To vše jsme pozorovali z věže místní kaple, dělo se i ve Slatinicích a všade neboť Němci obsazují Republiku Čsl.\"“\n\nRoku 1940 byla obec přejmenována na Austin a osada na Skalow. Jako všechny obce musela odevzdat zvony z místní kaple na vojenské účely. 1942 bylo 6 lidí posláno na nucené práce do Berlína, všichni se po válce vrátili domů. Čtyři místní grunty byly zabaveny a přišli je obhospodařovat němečtí Rumuni, kteří však nerozuměli podmínkám pro zemědělství na Hané a o hospodářství se ani příliš nestarali. Dalších 6 lidí odešlo v roce 1944 jako totálně nasazení. Poslední rok byl pro vesnici nejhorší, 5 lidí bylo odvedeno gestapem, včetně pana řídícího učitele Hnilici, který již jednou byl zadržen, všichni se vrátili živí domů. 30. dubna byl jeden z občanů, pan Vojtěch Navrátil, zabit i s párem koní leteckou bombou, když jel do Olomouce. Při osvobozování probíhaly v okolí boje, přímo v Ústíně byli Němci s flaky a ostřelovali ruská letadla, která bombardovala silnici. Byli zabiti 2 občané Ústína a několik také raněno, především střepinami. Na okolních polích bylo nalezeno spoustu nevybuchlých bomb. Po 9. hodině dorazili do obce ruští vojáci, kteří se zdrželi přes noc a potom pokračovali v pronásledování nepřátel. V blízkých obcích, Křelově a Hněvotíně, hořelo. Rumunští Němci vše opustili již den před těmito boji.\n\nMnoho lidí, i celé rodiny, se v roce 1945 přestěhovalo do pohraničí, kde by mohli hospodařit na svém, ale někteří se do roka vrátili zpět. Tentýž rok 18. května byl ustanoven 1. Místní národní výbor. Rok poté na sjezdu rodáků, který trval 2 dny a zúčastnilo se ho přes 1000 lidí, byl odhalen památník padlým za první a druhé světové války. Pomník stojí za kaplí, jeho autorem je J. Pelikán.\n\nZa totalitního režimu se započalo s budováním asfaltové silnice, zapojením místního rozhlasu, škola je vybavena novou tělocvičnou, 16. září 1952 vzniká Jednotné zemědělské družstvo a o čtyři roky později je postaven kravín atd. Zároveň však obec něco ztratila, skončila tradice sjezdu občanů specifických oslav „Nošení máje“ a „Honění králů“, které, ač tyto snahy byly, se již patrně nikdy nepodaří obnovit. Později Ústín, včetně JZD, spadá pod střediskovou obec Těšetice, roku 1976 byla zrušena místní škola a děti začaly dojíždět do Základní devítileté školy v Těšeticích. Po revoluci se ozývaly hlasy za obnovení malotřídky pro první stupeň školy, uznalo se však za vhodnější, aby vše zůstalo při starém a v budově je stále sídlo Mateřské školy.\n\nPo sametové revoluci v 90. letech dostala vesnice nový impuls, vše co bylo v minulém režimu opomínáno se začalo napravovat. Započalo se s opravami: kaple, i jejích varhan, mateřské školky a osvětlení, v dalších letech pak oprava kapličky u obchodu, hospody, omítka na obecním úřadě včetně obloukových náspů, které jsou spolu s kamenným mostem (renovovaným v roce 1996 ) a hospodou chráněny Památkovým úřadem. Roku 1992 musel být pokácen památný strom, dvě stě padesátiletý jilm vaz (místu se říká „U Vazu“), na rozcestí mezi Ústínem, Vojnicemi a Těšeticemi a bylo nakázáno vysadit nový, neboť místo je význačným geografickým bodem v krajině. Od roku 1993 vyvážejí Technické služby Olomouc z obce popel, o rok později se začíná budovat vodovod. O dva roky později Ústín navštívil Václav Klaus, tehdejší předseda vlády. Dalšími změnami v obci bylo například se započetím tradice hodových zábav, pro jejichž účely byl zbudován u parketu za obchodem altánek, nebo vykácení 17 obrovských topolů, které rostly u místního kluziště.\n\n"}
{"id": "31209", "url": "https://cs.wikipedia.org/wiki?curid=31209", "title": "Velký Týnec", "text": "Velký Týnec\n\nVelký Týnec (německy \"Groß Teinitz, Großteinitz\") je obec ležící v okrese Olomouc, při soutoku potoků Týnečky a Beroňky necelých 8 km jihovýchodně od Olomouce. Žije zde obyvatel. Jeho katastrální území má rozlohu 2061 ha. Má mateřskou školu a základní školu.\n\n\nPrvní písemná zmínka o obci pochází z roku 1207.\n\n\nV roce 1866 se zde narodil Leopold Prečan, olomoucký arcibiskup.\n\nV roce 1876 se zde narodil Rudolf Vanýsek, lékař, vysokoškolský profesor a rektor Masarykovy univerzity.\n\nSamospráva obce od roku 2014 pravidelně 5. července vyvěšuje zlato-červenou moravskou vlajku. \n\n\n\n"}
{"id": "31211", "url": "https://cs.wikipedia.org/wiki?curid=31211", "title": "Vilémov (okres Olomouc)", "text": "Vilémov (okres Olomouc)\n\nVilémov je obec v okrese Olomouc. Leží v podhůří Drahanské vrchoviny přibližně 14 km jihozápadně od Litovle. Obec se svažuje od západu k východu, střední nadmořská výška obce je 401 m n. m. Půda je zde míň úrodná než na Hané, ale za to se zde nalézá víc přírodních krás. Jeho katastrální území má rozlohu 855 ha. Žije zde obyvatel.\n\nVilémov je starobylá obec. Jméno obce – \"Wylemow\" – je poprvé zaznamenáno v zemských deskách olomouckých z roku 1368, kdy ji Janek ze Stražiště prodal Albrechtu ze Stařechovic. Od konce 14. století se vyskytuje název Vilímov, až v roce 1925 získala obec současný název. Litovelský historik Viktor Pinkava dokládá, že při kopání hrobů na vilémovském hřbitově bylo nalezeno mnoho starých mincí, nádob a jiných předmětů. To dosvědčuje pravdivost pověsti o vilémovské hradu, který patřil jistému panu Vilémovi. V písemných pramenech je ale vilémovská tvrz na místě dnešního hřbitova zmiňována až v 17. století. Pravděpodobně ji šlechta později opustila a lidé ji rozebrali.\n\nV historických pramenech se o Vilémovu píše jako o samostatném statku, který se v průběhu staletí stal několikrát součástí větších panství. Roku 1672 potvrdil Leopold Volčinský svobodný pán z Volčína unikátní listinou, která se zachovala do současnosti, povolení obci používat pečeť.\n\nVe Vilémově bývala obora s černou zvěří, bažantnice a pivovar. V roce 1758 dal hrabě František Reginald postavit kostel sv. Kateřiny tam, kde stával dřív starý kostelík. Roku 1785 byla ve Vilémově postavena triviální škola. V letech 1927–1932 byl ve vsi postaven pravoslavný kostel. Od druhé světové války v obci trvale klesá počet obyvatel. V roce 1930 žilo ve Vilémově 706 obyvatel, v roce 2006 jen 462. Roku 1991 bylo v obci založeno \"Cyrilometodějské duchovní centrum sv. Gorazda při pravoslavném monastýru Zesnutí Přesvaté Bohorodice\".\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\nSamospráva obce od roku 2016 vyvěšuje 5. července moravskou vlajku.\n\n\n\n"}
{"id": "31212", "url": "https://cs.wikipedia.org/wiki?curid=31212", "title": "Žerotín (okres Olomouc)", "text": "Žerotín (okres Olomouc)\n\nObec Žerotín se nachází v okrese Olomouc v Olomouckém kraji. Leží na Hané, zhruba uprostřed trojúhelníku tvořeného městy Šternberk, Uničov a Litovel. Protéká tudy říčka Teplička a žije zde obyvatel.\n\nPrvní písemná zmínka o obci pochází z roku 1131, kdy patřila olomoucké kapitule, pak se stala majetkem rodu Žerotínů, kteří své jméno získali právě podle této vsi. Už od roku 1480 se však Žerotín dostal do vlastnictví šternberského kláštera augustiniánů, kteří zde nechali postavit barokní zámek. Když byl klášter roku 1784 zrušen, vesnici spravoval státní náboženský fond, od kterého ji v roce 1827 odkoupil hrabě Filip Ludvík Saint Genois. Nevlastnil ji ale dlouho, v roce 1850 se v souvislosti se vznikem obecních samospráv ze Žerotína stala samostatná obec v politickém a soudním okrese Šternberk. Šlo o středně velkou, národnostně téměř čistě českou obec, s rozvíjejícím se zemědělstvím. Známá byla především chovem koní a dobytka, fungovala zde též rolnická sladovna, mlékárna a od roku 1897 pražírna kávy a sladovnických výrobků Hanačka. Až do roku 1868 byly součástí obce také osady Krnov a Strukov.\n\n\n\n\n"}
{"id": "31213", "url": "https://cs.wikipedia.org/wiki?curid=31213", "title": "Charlotta Cordayová", "text": "Charlotta Cordayová\n\nCharlotta Cordayová, (27. července 1768, Saint-Saturnin-des-Ligneries – 17. července 1793 neboli podle revolučního kalendáře 29. messidoru roku I, Paříž), celým jménem Marie-Anne-Charlotte Corday d'Armont, vražedkyně Jeana-Paula Marata, jednoho z předních mužů Velké francouzské revoluce.\n\nCharlotte Corday pocházela ze zchudlé šlechtické rodiny. Její otec se jmenoval François de Corday d'Armont, matka byla Jacqueline-Charlotte-Marie rozená de Gontier des Autiers. Charlotte byla pravnučkou dramatika Pierra Corneille. Po smrti matky byla poslána do kláštera v Caen v Normandii, kde byla vychovávána od svých třinácti let, a žila v něm do roku 1790, kdy byl klášter zrušen. Poté ji přijala její teta, Madame de Bretteville v Caen, u níž žila až do svého rozhodnutí odjet do Paříže.\n\nCharlotte četla Rousseauovy knihy a nadchla se pro ideje Velké francouzské revoluce. Stala se přívrženkyní girondistů, tedy relativně umírněného revolučního směru. Rozrušena z postupujícího útlaku i popravou krále Ludvíka XVI., rozhodla se zabít Jeana-Paula Marata, radikálního kordeliéra, který se značnou měrou přičinil o nastolení Hrůzovlády.\n\nDne 9. července 1793 odjela Charlotte z Caen do Paříže, kam dorazila 11. července. Vzala si s sebou vydání Plutarchových \"Paralelních životopisů\". Po příjezdu do hlavního města se jala hledat Jeana-Paula Marata. Na tržišti koupila kuchyňský nůž a poté napsala dopis se smyšleným obsahem, který chtěla Maratovi předat. Když Marata nenašla v Konventu, vyrazila za ním do jeho domu.\n\nJean-Paul Marat ji přijal sedě ve své vaně – trpěl lupénkou a pro zmírnění bolesti odpočíval v lázni. Jako důvod své návštěvy uvedla udání caenských girondistů. Zatímco Marat zapisoval smyšlená jména, vytáhla Charlotte nůž ukrytý pod šatem a vbodla mu jej do hrudi. Marat stačil pouze vykřiknout a zemřel. Charlotte byla okamžitě zatčena a uvržena do pařížské věznice Conciergerie. Ten večer napsala dopis svému otci (jeho obsah je znám, neboť byl čten během jejího soudního procesu).\n\n\"Odpusťte mi, můj drahý otče, že jsem se svým životem jednala bez Vašeho svolení. Pomstila jsem nevinné oběti a předešla dalším katastrofám. Lid se jednoho dne zaraduje, že byl zbaven tyrana. (…) Sbohem, můj drahý otče, prosím Vás, abyste na mě zapomněl, nebo spíše se radoval z mého odchodu, jehož příčina je tak krásná. Líbám svou sestru a miluji ji z celého srdce, stejně jako všechny mé příbuzné. Nezapomeňte ten verš z Corneille:\"\n\n\"Zločin je potupa, ne popraviště!\"\n\nNásledujícího dne byla Charlotte předvedena před Revoluční tribunál, kde byla odsouzena ke stětí gilotinou. Na popraviště byla vezena v červené košili, jakou museli nosit zrádci. Před popravou odmítla kněze. Jejím posledním přáním bylo, aby jeden z členů národní gardy kreslil její portrét. Jako odměnu mu věnovala kadeř svých vlasů. Během celého procesu vykazovala Charlotte nevšední vyrovnanost a klid. Cestu na popraviště zaznamenal ve svých pamětech pařížský kat Sanson:\n\n\"Vystoupili jsme na káru. Byla tam dvě místa k sezení, nabídl jsem jí, ať si sedne, odmítla. (…) Já jsem se každou chvíli otáčel, abych se na ní podíval a čím víc jsem se na ni díval, tím více jsem od ní nemohl odtrhnout oči. Nebylo to pro její krásu, která byla vskutku nevšední, ale zdálo se mi nemožné, že celou tu dobu zůstává tak klidná, odvážná (…) a stále jsem se ujišťoval, jestli neomdlela. (…) Když jsem řekl: “Trvá to dlouho, co?”, odpověděla jen: “Ach co! Však tam dojedeme.” a její hlas byl zcela klidný. Když jsme dorazili na náměstí Revoluce, stoupl jsem si před ni, aby neviděla gilotinu. Ale podívala se na mě a řekla: “Vždyť mám právo být zvědavá. Nikdy jsem to neviděla.”\"\n\nMaratova smrt však revoluční teror nezastavila, ba právě naopak rozdmýchala nový hon na nepřátele revoluce, kterému padla za oběť i bývalá královna Marie Antoinetta.\n\nZavražděním učinila Charlotte Corday z Jeana-Paula Marata nechtěně mučedníka revoluce a jeho busty nahradily krucifixy. Sama pak byla po krátkou dobu považována za zrůdu a špínu Francie. Po skončení revolučního teroru se však stala hrdinkou a byla mnohými označována jako obdoba Johanky z Arku. Tomu napomohla i skutečnost, že obdukcí po Charlottině smrti na popravišti bylo prokázáno, že byla ještě pannou.\n\n\n"}
{"id": "31215", "url": "https://cs.wikipedia.org/wiki?curid=31215", "title": "Spirit", "text": "Spirit\n\nSpirit (oficiálně: MER-A) byl jedním ze dvou vozítek mise Mars Exploration Rover americké NASA. Spirit přistál na Marsu 4. ledna 2004. Na povrchu fungoval až do roku 2010, kdy 22. března vyslal poslední zprávu, načež následovala marsovská zima. 25. května 2011 byly vzdány poslední pokusy opět navázat spojení s tímto vozítkem, čímž definitivně skončila jeho aktivita na povrchu Marsu.\n\n\"Spirit\" přistál v kráteru Gusev asi 10 km od středu cílové přistávací elipsy 14,5718° jižní šířky a 175,4785° východní délky . Vozítko, padák, tepelný štít a několik stop po odrazech je vidět na obrázku pořízeném sondou Mars Global Surveyor.\n\nPanorama ukazuje jemně zvlněný povrch, pokrytý malými kameny, s kopci vzdálenými až 27 km. Řídící středisko mise MER pojmenovalo místo přistání „Columbia Memorial Station“ (Stanice na památku Columbie), na památku sedmi astronautů, kteří zahynuli na palubě raketoplánu Columbia.\n\n27. ledna NASA na památku posádky Apollo 1 pojmenovala tři vrchy severně od „Columbia Memorial Station“ jako Apollo 1 Hills. 2. ledna byla, na počest poslední mise raketoplánu Columbia, pojmenována skupina vrcholů na východ od místa přistání jako Columbia Hills a sedm vrcholů tohoto pohoří jako Anderson, Brown, Chawla, Clark, Husband, McCool a Ramon. (NASA poslala tyto geografické názvy na potvrzení do IAU.)\n\nZa prvních pět let svého provozu sonda urazila po povrchu Marsu dráhu asi 7,5 kilometrů.\n\n„Sleepy Hollow“ (Ospalá díra), mělká prohlubeň na povrchu Marsu v blízkosti vozítka \"Spirit\", byla prvním cílem vozítka po opuštění místa přistání. Vědci z NASA se velmi zajímali o tento kráter. Jeho průměr je zhruba 9 metrů a je vzdálený okolo 12 metrů severně od místa přistání.\n\nVpravo je první barevný obrázek Marsu vytvořený panoramatickou kamerou vozítka \"Spirit\". Je to obrázek s největším rozlišením jaký kdy byl pořízen z povrchu jiné planety. „Vidíme panoramatickou mozaiku složenou ze čtyřikrát tři obrázky kamery“, řekl designér kamery Jim Bell z Cornellu. Na tomto obrázku je 12 milionů bodů (4 000 × 3 000). Toto je však jen vrchol ledovce, protože tento obrázek, získaný 6. ledna 2004 je jen osmina z panoramatu pořízeného touto kamerou a není stereoskopický.\n\nKulatá a mělká díra na obrázku je výsledkem prvního broušení kamene na Marsu. 6. ledna bruska (Rock Abrasion Tool) na vozítku Spirit vybrousila plochu s průměrem 45,5 milimetrů na kameni zvaném Adirondack v průběhu 34. solu na Marsu. Materiál z 2,65 milimetrů hluboké díry byl podrobně prozkoumán mikroskopickým zobrazovačem a dvěma spektrometry na robotickém rameni. Tento obrázek pořídil Spirit panoramatickou kamerou, kvůli vizuální kontrole úspěšnosti broušení. Bruska pro obě dvě vozítka byla vyrobena firmou Honeybee Robotics z New Yorku.\n\n„\"Rock Abrasion Tool\" překonal naše očekávání“, řekl Steve Gorevan z firmy Honeybee Robotics, vedoucí vývojář tohoto nástroje pro obě dvě vozítka. „S parametry, které jsme nastavili jsem si nemyslel, že bychom se mohli dostat tak hluboko. Skutečně, když jsme téměř viděli dokonalý kruh, byl jsem nadšený až na hranici toho o čem jsem kdy snil.“\n\nUprostřed tohoto barevného obrázku pořízeného panoramatickou kamerou 40. sol je šupinkový kámen zvaný Mimi. Mimi je jeden z mnoha kamenů v této oblasti známé jako „Stone Council“, ale velmi se liší od kamenů, které vědci až doposud viděli v kráteru Gusev. Šupinkovitý vzhled Mimi vedl vědce k mnoha hypotézám. Mimi mohl být vystaven velkému tlaku při dopadu meteoritu nebo mohl být kdysi dunou, která zkameněla do takovýchto šupinkových vrstev procesem, který někdy způsobuje voda.\n\n5. března 2004 NASA oznámila, že \"Spirit\" našel první náznaky, že v minulosti byla na Marsu voda a to v kameni nazvaném „Humphrey“. Tento kámen se zformoval z magmatu a potom zachytil do malých štěrbin světlý materiál, který má vzhled krystalizovaného minerálu. Dr. Ray Arvidson z Washingtonovy univerzity v St. Louis v průběhu tiskové konference NASA řekl: „Pokud bychom tento kámen našli na Zemi, řekli bychom , že jde o kámen vulkanického původu přes který tekla kapalina.“ Pokud je tato interpretace správná, voda s rozpuštěnými minerály mohla být obsažena v původním magmatu nebo reagovala s kamenem později. (Tisková zpráva)\n\n11. března 2004 Spirit dosáhl kráteru Bonneville po přibližně 370 metrů dlouhé cestě. Tento kráter má průměr asi 140 metrů a hloubku 28 metrů. JPL rozhodla, že by nebyl dobrý nápad, poslat vozítko na dno kráteru, protože tam neviděli žádný zajímavý objekt. Spirit přešel po jižním okraji přes několik pískových dun a pokračoval jihozápadním směrem ke Columbia Hills.\n\nSpirit dosáhl kráteru Missoula v průběhu solu 105. Kráter má průměr okolo 90 metrů a hloubku okolo 18 metrů. S tímto kráterem se neuvažovalo jako o prioritním cíli kvůli tomu, že se v něm nacházejí jen starší kameny. Vozítko přešlo po severním okraji a pokračovalo směrem na jihovýchod.\n\nKráteru Lahontan dosáhl Spirit 118. sol a pohyboval se u jeho okraje ještě dva soly. Lahontan je asi 50 metrů široký a 9 metrů hluboký kráter. Po jihovýchodní straně cesty vozítka se táhla dlouhá písková duna, kterou Spirit objel.\n\nNa 159. sol Spirit dosáhl první z mnoha cílů na úpatí Columbia Hills zvaný West Spur. \"Hankovu prohlubeň\" studoval 23 solů. Vevnitř prohlubně se nacházel zvláštně vypadající kámen pojmenovaný \"Pot of Gold\".\n\nOdtud se Spirit vydal severní cestou po úpatí vrchu přímo k dalšímu cíli \"Wooly Patch\", který zkoumal od 192. do 199. solu. Od solu 203 se Spirit vydal jižním směrem k vrcholu až přišel ke kameni zvaném \"Clovis\". \"Clovis\" byl obroušen a analyzován v průběhu solů 210 až 225. Po něm následoval \"Ebenezer\" (soly 226-235), \"Tetl\" (sol 270), \"Uchben\" a \"Palinque\" (soly 281-295), a \"Lutefisk\" (soly 296-303). Od solu 239 do 262 byl celý Mars při pohledu ze Země schován za Sluncem, takže komunikaci se Spiritem nebylo možné uskutečňovat.\n\nSpirit pomalu putoval okolo vrchu Husband Hill a na 344. sol byl připraven přešplhat se přes \"hřbet Cumberland\" (Cumberland Ridge) na „Larryho výhled“ a do \"Údolí Tennessee\".\n\nV průběhu solu 371 Spirit přišel ke kameni nazvaném \"Peace\" blízko vrcholu \"Cumberland Ridge\". Tento kámen zkoumal s bruskou RAT o dva soly později (sol 373).\n\nV polovině února 2005 (sol 390) , Spirit postupoval směrem k „Larryho výhledu“ a kvůli problémům s jedním kolem do kopce couval. Vědci se snažili v této době šetřit energii na další výstup. Prach na slunečních panelech stále snižoval jejich výkon, který tak klesl z původních 900 Wh krátce po přistání na 350 Wh.\n\nSpirit zkoumal cestou různé cíle, jako třeba narušenou půdu „Paso Robles“, která obsahovala největší podíl soli nalezený na rudé planetě. Půda obsahovala také velký podíl fosforu a jeho sloučenin, ačkoliv to nebylo více než u jiného vzorku, kamene „Wishstone“. Vědci to okomentovali slovy: „Stále zkoušíme zjistit co to znamená, ale je jasné, že v takhle velkém množství soli měla prsty voda.“\n\n9. března 2005 (pravděpodobně během marsovské noci) byly solární panely Spiritu očištěny prachovým vírem, tím se zvýšil jejich výkon až na 800 Wh za sol. Během dalších dnů se podařilo několik vírů vyfotit. A následně dodávaly solární panely tolik energie, že musely být vypnuty a Spirit sledoval v noci místo \"spaní\" noční oblohu.\n\nSolu 582 (21. srpna, 2005) dosáhl \"Spirit\" jednoho z vrcholů kopce Husband odkud začal pořizovat panoramatické záběry a samotného nejvyššího vrcholu solu 618 (27. září 2005). Vrchol je 82 metrů nad okolní planinou, o 106 metrů výš a o 3 kilometry východním směrem dál než je místo přistání.\n\nV květnu 2007 NASA oznámila, že Spirit objevil důkazy dálné vulkanické činnosti v oblasti plošiny Home Plate, kde naposledy přezimoval.\n\nV únoru 2008 měl najeto 7528 metrů a na Zem odesláno přes 110 000 snímků. Dne 22. března 2008 překonal 1500 solů na Marsu.\n\n\"Spirit\" natáčel své kamery k marsovské obloze a pozoroval přechod Marsova měsíce Deimose přes Slunce. Začátkem března 2004 též pořídil zatím jedinou fotografii Země z jiné planety.\n\n12. ledna 2005 od okolo 14:45 UTC do 23:05 UTC se uskutečnil přechod Merkuru z Marsu. Teoreticky ho mohla pozorovat obě dvě vozítka \"Spirit\" i \"Opportunity\", ale rozlišení kamery nedovolovalo vidět Merkur 6,1\" uhlový průměr. Byly schopné pozorovat jen přechody Deima přes Slunce s 2' uhlovým průměrem, asi 20 krát větším než Merkur. Data generované JPL Horizons indikovala, že \"Opportunity\" byla schopná sledovat tranzit od počátku až po místní západ Slunce v 19:23 UTC pozemského času, zatímco \"Spirit\" byl schopný ho pozorovat od místního východu Slunce v 19:38 UTC pozemského času až po konec přechodu.\n\n\n"}
{"id": "31216", "url": "https://cs.wikipedia.org/wiki?curid=31216", "title": "Opportunity", "text": "Opportunity\n\nOpportunity (česky \"„Příležitost“\", oficiálně: Mars Exploration Rover – B) je druhou ze dvojice planetárních sond programu Mars Exploration Rover americké agentury NASA, která měla za úkol přistát na Marsu a provádět geologický průzkum povrchu. Její hlavní částí je robotické vozidlo zvané \"rover\". Start se uskutečnil 8. července 2003 v 03:18:15 UT pomocí nosné rakety Delta II 7925. Přistávací modul (\"lander\") dopadl na povrch Marsu 25. ledna 2004 po 203 dnech letu vesmírem. Přistání proběhlo v oblasti \"Meridiani Planum\" podobným způsobem, jako jeho dvojče Spirit a předchůdce Mars Pathfinder.\n\nLander po přistání zajistil otočení vozidla (roveru) do pracovní polohy a rover z něj bezpečně sjel na povrch Marsu. Rover je v podstatě mobilní robotická geologická laboratoř, která se pohybuje k vybraným povrchovým útvarům a detailně je zkoumá. Jeho pohyb zajišťuje šestikolový podvozek, který je schopen překonat i překážky větší, než je průměr jeho kol. Mise byla ukončena 13. února 2019, když se nepodařilo obnovit spojení po prachové bouři, která spojení přerušila v červnu 2018.\n\nPři přípravě mise Mars Exploration Rover byly stanoveny vědecké cíle výpravy:\n\nVozidla Spirit a Opportunity byla pojmenována na základě studentské soutěže v roce 2002, přišlo do ní asi 10 000 návrhů. Vyhrál návrh devítileté Sofi Collisové z Arizony.\n\nVozidlo o výšce 1,5 m, šířce 2,3 m a délce 1,6 m váží 184 kg. Na šestikolovém podvozku typu „rocker-bogie“ je umístěna paluba pokrytá solárními panely, které dokáží vyrobit až 900 Wh/sol. K palubě je připevněn kamerový stožár a tři antény, které zprostředkovávají spojení se Zemí v pásmu X (8 GHz) a UHF buď přímým spojením se Zemí, nebo využitím retranslačních družic na oběžné dráze planety.\n\nPod úrovní paluby jsou umístěny dva páry fotografických kamer HazCam (jeden pár vpředu a jeden vzadu) zajišťující sledování terénních překážek při pohybu vozítka. V přední části roveru je připevněno výklopné rameno s vědeckými přístroji.\n\nČinnost roveru řídí počítač s procesorem Rad 6000, který je odolný proti radiaci. Počítač zpracovává data z vědeckých přístrojů a samostatně řídí pohyb vozítka.\n\n\nStart Opportunity, který se měl podle původního plánu uskutečnit 25. června 2003, byl několikrát odložen. Uskutečnit se ho podařilo až 8. července 2003 v 03:18:15 UTC, proběhl v Cape Canaveral Air Force Station na rampě LC-17B. Sondu, skládající se z přeletového modulu, přistávacího modulu (Lander) a z vlastního vozidla, vynesla do vesmíru nosná raketa Delta 7925. Zhruba 1 hodinu a 23 minut po startu (v čase 04:41 UTC) se sonda oddělila od třetího a posledního stupně rakety a pokračovala v samostatném letu. Při startu byla soustava sondy a urychlovacího stupně záměrně navedena na takovou dráhu, aby minula Mars ve vzdálenosti asi 340 000 km. Toto opatření bylo učiněno proto, aby oddělený třetí stupeň nedopadl na planetu. Kvůli získání správného kurzu učinila sonda samotná několik dráhových korekcí, první hned po oddělení a druhou den po startu.\n\nBěhem několikaměsíční cesty k Marsu probíhaly kontroly všech přístrojů. Během nich bylo zjištěno, že jeden z přístrojů, Mössbauerův spektrometr, nepracuje zcela správně, ale ostatní systémy jsou v pořádku.\n\nPři přistávání sondy řídící středisko využilo zkušenosti získané z přistávání jejího dvojčete Spiritu. 26. ledna 2004 v 04:34:49 UTC se sonda zorientovala pro vstup do atmosféry. V čase 04:44:46 UTC se lander oddělil od přeletové sekce a do atmosféry vstoupil v čase 04:59:46 UTC. Přistávací modul dosedl na povrch Marsu v čase 05:05 UTC.\n\nRover \"Opportunity\" přistál na pláni \"Meridiani\" (354,4742° v.d. a 1,9483° j.š.) asi 24 km od středu přistávací elipsy. I když je \"Meridiani\" plochá planina bez kamenů, \"Opportunity\" se během přistání dokutálela do malého a mělkého impaktního kráteru, později pojmenovaného \"Eagle\" (angl. „orel“) podle amerického lunárního modulu, který jako první s lidskou posádkou přistál na Měsíci. Kráter \"Eagle\" má průměr 20 metrů. Ještě v den přistání se odklopily tři trojúhelníkové panely přistávacího modulu, které obalovaly rover během letu. Vozidlo rozložilo své solární panely a vysunulo kamerový stožár. Na místě přistání vozidlo zůstalo dva týdny, dokud nevysunulo kameru nahoru, aby mělo lepší rozhled.\n\nTerén v místě přistání byl velmi tmavý, částečně pokrytý písečnými nebo prachovými nánosy. Z nich vystupují horniny podloží. Na podrobnějších záběrech vědci rozpoznali v horninách podloží výraznou vrstevnatost. Na barevných snímcích jsou v prachovém nánosu zřetelné světlejší skvrny, které vznikly, když se tudy kutálel přistávací modul. Toto místo tehdy ještě nebylo podrobně prozkoumáno sondou Mars Global Surveyor. Tato sonda ale dodatečně zhotovila snímky místa přistání Opportunity s rozlišením 150 cm/pixel a o pět dní později dokonce 50 cm/pixel. Na snímcích se dá najít i místo prvního dotyku přistávacího pouzdra s povrchem Marsu a prach odfouknutý brzdnými raketami.\n\nGeologové přivítali skutečnost, že sonda přistála uvnitř kráteru, protože tak měli možnost zkoumat hlubší části terénu. Ve vzdálenosti necelého kilometru se nacházel větší, asi 150 metrový kráter později pojmenován \"Endurance\" (angl. „výdrž, odolnost, trpělivost“). Název kráteru odrážel náročnost jeho dosažení.\n\n28. ledna 2004 NASA oznámila, že místo přistání bylo pojmenováno na památku sedmi astronautů poslední mise raketoplánu Challenger, kteří přišli o život v roce 1986, kdy raketoplán krátce po startu explodoval.\n\nJména všech ostatních pozorovaných a zkoumaných útvarů v místě přistání jsou však neoficiální a zavedli je vědci z Jet Propulsion Laboratory (JPL) pro vlastní potřeby.\n\nBěhem druhého dne na Marsu (solu), Opportunity vyzkoušela své vědecké přístroje a později také rádiový přenos pomocí vysokoziskové antény. Všechny testy dopadly úspěšně. 28. ledna robot rozložil přední kola a uzamkl jejich nosný systém v definitivní poloze. Následující den (sol 5.) se přední výjezdová rampa naklonila, až se dotkla povrchu, aby z ní rover mohl bez problémů sjet. Proběhla také další etapa vyklápění podvozku, při kterém se připravil na cestu zadní pár kol. 30. ledna se připravil poslední pár – střední a na Zemi zatím padlo konečné rozhodnutí, že rover opustí přistávací plošinu do 24 hodin.\n\n31. ledna vyslalo řídící středisko roveru povel k opuštění plošiny. Opportunity přerušila poslední kabel spojující ji s landerem a v čase 09:50:07 UT se dala do pohybu. Po ujetí asi třímetrové dráhy se na povrchu Marsu zastavila a odeslala na Zemi snímky prázdné přistávací plošiny a otisků svých kol v marsovském prachu. Na rozdíl od svého dvojčete Spiritu, se Opportunity nesetkala při výjezdu s žádnými komplikacemi a mohla do terénu zamířit přímou cestou. Spektrometr TES předběžně potvrdil přítomnost minerálu hematitu v místě přistání sondy.\n\nV následujících dnech se Opportunity vydala směrem k odkrytí skalního podloží, přičemž snímkovala povrch Marsu a analyzovala půdu spektrometry. Na záběrech ze 4. února vědce zaujala kulová zrna spočívající v prachu mezi obyčejnými nepravidelnými kameny. Během patnáctého solu (8. února) rover dorazil k prvnímu kameni pojmenovanému \"Stone Mountain\" (Kamenná hora) a začal jeho detailní průzkum mikroskopickou kamerou a oběma spektrometry. Na záběrech kamene se opět objevila drobná kulová zrnka.\n\nPo skončení práce se Opportunity vydala na pomalou cestu kolem skupiny skal, přičemž opět nacházela malá kulatá zrnka. Po projetí krátkých úseků cesty robot fotografoval a pozoroval. Jakmile ukončil hrubý průzkum skal, dostal příkaz přejet na místo, kde byla zjištěna vysoká koncentrace hematitu. Po dosažení tohoto místa ho prozkoumal všemi přístroji. 16. února také pozoroval stav marsovské atmosféry spolu se sondou Mars Global Surveyor. Následující den Opportunity pomocí pravého předního kola vyhrabala v terénu 10 centimetrů hlubokou brázdu. V dalších dnech se věnovala průzkumu těchto čerstvě odhalených hornin. Zkoumání brázdy skončilo 20. února (sol 26) a rover se vydal k novému cíli – do oblasti \"El Capitan\". 23. února Opportunity vyvrtala do jednoho z kamenů této oblasti díru hlubokou 4 milimetry. První analýza vrtu trvala 5 hodin, následně ji Mössbauerův spektrometr pozoroval ještě 24 hodin. 27. února rover vybrousil druhou díru. Průzkum obou vrtů skončil 1. března 2004, kdy se Opportunity vydala k novému cíli – ke kameni pojmenovanému \"Last Chance\" (poslední šance).\n\nS menšími problémy, které vyplývaly z náklonu svahu, se rover konečně dostal do oblasti \"Last Chance\" a 3. března začal kámen zkoumat. Během průzkumu \"Last Chance\" došlo k přechodu menšího Marsova měsíce Deimos přes sluneční disk. Sonda událost sledovala panoramatickou kamerou.\n\n5. března se vozidlo opět pohnulo a jeho dalším cílem se stala oblast \"Slick Rock\" (vybroušený kámen). Do jednoho kamene této oblasti se Opportunity pokoušela vrtat, ale neúspěšně. Později se zjistilo, že vrtací nástroj se kamene ani nedotkl a druhý, tentokrát úspěšný pokus o vyvrtání díry proběhl 9. března. Vrtání zastavil náraz do malých kulatých útvarů („borůvek“), které byly již dříve několikrát pozorovány. Vrtačka se dostala do hloubky asi 3 mm a pak rover začal měření ve výbrusech. 10. března nastal další přechod měsíce přes sluneční disk, tentokrát se však jednalo o větší Phobos. Z pozemského pohledu je tato událost vlastně zatměním, ale ani jeden měsíc Marsu nemá dostatečnou úhlovou velikost na to, aby Slunce zcela překryl.\n\nMarťanské \"borůvky\" jsou podle analýzy dat vyslaných Opportunity také z hematitu. Na základě toho lze usuzovat, že planina \"Meridiani\" byla v dávné minulosti celá zaplavena vodou. Phillip Christensen, člen týmu MER, prohlásil: „Borůvky jsou konkrece, které se postupně vytvořily v sedimentech vysychajících Marsovských moří.“\n\n11. a 12. března byl výzkum zaměřený na „borůvky“ a tehdy vznikl i snímek \"Berry Bowl\" (borůvková mísa). Nakonec se ještě sonda pokusila svým předním kolem odřít kámen \"Carousel\" (kolotoč) a vzápětí se vydala na druhou stranu kráteru, aby začala s výzkumem pěti vybraných oblastí. Tuto fázi výzkumu ukončila 21. března a poté se pokusila poprvé vyjet z kráteru, ve kterém se nacházela od svého přistání. Kola roveru však prokluzovala na jeho stěnách a vyjet se mu podařilo až 22. března jinou trasou.\n\nNa okraji kráteru pak probíhala spektroskopická měření a tvorba panoramatických snímků. Po skončení této práce Opportunity zamířila ke kameni \"Bounce\" (Náraz), do kterého narazila ještě uvnitř landeru během přistávání a převrátila ho. Došlo však k problémům v záložním paměťovém souboru a 30. březen strávil robot v nečinnosti. Technikům se však podařilo poruchu lokalizovat a byla přijata opatření, aby tato závada neovlivňovala další práci Opportunity.Sonda se pokoušela vrtat i do kamene \"Bounce\" a výsledkem byla dírka přes 6 mm hluboká. V kameni se našly bublinky plynu, které svým složením připomínají bublinky v některých meteoritech z Marsu. Spektrometr navíc zjistil, že většinu materiálu \"Bounce\" tvoří sopečný materiál pyroxen. Objev byl velmi překvapivý, protože hornina s takovýmto složením nebyla zatím nalezena roboty na povrchu, ani sondami na oběžné dráze Marsu.\n\nPrůzkum kamene a vrtu v něm pokračoval do 4. dubna. Pak se rover vydal na dlouhou cestu směrem od kráteru \"Eagle\" ke kráteru \"Endurance\". 5. dubna se zastavil v oblasti nazvané \"Anatolia\", jejíž geologické podloží připomínalo podloží kráteru \"Eagle\". Rover prošel kolem koryta v této oblasti a vyhloubil brázdu do prachového povrchu. Od 10. dubna do 13. dubna byl robot v nečinnosti, protože v té době probíhalo nahrávání nového řídícího softwaru ze Země. Nový program obsahoval tři zásadní vylepšení.\n\nS novým softwarem robot pokračoval v pomalé cestě ke kráteru \"Endurance\". Jeho další zastávkou se stal kráter \"Fram\". Dorazil k němu 20. dubna. Technici na Zemi vybrali kámen na okraji kráteru, který dostal přezdívku \"Pilbara\" a do něj 21. dubna robot navrtal rekordně hlubokou (7,2 milimetru) díru. Výzkum kamene pokračoval dva dny a pak se Opportunity opět pohnula směrem ke kráteru \"Endurance\". 23. dubna po skončení denního přesunu vyhloubila další mělkou rýhu v půdě Marsu, kterou prověřila.\n\n25. dubna (sol 90.) nastalo ukončení primární tříměsíční mise původně naplánované pro rover. Do této doby Opportunity překonala vzdálenost 811,57 metru a odeslala na Zemi 12 429 obrázků.\n\nBěhem 95. solu (30. dubna 2004) dorazila Opportunity na západní okraj kráteru \"Endurance\". První dny strávil rover na okraji kráteru a zkoumal jej na dálku. Během 102. solu se začal pomalu přesouvat po okraji kráteru. 105. až 108. sol strávil zkoumáním kamene \"Lion Stone\" (lví kámen) a pak pokračoval v cestě kolem kráteru proti směru pohybu hodinových ručiček. Cílem jízdy bylo kromě vědeckého výzkumu také zjistit, zda je bezpečné spustit rover dovnitř kráteru. Na přelomu května a června vozidlo prozkoumalo kámen \"Diogenes\" na okraji kráteru. Několik nocí trávil robot v „hlubokém spánku“, aby ušetřil energii. Z tohoto spánku se však někdy probudil ještě nad ránem, aby mohl využít momentální přelet retranslační družice na komunikaci.\n\nOpportunity zahájila 9. června pomalý sestup do kráteru. Kvůli průzkumu se musela spouštět po svazích se sklonem téměř 30°. 17. července robot zkoumal zlom \"Razorback\" a útvar \"Flatland\". 19. července prostřednictvím fotografických snímků zjišťoval vrstvu marsovského prachu na solárních panelech. Množství prachu na panelech totiž ovlivňuje množství elektřiny, kterou může rover využívat.\n\nBěhem prací v červenci a srpnu měl robot obrovské problémy s prokluzem kol na písčitých svazích.\nV polovině září se Mars dostal do konjunkce se Sluncem a kvůli velmi omezenému rádiovému spojení se program robota omezil na minimum. Problémy se vyskytly i při přesunu k plánovanému cíli, příkré rozpukané stěně \"Burns Cliff\". Po skončení jízdy k cíli robot zůstal kvůli silnému prokluzu dokonce o 0,35 metru níže než leželo místo, ze kterého se vydal na cestu. Stěna \"Burn Cliffs\" geology zaujala, protože se v ní spojovaly dva typy hornin s různě směrovanými vrstvami. Začátkem listopadu však bylo rozhodnuto o změně plánu, neboť cesta ke stěně nebyla možná.\n\nV kráteru strávil Opportunity celou marsovskou zimu, která vyvrcholila 30. září 2004. Obě vozidla Spirit a Opportunity přečkala zimu bez problémů, což projektanty překvapilo.\n\nOpportunity opustila kráter \"Endurance\" 315. solu od přistání poté, co v něm strávila 181 dnů (6 měsíců). Výjezd proběhl bez problémů. Robot se věnoval dálkovým pozorováním a následně se vrátil ke stopám svých kol, které zanechal při příjezdu ke kráteru. Pak se vydal na jízdu k místu dopadu zbytku svého tepelného štítu. Dorazil k němu 19. prosince a začal ho zkoumat. Štít se při dopadu na povrch rozpadl na dvě velké části a množství menších úlomků. Robot zkoumal i blízký kámen \"Heat Shield Rock\" (\"Kámen u tepelného štítu\"), přičemž se ukázalo, že jde o meteorit. Během jeho průzkumu byla atmosféra dost znečištěná prachem. Z tohoto důvodu Opportunity dostávala jen zhruba 75 % elektřiny z množství, které získávala za jasných dní a kvůli šetření musela být často ukládána do hlubokého spánku.\n\nPo skončení průzkumu štítu a jeho okolí se 18. ledna 2005 Opportunity vydala směrem na jih. Během jízdy probíhal dálkový průzkum okolí, ale také některých blízkých útvarů, například brázd v písku, které robot vyhloubil koncem ledna a 8. února. V druhé polovině února se předmětem bližšího výzkumu robota staly kameny \"Russet\" a \"Normandy\".\n\n8. března Opportunity dorazila k malému kráteru \"Vostok\", který byl téměř celý zavátý pískem. Rover prozkoumal kráter, udělal jeho panoramatický snímek a zaměřil se na cíle, jejichž pojmenování měla, podobně jako samotný kráter, vztah k počátkům sovětské kosmonautiky: vzorek půdy \"Lajka\" a kámen \"Gagarin\". Poté pokračoval ve své cestě na jih, přičemž udělal rekordy v rychlosti i vzdálenosti přesunu. Dokázal jet rychlostí až 100 metrů za hodinu a během 410. solu překonal vzdálenost 220 metrů. 25. března se dostal do blízkosti zvlněných dun a začal zkoumat jejich složení. Pak duny prošel a pokračoval v jízdě na jih.\n\nZačátkem dubna se vyskytly problémy, které začaly poruchou na retranslační družici Mars Odyssey. Vědecký program během těchto dnů byl omezen na nenáročné dálkové pozorování. Po vyřešení problémů se Opportunity opět vydala na jih a překonala 5. kilometr své celkové trasy po marsovském povrchu. Jízdu přerušil problém s natáčením pravého předního kola, které zůstalo vychýlené asi 8° od přímého směru. Robot nakonec pokračoval v jízdě (oproti uplynulým dnům pomaleji) i bez použití ovládání problémového kola. Zanedlouho se objevila anomálie v činnosti počítače.\n\n26. dubna Opportunity uvízla v duně z jemného písku. Přední i zadní kola byly v písku ponořeny více než polovinou svého průměru. Cílem její další činnosti se proto stala měření a snímky, které měly řídícímu středisku pomoci vozidlo vyprostit. Zároveň dělala dálková pozorování okolí. V laboratoři proudového pohonu se zatím pracovníci snažili vytvořit co nejvěrnější kopii materiálu, do kterého robot zapadl, aby nasimulovali situaci na Marsu a vyzkoušeli způsob možného vysvobození nejprve na pozemském dvojčeti Opportunity. Navzdory enormnímu úsilí řídícího střediska však rover popojel do konce května sotva 30 centimetrů. Kola robota dostaly příkaz na zpětný chod, ale silně podkluzovala a stroj se hýbal jen nepatrně. Postupně se však prokluz zmenšoval a robot překonával každý den více a více centimetrů. Opacita atmosféry se však začátkem června opět zvětšila, solární panely dostávaly méně energie a robot proto musel zmenšit počet pokusů o své vysvobození. Přesto se 4. června robot z duny, mezitím pojmenované \"Purgatory Dune\" (angl. „pekelná duna“), zcela dostal.\n\nVozidlo se však od duny příliš nevzdálilo, protože řídící středisko rozhodlo podrobně ji prozkoumat a zjistit, proč právě do ní rover zapadl, když s jinými dunami neměl problém. Nejprve probíhal dálkový průzkum duny, pak se k ní Opportunity pomalu přiblížila a zkoumala ji zblízka. Po skončení průzkumu pokračovala ve své cestě na jih. Aby znovu nezapadla do duny, dostala příkaz je objíždět. Během tohoto manévru byl řídící tým velmi opatrný. Pozorně byl sledován náklon vozidla, vychýlení ve všech třech osách, zatížení náhonu kol a také prokluz kol.\n\nV srpnu se rover dostal do oblasti pokryté plochými kameny. Podrobně prozkoumal několik cílů (\"Arkansas\", \"Fruit Basket\", \"Lemon Rind\", \"Strawberry\", a vzorek půdy \"Reiner Gamma\"). Pak pokračoval v jízdě, přičemž vykonával standardní průzkum. Jeho dalším cílem byl výzkum hornin na okrajích kráteru \"Erebus\". Na okraji kráteru došlo několikrát k nečekanému resetování palubního počítače a přepnutí vozidla do bezpečnostního módu, který vyvolal stav hlubokého spánku. Navzdory problémům se Opportunity v říjnu vydala na cestu s cílem objet kráter západním směrem. Kvůli prokluzu kol a obavám, aby robot opět nezapadl, mu řídící středisko nařídilo změnit původně plánovanou trasu. K problémům s restartováním počítače a z prokluzování kol se přidala opět zvýšená prašnost atmosféry, kvůli níž musel rover šetřit energií. Důvodem znečištění atmosféry byla prachová bouře. Zahalení atmosféry bylo tak silné, že robot musel přerušovat své obvyklé činnosti. Začátkem listopadu se situace s energií mírně zlepšila. Opportunity pokračovala v objezdu kráteru a věnovala se výzkumu několika vytipovaných cílů. 9. listopadu došlo pravděpodobně k odfouknutí prachové vrstvy na solárních panelech, čímž se příkon elektřiny vrátil do normálu.\n\nZačátkem prosince zůstala Opportunity stát na okraji kráteru, protože se jí nepodařilo složit robotické rameno do přepravní polohy. Příčina této poruchy nebyla známa a řídící středisko absolvovalo několik pokusů o nápravu. Nehybná Opportunity se dosud věnovala dálkovým pozorování. 2. ledna se problém s robotickým ramenem podařilo vyřešit a rover mohl pokračovat v jízdě a v práci na okraji kráteru. Kamera PanCam dělala množství snímků, z nichž vznikla barevná panoramata kráteru \"Erebus\". Do nitra samotného kráteru však nevstoupila. 19. ledna se Opportunity po 58 dnech strávených na jednom místě znovu pohnula a dokončila geologický průzkum okraje kráteru. Opakované potíže se skládáním robotického ramene však průběh výzkumu zpomalovaly. V únoru a březnu postupně přecházela od jednoho cíle k druhému.\n\nPo skončení průzkumu kráteru \"Erebus\" 5. března 2006 sonda jízdu na jih zrychlila. Jejím dalším cílem se stal kráter Victoria, od kterého byla začátkem února vzdálena asi 2 km. Cestou rover prováděl pravidelný dálkový průzkum a měření blízkého okolí. Každý sol překonal několik desítek metrů a po skončení denního přesunu snímal okolí a oblohu. Cestu trochu zkomplikovala porucha na retranslační družici Mars Odyssey.\n\n6. května byl již identifikován okraj kráteru \"Victoria\" na fotografiích roveru. Stále ho však od něj dělila vzdálenost 1279 m. Během 833. solu však vozidlo opět zapadlo do duny, přesto, že řídící středisko vyhodnotilo trasu jako bezpečnou. Podle fotografií se však kola nezahrabala tak hluboko jako před rokem. Pokusy o vyproštění probíhaly několik dní a během 841. solu se Opportunity z duny dostala. Po vyfotografování duny robot opět pokračoval ve své jízdě ke kráteru \"Victoria\", který byl již vzdálen méně než 1 km. Po skončení denního přesunu často měřila opacitu atmosféry. Jako vedlejší cíl na cestě k velkému kráteru Victoria byl vybrán mnohem menší kráter \"Beagle\", vzdálený asi 500 metrů od Victorie. Opportunity vyfotografovala panorama menšího kráteru, snímkovala vybrané cíle, ale pokračovala také v měření opacity atmosféry. Během 907. solu rover kráter opustil a pokračoval v jízdě k \"Victorii\".\n\nOpportunity dorazila k okraji kráteru Victoria 26. září 2006 (sol 952). Nejprve provedla výzkum na dálku a s panoramatickými snímky, pak se přesunula k útesům pojmenovaným \"Cape Verde\". Victoria byl největší a nejhlubší kráter, který tato sonda na Marsu zkoumala. Jeho hloubka dosahuje až 70 metrů pod úroveň terénu.\n\nPrvním cílem podrobnějšího výzkumu Roveru se stal útvar \"Cape Verde\" na okraji kráteru. Práci rušila konjunkce Marsu se Sluncem, kvůli níž byly aktivity robota opět omezeny na minimum a celý měsíc se nekonal žádný pohyb vozidla. Další zprávy o činnosti Opportunity byly zveřejněny až 13. listopadu 2006. Opportunity se věnovala \"Cape Verde\" i během konjunkce a dělala jeho snímky. Po skončení práce na \"Cape Verde\" se robot vydal k dalšímu útvaru, \"Cape St. Mary\". Z \"Cape St. Mary\" fotografovala vrstvy hornin severní části \"Cape Verde\". Poté se vydala na objezd kráteru, přičemž hledala bezpečné místo, kterým by mohla sestoupit do jeho nitra. Pojmenování mysů (angl.\"Cape\") a zálivů kráteru \"Victoria\" vychází z geografických názvů spojených s objevitelskou plavbou Fernanda Magalhaes, jehož loďstvo s lodí Victoria poprvé obeplulo svět.\n\nŘídící středisko zapojilo Opportunity i do pokusů získat opět kontakt s nedávno ztracenou sondou Mars Global Surveyor. Ani Opportunity však nezachytila její signál.\n\nZačátkem roku 2007 Opportunity zaznamenala poruchu vrtačky RAT. Její následná zkouška ukázala, že pravděpodobně selhal přívodník senzoru, který hlásí okamžik dotyku nástroje s povrchem horniny. Robot pokračoval v objezdu, přičemž studoval různé cíle v okolí kráteru, jakož i stav atmosféry. Při dalším pohybu podél okraje kráteru naučil řídící tým sondu orientovat se v terénu podle stop kol, které zanechávala v písku. Okolní písečný terén byl totiž relativně plochý a bez výrazných orientačních bodů. 6. února překonala celková délka dráhy ujeté vozítkem hranici 10 km, životnost její konstrukce přitom byla projektována pouze na 1 km. V druhé polovině února se sonda věnovala útvaru pojmenovaném po známém pozemském Mysu Dobré naděje – \"Cape of Good Hope\". V postupném objezdu kráteru pokračovala až do dubna 2007. U útesu \"Tierra del Fuego\", který byl cca 100° od \"Duck Bay\" se otočila a vracela zpět k \"Duck Bay\", přičemž pátrala po místě vhodném pro vstup dovnitř. V květnu 2007 vítr opět očistil solární panely roveru, následkem čehož vzrostla produkce elektřiny na hodnoty, kterých dosahovala krátce po přistání.\n\nDo nitra kráteru Victoria vstoupila Opportunity v září 2007. Sestup se plánoval už na červenec, ale zpozdily ho intenzivní prachové bouře. Zvířený prach zastínil Slunce natolik, že výroba elektřiny klesla na své rekordní minimum od začátku celé mise. Robot byl nucen energií velmi šetřit a nevykonával téměř žádné vědecké činnosti kromě pozorování oblohy. Prachová bouře dosáhla celoplanetárního charakteru. Poprvé hrozilo úplné ukončení činnosti vozidla.\n\nPrvním úkolem sondy po vstupu do kráteru bylo opatrně prozkoumat terén bezprostředně za jeho okrajem. Po prvním překročení okraje zacouvala zpět na rovinu. Krátce po jejím definitivním vstupu dovnitř se vyskytly problémy s retranslační družicí Mars Odyssey. Když byla komunikace s retranslační družicí opět možná, Opportunity pokračovala v sestupu. Podobně jako při výzkumu kráteru \"Endurance\", i uvnitř \"Victorie\" upadala v noci do různě dlouhého „hlubokého spánku“, aby šetřila energií. Sklon svahu dosahoval místy až 25°, což bylo na hranici přípustných hodnot.\n\nNa přelomu února a března množství vyrobené energie kolísalo, ačkoli opacita atmosféry a množství prachu na solárních panelech byly zhruba konstantní a rover se ani nepohnul. Pro tento jev se dosud nenašlo uspokojivé fyzikální vysvětlení. Začátkem března 2008 vypadl na několik dní vysílač Deep Space Network, kterým byly robotu předávány instrukce ze Země. 3. března se však vysílání obnovilo. Další omezení komunikace v následujících dnech bylo způsobeno příkrým svahem, na kterém sonda stála a kvůli kterému měla problémy se sledováním dráhy přelétající retranslační družice.\n\nNavzdory velmi opatrné jízdě v dubnu 2008 Opportunity opět dočasně uvízla v písku. K tomu se přidružilo poškození motoru uvnitř kloubu robotické ruky, což bylo zřejmě způsobeno jeho opotřebením a velkými výkyvy teplot, které byly způsobeny poruchou topného článku. Problémy s rozkládáním robotické ruky měl rover už dříve. Během analýzy problému s robotickou rukou stál rover nehybně na jednom místě, fotografoval okolí, oblohu a zejména pohyb oblačnosti. Konečně se rover opět pohnul, ale poškozenou robotickou ruku už dále nemohl nést v přepravní poloze.\n\n25. června na Marsu začala zima, krátce předtím byla planeta dokonce v afelu, což množství přicházejícího slunečního záření ještě snížilo. Další omezení způsobilo to, že Opportunity se postupně přibližovala k útesům \"Cape Verde\", které jí postupně zastiňovalo oblohu. Akumulátorové baterie proto někdy musela dobíjet celý sol.\n\nVědecký výzkum v kráteru pokračoval s drobnými technickými problémy až do srpna, pak začal namáhavý výstup z kráteru zpět na okolní planinu. Přesun probíhal v několika etapách, v přestávkách mezi nimi sonda stála na místě a snímala oblohu. Místem výjezdu se stal svah \"Duck Bay\" a Opportunity po něm vyjela z kráteru \"Victoria\" dne 28. srpna 2008, během 1634. solu. Uvnitř kráteru strávila více než 340 solů.\n\nPo opuštění kráteru \"Victoria\" byl pro Opportunity vybrán jako další cíl mnohem větší a vzdálenější kráter \"Endeavour\". Vzdušnou čarou je \"Endeavour\" od \"Victorie\" vzdálený 11 kilometrů a jeho průměr je 22 kilometrů. Je však dost možné, že stárnoucí robot kráteru nedosáhne a jeho činnost bude ukončena na cestě k němu. Zatím je však v poměrně dobrém technickém stavu, až na některé malé problémy, například částečně nepohyblivou robotickou ruku, prach ve spektrometru a mírně zaprášené solární panely.\n\nPrvní kilometry trasy zdolal rover bez problémů. Na přelomu listopadu a prosince 2008 byla činnost robota opět omezena kvůli další konjunkci Marsu se Sluncem. Krátce po obnovení plnohodnotného oboustranného spojení se ukázalo, že robot má problém s flash pamětí. Po jeho vyřešení se objevil další problém, tentokrát s bruskou RAT, která selhala při pokusu očistit povrch jednoho ze zkoumaných kamenů. Analýza závady ukázala, že za to může pravděpodobně vadný senzor. Technici se však nevzdávali naděje, že brusku bude ještě možné alespoň v omezené míře používat, což se prokázalo při jejím úspěšném použití 26. března. 31. ledna způsobil zásah kosmickým zářením závadu na kamerovém stožáru. 6. března postihla rover vážná chyba v sekvenci jízdy a namísto couvání prošel plánovanou vzdálenost dopředu. Terén byl naštěstí bezpečný a roveru se nic nestalo. V dubnu Opportunity opět zapadla do duny, ale už po dvou dnech se jí z ní podařilo vycouvat. V květnu odborníci na Opportunity vyzkoušeli prohlídku jejího podvozku, aby zjistili, zda se tento postup lze použít i u Spiritu, který měl dlouhodobý problém a nemohl pokračovat v jízdě. Jízda ke kráteru pokračovala bez větších komplikací, problémem byl jen neustálý zvýšený odběr elektřiny na jednom z kol. Kvůli němu si sonda občas musela udělat „oddechové pauzy“. V červenci 2009 Opportunity východně od sebe zaregistrovala netypický, skoro jeden metr dlouhý kámen, který, jak se nakonec ukázalo, byl dalším meteoritem.\n\nV listopadu 2011 se sonda nacházela na severním okraji kráteru Endeavour a připravovala se k přezimování. K 22. listopadu 2011 Opportunity prošla po povrchu Marsu celkem 34 km.\n\nDne 27. července 2014 vozítko překonalo rekord ruského Lunochodu ve vzdálenosti ujeté mimo Zemi výkonem 40,25 km. V témže roce rozhodla NASA o dalším prodloužení mise sondy.\n\nV srpnu roku 2017 vozítko stále pracuje a původně plánovanou dobu činnosti (90 sol) překonalo téměř padesátkrát.\n\nPředposlední květnový den 2018 odhalil Mars Reconnaissance Orbiter prachovou bouři, která 6. června způsobila značné snížení výkonu robota a poslední vysílání robota bylo zachyceno 10. června.\nV následujících měsících se řídící tým snažil o nové navázání spojení, ale ani po skončení bouře nebylo spojení obnoveno. Dne 13. února 2019 proběhla poslední zkouška o navázání spojení, a tím byla mise zcela ukončena.\n\nPo prvním roce činnosti na Marsu zhodnotilo 122 vědců výsledky výzkumu robotů Spirit a Opportunity. Největším úspěchem Opportunity byl objev minerálu jarositu, který se stal v těch dobách nejpřesvědčivějším důkazem existence vody na Marsu v minulosti. Horniny v okolí místa jejího přistání i v kráteru \"Endurance\" obsahovaly vysoký podíl bromidů a chloridů, což také svědčí o přítomnosti vody v minulosti v těchto oblastech. Zjištěný poměr je výsledkem chemických procesů, které mohou probíhat pouze za přítomnosti vody. Za další jasný důkaz vlhké minulosti Marsu se považují „borůvky“ a vodou uložené vrstvy usazenin v horninách. Ze zkoumání hornin vyplynulo, že byly opakovaně zaplavovány vodou a vysychaly. Oportunity také v kráteru \"Endurance\" objevila železo-niklový meteorit, první meteorit nalezený na jiné planetě.\n\nZačátkem roku 2009 již bylo množství snímků odeslaných roboty Spirit a Opportunity na Zemi asi čtvrt milionu a množství odeslaných dat překročilo 36 gigabajtů.\n\nVelký vědecký přínos měla i pozorování přechodu Marsovských měsíců přes sluneční disk. Pomohly totiž upřesnit elementy drah těchto těles. Pozorování ukázala, že předchozí efemeridy byly chybné až o 38 km pro polohu Deimosu a o 11 km pro Phobos. Zjistilo se také, že úhlový pohyb Phobosu se ročně zrychlí o 4,7 \". Vozidlo uskutečňovalo také zkoušky komunikace s družicemi na oběžné dráze Marsu jako přípravu na přistání další sondy na jeho povrch – Phoenixu a přípravné experimenty pro další plánovanou misi – Mars Science Laboratory.\n\nMise dvojice vozidel měla hlavně v prvních měsících po přistání velkou veřejnou publicitu. Na jaře 2004 překonala návštěvnost internetových stránek s fotografiemi vyhotovenými vozidly i obvyklý zájem o pornografii.\n\n\n"}
{"id": "31219", "url": "https://cs.wikipedia.org/wiki?curid=31219", "title": "Marie Antoinetta", "text": "Marie Antoinetta\n\nMarie Antonie Josefa Johana Habsbursko-Lotrinská (2. listopadu 1755 Vídeň – 16. října 1793 Paříž) byla rozená císařská a královská princezna, jíž náležel titul rakouské arcivévodkyně. V letech 1774 až 1793 byla jako manželka krále Ludvíka XVI. královnou francouzskou a navarrskou.\n\nMarie Antonie byla dcerou královny Marie Terezie a císaře Františka Štěpána I. Ve čtrnácti letech byla poslána na francouzský královský dvůr, aby tam spojila svůj život se životem budoucího krále Ludvíka XVI. Jako královna, jíž se stala v necelých dvaceti letech, vedla poněkud rozmařilý život. V roce 1789 došla hladovému lidu trpělivost, krále s královnou svrhl a po jejich nezdařeném útěku, ve kterém figuroval její dlouholetý milenec Axel Fersen, byla uvězněna v Templu. Byla popravena devět měsíců po svém manželovi, její život v říjnu 1793 na dnešním Náměstí svornosti ukončila gilotina. Cesta královny na popraviště ve vozíku pro odsouzené je zachycena na autentické skice od J. L. Davida\n\nArcivévodkyně Marie Antonie se narodila z manželství Marie Terezie Habsburské (1717–1780) a Františka I. Štěpána Lotrinského (1708–1765). Přišla na svět jako patnácté dítě a poslední dcera tohoto páru. Byla členkou habsbursko-lotrinské dynastie.\n\nJejí matka Marie Terezie byla vnučkou císaře Leopolda I., neteří císaře Josefa I. a dcerou císaře Karla VI., který měl se svojí manželkou Alžbětou Kristýnou pouze dvě dcery, z nichž se\nstarší Marie Terezie stala jeho dědičkou (Pragmatická sankce). Za lotrinského vévodu Františka Štěpána, který v mládí pobýval na císařském dvoře a do něhož se bezhlavě zamilovala, se provdala v roce 1736. On sám se kvůli své vyvolené musel vzdát Lotrinského vévodství ve prospěch Francouzského království. V roce 1745 byl pak zvolen císařem Svaté říše římské.\n\nStejně jako její sourozenci se také Marie Antonie již v mladém věku stala objektem matčiny sňatkové politiky. Zřejmě v roce 1766 pojala Marie Terezie plán na sňatek dcery s francouzským následníkem trůnu, čímž by utužila křehké spojenectví mezi Rakouskem a Francií.\nV roce 1770 se Marie Antoinetta ve Vídni v zastoupení provdala za francouzského následníka trůnu Ludvíka, poté se vydala s družinou na cestu do Francie. Podle zvyku na hranicích obou říší proběhlo předání arcivévodkyně, Marie Antoinetta musela svléci a odložit vše rakouské včetně svého psíka Mopse. Po sňatku přijala jméno Marie Antoinetta a stala se francouzskou korunní princeznou („\"dauphinkou\"“). Manžel usedl jako Ludvík XVI. na trůn po smrti svého děda Ludvíka XV. v roce 1774. Po jeho boku byla Marie Antoinetta královnou až do pádu království za Velké francouzské revoluce v roce 1792, kdy byl nejdříve popraven Ludvík a devět měsíců po něm i ona. Se svým manželem neměla vůbec dobrý vztah, on byl tichý a tajemný, zatímco ona byla veřejnosti otevřená. Antoinetta se snažila co nejvíce myšlenkami utéct z tohoto manželství. Pomohl jí v tom její velmi dobrý přítel a později i milenec Axel Fersen, kterého z celého srdce milovala. Bohužel v té době byla už vdaná za Ludvíka XVI. 19. prosince 1778 se po osmi letech manželství páru narodilo první dítě – dcera, Marie Terezie Šarlota, „Madame Royale“, pozdější kněžna z Angoulême, která byla jediným potomkem, co přežil Francouzskou revoluci. Jako další dítě královny se narodil 22. října 1781 vymodlený dauphin – Ludvík Josef Xaver. Později měli ještě Ludvíka Karla, vévodu z Normandie a dceru Madame Sophie, která však byla znetvořená a v jedenácti měsících zemřela. Vévoda z Normandie zemřel za Hrůzovlády, když byl dán na převýchovu ševci Simonovi. Vévoda z Normandie je označován také jako Ludvík XVII. I přesto, že se Antoineta stala matkou, nepřestala navštěvovat oslavy a plesy, hrát karty a hazardní hry, ve kterých nechala nemalé jmění, které získávala ze státní pokladny. Díky tomuto byla přezdívána \"Madame Déficit\" . Ačkoliv náklady na královský dvůr byly rovny desetině ročního státního rozpočtu, hlavní příčinou bankrotu bylo financování amerických kolonií v boji o nezávislost na Velké Británii. Z velké části může za obrovský státní dluh i neschopnost tehdejších ministrů a krále prosadit zdanění šlechty, která se postavila proti vůli krále a tím neumožnila ozdravení ekonomiky království. Ludvík a Antoinetta se nezajímali o politiku a o svůj lid. Poddaní svou královnu vnímali jako bezstarostnou osobu, která se zajímá jen o své blaho a bohatství. Tato situace pak vedla přímo k Velké francouzské revoluci. Z rozhodnutí Revolučního tribunálu byla dne 16. října 1793 v Paříži Antoinetta sťata gilotinou. Její bratr Josef II., při jedné z návštěv Antoinetty měl pravdu, když pronesl větu ,La révolution sera cruelle ...´´ Revoluce bude krvavá ...\n\nHANNELORE K. – POMLUVA aneb Jak to bylo doopravdy (dramatický text, světová premiéra leden 2012, Divadlo v Řeznické, herečka Luba Skořepová)\n\n\n"}
{"id": "31221", "url": "https://cs.wikipedia.org/wiki?curid=31221", "title": "Diotima", "text": "Diotima\n\nDiotima je jednou z postav Platónova díla Symposion.\n\nDiotima byla mantinejská velekněžka a vědma, jejíž oběti bohům ochránily Athény před morem. Se Sókratem vedla dialog o původu Eróta a učila jej „umění lásky“, ideální a idealizované lásky.\n\nPřestože řada postav z Platónových děl má skutečný historický základ, kromě díla Symposion není žádný další důkaz o Diotimině životě.\n"}
{"id": "31222", "url": "https://cs.wikipedia.org/wiki?curid=31222", "title": "Led", "text": "Led\n\nLed, chemický vzorec HO, je šesterečný minerál.\nLed má své specifické místo mezi ostatními minerály, i když se většinou v mineralogických systémech neuvádí vůbec nebo pouze okrajově.\n\nPři běžném atmosférickém tlaku tekutá voda tuhne v led při teplotě 0 °C (273,15 K, 32 °F). Jestliže jsou ve vodě rozpuštěny další látky (např. sůl kamenná), může voda zůstat tekutá i při teplotách pod bodem mrazu.\n\nDobře vyvinuté krystaly jsou vzácné, nejčastěji celistvé, rozpadavé, zrnité či sypké agregáty. V atmosféře se vyskytuje v podobě sněhových vloček – kostrovitých krystalů (složitě členěných šestiramenných hvězd), které jsou zploštělé podle {0001}.\n\nLed existuje v mnoha formách, např.:\n\nSvětová meteorologická organizace definuje různé druhy ledu v závislosti na původu, velikosti, tvaru, váze, atd.\n\n\nBěžný, byť v teplejších oblastech sezónní výskyt. Je významnou součástí půd a sedimentů ve vyšších zeměpisných a nadmořských výškách.\n\nDříve těžen v zimních měsících tzv. ledaři, uskladněn v ledárnách, používal a dodnes se používá k chlazení potravin v teplejších obdobích roku. V současnosti se led k témuž účelu vyrábí průmyslově. Další využití: skladování potravin a zboží podléhající rychlé zkáze, provozování ledových kluzišť a zimních stadionů. Kostky ledu najdou využití při přípravě chlazených nápojů (popř. po rozmixování jako ledové tříště) a nebo při ošetřování poranění jako jsou vymknutí kloubů, otoky či po kousnutí, bodnutí, uštknutí. Mezi raritní využití patří výroba soch a skulptur z ledu jako ozdoba na party nebo ledový hotel (např. Jukkasjärvi Ice Hotel).\n\n\n\nOstatní pevné krystalické fáze (s výjimkou ledu XI) jsou umělé. Některé by se mohly vyskytovat na ledových planetách (např. na Jupiterově Ganymedu). Ve stručné charakteristice jsou uvedeny typické podmínky vzniku, přesný fázový diagram je složitější.\n\n\n\n\n\n\n\n\n\n\n\n\n\n\n\n\n\n\nTeoreticky byly předpovězeny další krystalické fáze ledu pro podmínky na Zemi dosud nedosažitelné, např. pro tlaky řádu TPa.\n\nOdlišné chování může mít i krystalický led tvořený polotěžkou či těžkou vodou. Např. struktura ledu VII se pro těžkou vodu podstatně liší a je tvořena kyslíkovou mřížkou s deuterony v intersticiálních polohách.\n\nDalší pevné fáze jsou amorfní. Dosud jsou známy tři:\n\n\n\nJiným druhem fáze na přechodu mezi kapalným a pevným skupenstvím je vedle amorfních fází ledu tzv. superionický led (SI) (jiným názvem superionická voda). V její kompaktní krystalové mřížce mají pevnou polohu pouze atomy kyslíku, zatímco atomy vodíku se v ní mohou pohybovat podobně jako v kapalině. Superionická vodivost ledu za vysokých tlaků a teplot byla předpovězena na základě molekulárně-dynamických simulací již v r. 1988, experimentálně však byla poprvé prokázána až v r. 2017. Jsou známy 3 možné fáze superionického ledu:\n\n\n"}
{"id": "31228", "url": "https://cs.wikipedia.org/wiki?curid=31228", "title": "Bystřice", "text": "Bystřice\n\nNázev Bystřice má více obcí: \n\n… nebo částí obcí:\n\nSlovo Bystřice se objevuje také v názvech obcí:\n\nnebo částí obcí:\n\nBystřice byl také název zaniklé obce\n\nBystřice může být také název vodního toku:\n\nNebo název pro:\n\nDříve se český název \"Bystřice\" používal také pro:\n\n"}
{"id": "31230", "url": "https://cs.wikipedia.org/wiki?curid=31230", "title": "Duchovní hudba", "text": "Duchovní hudba\n\nPojem duchovní, náboženská nebo též chrámová hudba označuje druh hudby, která se – na rozdíl od \"světské hudby\" – provozuje při religiozních příležitostech nebo je komponována resp. prováděna pro duchovní účely či pod duchovním vlivem. V křesťanství je to zejména chrámová hudba, či liturgická hudba.\n\nV křesťanství, hinduismu a buddhismu je hudba a společný zpěv náboženského obsahu prostředkem k dosažení pocitu sounáležitosti s božstvím. Hudba zde slouží jako slavnostní doprovod duchovního obřadu.\n\nDalší druh duchovní hudby může představovat ezoterická hudba určená pro zklidnění ducha, duši člověka.\n\nŽidovský liturgický zpěv provozovali speciálně školení synagogální pěvci – chazani. Tento zvláštní zpěv se stal základem pozdějšího křesťanského chrámového zpěvu.\n\nV křesťanství byla hudba, respektive zpěv spojen s liturgickým obřadem již od samého počátku. První křesťanské liturgie vycházející ze židovské tradice synagogálních kantorů byly provozovány pouze formou zpěvu, z něhož se později vyvinul gregoriánský chorál, jednohlasý liturgický zpěv v latině, kodifikovaný papežem Řehořem I. a Vitalianem na přelomu 6. a 7. století. Později v mešní liturgii přibývaly další hlasy a nástroje.\n\nTaké muslimská duchovní hudba vychází ze židovské tradice, kdy přední zpěvák – muezzin – svolává věřící z vysokých věží – minaretů v blízkosti mešity.\n\nHudba praktikovaná je převážně skupinovou, tzn. liturgickou záležitostí, i když individuální praktika jsou neméně významná a přínosná. Hudba praktikovaná má harmonizační a sjednocující vliv jednak přítomných dohromady a pak přítomných s veličinami, na které je upřena jejich pozornost. U křesťanů Bůh, v islámu Alláh. Na druhou stranu je tato hudba jak odrazem vnitřního stavu věřících, tak zpětně působí na zúčastněné. Celý princip je funkční i naopak, kdy stav věřících se okamžitě projeví a je zpětnou vazbou k uvědomění si původu vlastního rozladění a cestou k opětovnému naladění. Nakonec je ještě princip ladění, kdy disharmonie jsou jakoby cestou, která vede k naladění a je jakoby nutnou složkou ke konečnému vyladění. To je ale však spíše v dynamicky hudebně praktikujících skupinách zaměřených více na ladění k Bohu a méně na prezentativní výsledek. V křesťanství známe pod označením duchovní hudba především sborové zpěvy jako gregoriánský chorál, varhanní skladby, nebo případně i lidové a současné písně o spirituálních prožitcích, nebo tužbách.\n\nPro zajímavost je v islámu tolerován náboženský směr sufijců, již používali tanec, známé víření dervišů kolem vlastní osy a hudbu na duchovní cestě, ačkoli to nemá s učením islámu souvislost. Ačkoli se dnes občas spojuje duchovní hudba se světskou reprodukcí, kdy hudba vytvořená v duchovním prožitku je reprodukována spíše technicky, dle notového zápisu, je stále součástí duchovních prožitků a ducha povznáší. Negativní dopad na duchovní hudbu mělo zavedení temperovaného ladění u varhan a upouštění od společného zpěvu v klášterech společně se snahou o čistotu tónu na úkor spontánnosti a vnitřního spirituálního prožitku. Na východě pak komercionalizace a turistická atraktivnost.\nNaproti tomu se objevuje mnoho nových proudů hry na indické nástroje, mísy, zpěvu manter, alikvotů, bubnování ale i lidových píšťalek a fujar, které používají hudbu jako cestu k Bohu a své čisté prapodstatě.\n\nU domorodých náboženství je \"náboženská hudba\" prostředkem k navázání spojení s božstvy. Toho má být dosaženo prostřednictvím zpěvu a rituálních tanců a magických zaklínadel.\n\nHudba reprodukovaná pro použití při individuální či skupinové duchovní činnosti, jako zvuková kulisa pro zklidnění a harmonizaci jedince i prostředí, nebo např. k meditaci. Je známo i použití ambient, kdy sotva slyšitelné pouštění určité harmonizační hudby má vliv na psychiku a svěžest přítomných, např. na pracovišti kde je značné duševní vypětí.\n\n\n\n"}
{"id": "31235", "url": "https://cs.wikipedia.org/wiki?curid=31235", "title": "Titicaca", "text": "Titicaca\n\nTiticaca ( , v kečuánštině originálně vyslovováno \"titichacha\") je jezero v Centrálních Andách. Západní část jezera patří Peru, východní část Bolívii. Je to největší vysokohorské jezero a zároveň nejvýše položené jezero s pravidelnou (komerční) lodní dopravou na Zemi. Nachází se na Altiplanu, náhorní plošině And. Propadlina jezera je tektonického původu a jezero samotné je pozůstatkem obrovského zaniklého jezera Ballivián. Má rozlohu 8562 km². Je 204 km dlouhé a maximálně 65 km široké. Průměrně je hluboké 107 m a dosahuje maximální hloubky 283 m (i když někteří domorodci tvrdí, že je bezedné). Leží v nadmořské výšce 3812 m. Objem vody dosahuje 893 km³.\n\nDélka pobřeží dosahuje 1125 km. Jezero je poloostrovem Taraco rozděleno na dvě části, větší a hlubší \"Lago Grande\" a menší \"Wiñaymarka\", propojené průlivem \"Tiquina\", který má v nejužším místě 850 metrů.\nNejvýznamnější město a přístav na břehu je Puno (\"Peru\"), které je spojené železnicí s přístavem Mollendo na břehu Tichého oceánu. Na jihovýchodním břehu a na ostrovech jsou památky staré indiánské kultury Tiahuanaco.\n\nV jezeře je mnoho velkých a malých ostrovů, na kterých se nachází pozůstatky kultury Inků, např. Isla del Sol. Na jezeře se také nachází několik desítek obydlených umělých \"rákosových\" ostrůvků z rostliny totora (botanicky skřípinec), které vytvořili a žijí na nich domorodci z kmene Uru.\n\nPovodí jezera má rozlohu 56 270 km². Do jezera přitéká více než 25 řek, z nichž největší jsou Suches, Huancané, Ramis, Coata, Ilave, Catari, Tiwanaku a Keka. Odtéká z něho řeka Desaguadero, jež posléze ústí do jezera Poopó. Odtok však odvádí jen 10% z objemu vody z přítoků a srážek. Zbytek vody se z jezera ztrácí odparem a transpirací. Nejvyšší úroveň hladiny je v březnu a nejmenší od května do prosince.\n\nTeplota povrchové vody uprostřed jezera je stálá (11 až 12 °C). U břehu teplota významně kolísá a dokonce se v létě v noci zálivy a pobřežní části pokrývají ledem.\n\nŽije zde vzácná potápka krátkokřídlá. Pro místní je významný rybolov. Přes nízkou průměrnou roční teplotu vody (10 až 12 °C) jezero \"Titicaca\" kladně ovlivňuje teplotu okolí, takže se na pobřeží dají pěstovat brambory, ječmen a kukuřice. Okolí jezera \"Titicaca\" se považuje za pravlast brambor.\n\nJezero \"Titicaca\" je nejvýše položené jezero na světě, kde se provozuje komerční lodní doprava.\n\nPůvod jména \"Titicaca\" není přesně znám. V jazyce indiánského kmene Aymarů má odkazovat na dvě slova: \"titi\" je \"velká kočka\" a \"kak\" znamená \"skály\". Volně přeloženo tedy znamená „skály pum“. Podle legendy první Inka, Manco Capac, sestoupil přes skálu na ostrově Slunce na Zemi. Tato skála (s troškou fantazie) měla tvar hlavy pumy. Ležící kočka je také poznat, když se mapa s jezerem otočí o 180 °.\n\n"}
{"id": "31237", "url": "https://cs.wikipedia.org/wiki?curid=31237", "title": "Velenice (okres Česká Lípa)", "text": "Velenice (okres Česká Lípa)\n\nVelenice ( \"Wellnitz\") je obec v okrese Česká Lípa, ležící mezi obcemi Zákupy, Cvikov a Brniště. Žije zde  obyvatel, výměra katastru je 717,36 ha, z toho je 310,21 ha lesy. PSČ obce je 471 23, pošta Zákupy.\n\nObec leží v nadmořské výšce 270 až 330 m, v údolí potoka Svitávka při místní komunikaci Zákupy–Svitava. Podél této silnice leží několik kopců – Velenický, Brnišťský a Kamenický vrch.\n\nPrvní písemná zmínka o vsi pochází z roku 1399 (jako \"Welnicz\"), ale nepřímé podklady svědčí o vzniku již před rokem 1319, kdy patřila do žitavského manství Ronovců. Ve středověku se jmenovala i \"Stranov\". Ve 14. století patřily Velenice Hanušovi Pancířovi ze Smojna (viz Pancířové ze Smojna), později Janovi a Petrovi Berkovi z Dubé a Lipé (viz Berkové z Dubé).\n\nV letech 1981–1990 byla vesnice připojena k nedalekému městečku Zákupy, poté se opět osamostatnila.\n\nPo říjnových volbách v roce 2010 starostu ing. Pechara nahradila Šárka Němečková. V roce 2013 obec rozhodla mít z finančních důvodů v čele neuvolněnou starostku, načež místo rezignující Šárky Němečkové funkci starostky převzala Irena Samková. Místopředsedou zůstal její manžel.\n\nMezi nejvýznamnější památky v obci patří především barokní, farní kostel Nejsvětější Trojice z roku 1735, u něhož stála fara. Ten je od roku 1988 zapsán mezi státem chráněné památky. Uvnitř má tři oltáře, prostřední měl otáčecí svatostánek. Kostel je ve špatném stavu a chátrá, propadá se strop a v minulosti byl vykraden.\n\nVesnice je oblíbeným sídlem chalupářů, rekreantů z Prahy a České Lípy. Díky tomu, že se ve vsi zachovalo několik starších vesnických stavení, byla zde roku 1995 založena vesnická památková zóna.\n\n\nVesnice leží v údolí potoka Svitávka (později přítok Ploučnice) při místní komunikaci ze Zákup do Svitavy patřící pod Cvikov. Okolo ní leží několik kopců, na východě Velenický kopec (417 m), nevýrazné Spálenisko (383 m), na severu Brnišťský vrch (490,7 m) a na jihu Kamenický kopec (435,6 m). Okolní kopce jsou řazeny do Cvikovské pahorkatiny, která je podcelkem Zákupské pahorkatiny.\n\nPoblíž obce u říčky Svitávky se nachází soustava umělých jeskyní, vyhloubených v pískovcových skalách. Natáčely se zde i filmy, např. pohádka \"S čerty nejsou žerty\". Je zde i motorkářská jeskyně \"Pekelné doly\", která je od roku 2003 upravena jako restaurace, kam mohou vjíždět motocykly, u silnice mezi obcí Svitava a Velenicemi. Její původní název je \"Nautilus\" a je součástí komplexu Pusté kostely na katastru nedaleké obce Svitava u Cvikova. U téže silnice o 300 metrů blíže k Velenicím je veřejně přístupná další jeskyně s mnoha navazujícími chodbami, zvaná Pustý kostel.\n\nDo obce zajíždí v pracovních dnech pravidelná autobusová linka ČSAD Česká Lípa č.500110 na trase z České Lípy do Mimoně. Železniční spojení zde není, nejblíže 5 km až v Zákupech. Přes obec vede cyklotrasa 3045 od Zákup do Brniště.\n\nVypráví o místním chalupáři, kterého v lesích poblíž jeskyní vyděsil a pak obdaroval černý lovec se smečkou psů.\n\n"}
{"id": "31238", "url": "https://cs.wikipedia.org/wiki?curid=31238", "title": "Velenice", "text": "Velenice\n\nJméno Velenice nese několik sídel:\n\n\n\nči další geografický objekt:\n"}
{"id": "31240", "url": "https://cs.wikipedia.org/wiki?curid=31240", "title": "Komín", "text": "Komín\n\nKomín nebo také spalinová cesta je obvykle svislá stavba, část stavby či konstrukce, popřípadě systém sloužící pro odvod spalin z topeniště. Za spalinovou cestu se nepovažuje odvod spalin z lokálních podokenních topidel o jmenovitém výkonu do 7 kW s vývodem přes fasádu.\n\nPředstupněm komína byl kouřový otvor ve střeše nebo u střechy, často s vlastní stříškou.\n\nNejstarším zařízením sloužícím k odvodu kouře ven z domu (respektive jizby) byl tzv. dymník odvádějící kouř do podkrovního prostoru.\n\nKolem 15. století se pak objevují již komíny sahající až nad samotnou střechu a odvádějící tak kouř zcela mimo dům. První komíny byly dřevěné či hlinitodřevěné, v průběhu 17. a 18. století se hlavně pod tlakem protipožární prevence přecházelo na komíny zděné a tedy nehořlavé. Jejich průduchy už byly svedeny až k zemi a využívaly tak k odvodu kouře umělého tahu.\n\nKomín je v největší míře využíván k odvádění spalin z objektů. Napojují se tedy na něj kamna, pece, krby nebo kotle a dalších spotřebičů pro všechny druhy paliv u kterých funguje jako jednoduché zařízení, zajišťující odvod spalin z topeniště. Horké spaliny v komíně mají nižší hustotu než venkovní neohřátý vzduch, jsou proto vytlačovány a stoupají komínem vzhůru a na jejich místo je vytlačován („nasáván“) čerstvý vzduch.\n\nTlaku, vyvolanému rozdílem hustot spalin a okolního vzduchu, který žene vzduch komínem, se říká tah komína.\nTah komína je závislý kromě poměru hustot ohřátých plynů a okolí i na objemu spalin v něm, tedy jeho výšce a vnitřním průměru. Proto jsou v průmyslových provozech stavěny vysoké komíny. V případě, že je nemožné stavět vysoký komín nebo má komín odvádět studené plyny, jsou montována zařízení pro umělý tah – tahové ventilátory. Příkladem může být dyšna parních lokomotiv nebo ventilátor.\n\nČištění komínů provádí pouze oprávněná osoba podle Zákona č. 133/1985 Sb. a vyhlášky č. 34/2016 Sb. tak že se nejdříve odstraní saze ze spalinové cesty a jejích komponentů, následně se vyberou pevné části spalin z půdice (dno spalinové cesty) a vyberou se také kondenzáty ze spalinové cesty. Čištění spalinové cesty napojené na topidlo o výkonu do 50 kW (např. rodinné domky) a náhradní zdroje elektrické energie (dieselagregáty) si může provést sám majitel. Čištění je také vypálení spalinové cesty odolné proti vyhoření, které může provést jen oprávněná osoba. Frekvence čištění spalinové cesty se určuje podle druhu paliva, frekvence provozu (celoroční nebo sezónní) a podle výkonu topidla.\n\nVe stavbě pro rodinnou rekreaci se čištění provádí nejméně jedenkrát ročně a kontrola nejméně jedenkrát za dva roky.\n\nPokud se čištění neprovede, může dojít k zapálení sazí a následnému komínovému požáru.\n\nKontrolu spalinové cesty je nutno provést podle zákona č. 133/1985 Sb. a vyhlášky č. 34/2016 Sb. minimálně jednou ročně od všech druhů spotřebičů: krby, kamna, ohřívače vody, kotle, sálavá topidla, ohřívače vzduchu a další, tedy všechny spotřebiče, které spalují plynná, kapalná nebo pevná paliva a jsou připojena na spalinovou cestu, patří sem i tzv. turbo kotle a kondenzační kotle vyústěné přes fasádu budovy nebo vedené přes střechu. Výjimku tvoří spalinová cesta napojená na topidlo o výkonu nad 50 kW (např. topidlo teplárny, které může dosáhnout až desítek MW) a využívá pevný druh paliva, kde se kontrola provádí dvakrát ročně.\n\nKontrolu může provádět pouze oprávněná osoba, která je držitelem živnostenského oprávnění v oboru kominictví. Při kontrole kominíci zjišťují, zda je spalinová cesta bezpečná, neohrožuje majetek a zdraví, popřípadě nařídí odstranění překážek a závad.\n\nRevizi provádí oprávněná osoba, která je držitelem živnostenského oprávnění v oboru kominictví a je současně revizním technikem spalinových cest.\n\nRevize spalinové cesty se provádí dle vyhlášky č. 34/2016 Sb.\n\n\n\n\n\n\nOd roku 2016 kominík nebo revizní technik spalinových cest, který zjistí nedostatky, které bezprostředně ohrožuje zdraví, život nebo majetek osob, je povinen hlásit tyto závady stavebnímu úřadu při technických závadách a orgánu státního požárního dozoru při nedodržení požární bezpečnosti.\n\nPo čištění, kontrole nebo revizi je oprávněná osoba předat objednateli písemnou zprávu o provedeném čištění nejpozději do 10 pracovních dní. Pokud právnická nebo podnikající fyzická osoba vyčistí komín svépomocí, je povinna o tom učinit písemný záznam.\n\nPokud majitel poruší zásady bezpečného provozu komínu nebo ho provozuje v rozporu se zákonem 133/1985 Sb., tak může dostat pokutu do výše 10 000 Kč, pokud nejde o trestný čin.\n\nPokud právnická nebo podnikající fyzická osoba provozuje spalinovou cestu v rozporu se zákonem 133/1985 Sb. ,tak může dostat pokutu do výše 100 000 Kč.\n\nPokud oprávněná osoba provede čištění, kontrolu nebo revizi v rozporu se zákonem 133/1985 Sb. nebo nevydá písemnou zprávu o provedeném čištění, kontrole nebo revizi, tak může dostat pokutu do výše 50 000 Kč.\n\nKaždý komín má svoji životnost. Pokud komínový průduch z jakýchkoli důvodů neodpovídá platným předpisům, přestavba komínu je nevyhnutelná. Rekonstrukce komínů pomocí vložkování je šetrný způsob, jak lze prodloužit životnost každého komínu. Často předchází vložkování i frézování komína v případě spotřebičů na pevná paliva především. U spotřebičů na plyn to tak časté není. Děje se tak proto, že průduch komína je nutné zvětšit a po vyfrézování je nutné komín vyvložkovat z důvodu ztenčení cihelné vyzdívky , která tímto již neplní funkci spalinové cesty sama o sobě. Následné kvalitní vložkování pomocí vyhovujících a bezpečných materiálů zajistí dobrý tah při jakémkoliv druhu paliva, odolnost vůči nasákavosti a vlhkosti, čisté ovzduší bez kouřového zápachu spalin v domě a také bezpečné připojení moderního spotřebiče. Každá úprava nebo zásah do komína - spalinové cesty musí odpovídat kominické normě ČSN 73 4200 a ČSN 73 4201 a být schváleno revizním technikem spalinových cest dle vyhlášky č. 34/2016 Sb\n\n\n\nZvláštní kapitolu tvoří komín parních dopravních prostředků, speciálně parních lokomotiv. Lokomotivní parní kotel je konstruován pro vysoké plošné tepelné zatížení. Relativně malý lokomotivní parní kotel musí dodávat tepelný výkon až v řádech megawattů. Výška komína je přitom omezena průjezdným profilem. Zároveň je nutno zajistit, aby z relativně krátkého komína neodlétaly jiskry, které by mohly způsobit požár. Byla proto vyvinuta řada komínů, které tyto protichůdné požadavky splňovaly. Dostatečný průchod spalin nízkým komínem zajišťuje už od počátku vývoje parních lokomotiv dyšna. První komíny nízkých lokomotiv byly vysoké válce, nebo vzhůru se rozšiřující kužely. Pod komín se často montovalo síto pro zachycení sazí. Na konci 19. století bylo vyvinuto několik typů baňatých komínů.\n\n\n"}
{"id": "31243", "url": "https://cs.wikipedia.org/wiki?curid=31243", "title": "Huronské jezero", "text": "Huronské jezero\n\nHuronské jezero ( , , jméno pochází od indiánského kmene Huronů) je druhé největší jezero v systému pěti Velkých jezer v Severní Americe. Jezerem prochází státní hranice mezi Kanadou (provincie Ontario) a USA (stát Michigan). Má rozlohu 59 586 km² (36 351 km² v Kanadě a 23 235 km² v USA). Je 332 km dlouhé a maximálně 245 km široké. Průměrně je hluboké 59 m a dosahuje maximální hloubky 229 m. Objem vody je 3 540 km³. Leží v nadmořské výšce 176 m.\n\nSeverní břehy jsou vysoké a skalnaté a jižní jsou nízké.\n\nV \"Huronském jezeře\" leží ostrov Manitoulin, největší ostrov světa, který se nachází v jezeře.\n\n\"Huronské jezero\" tvoří spojnici mezi \"Velkými jezery\". Přítok přichází z Michiganského jezera (průliv Mackinac – obě jezera vlastně tvoří jedno jezero Michigan-Huron), z Hořejšího jezera (řeka St. Marys River a kanál Sault Ste. Marie) a z vícero nevelkých řek. Odtok je přes řeku svaté Kláry, jezero svaté Kláry a řeku Detroit do Erijského jezera a z Georgian Bay kanálem Trent-Severn Waterway k Ontarijskému jezeru. Kolísání vody v jezeře je nepatrné a uměle regulované.\n\nJezero je bohaté na ryby (pstruzi, síhové, cejni, sumci).\n\nJezero spojuje lodní doprava s ostatními \"Velkými jezery\".\n\nNa břehu leží města a přístavy Alpena, Saginaw, Bay City, Cheboygan, St. Ignace, Port Huron, (\"USA\") a Sarnia, Goderich, Midland (\"Kanada\").\n\n"}
{"id": "31244", "url": "https://cs.wikipedia.org/wiki?curid=31244", "title": "Operace Weserübung", "text": "Operace Weserübung\n\nOperace Weserübung (česky: \"Cvičení na Vezeře\") byl krycí název německé invaze do Dánska a Norska v roce 1940 během druhé světové války. Německá vojska bez vyhlášení války zahájila kombinovaný útok pěchoty, výsadkářů a námořních invazních jednotek 9. dubna v 5 hodin ráno a během jediného dne dokázala dobýt Dánsko a v následujících dvou měsících i přes pomoc spojeneckých sil Norsko. Okupace obou zemí poté trvala až do konce války v květnu 1945.\n\nHlavním důvodem německého útoku bylo zabezpečení dovozu švédské železné rudy do Německa, nezbytné pro válečnou výrobu. Úspěch operace Spojencům znemožnil plánované preventivní obsazení Norska a možnost účinně ničit zásobovací konvoje ze vzduchu a kvůli kontrole dánských úžin Němci i z moře.\n\nNěmecké vítězství však bylo vykoupeno velkými ztrátami Kriegsmarine, které se již do konce války nepovedlo adekvátně nahradit. Potopen byl moderní těžký křižník \"Blücher\", lehké křižníky \"Königsberg\" a \"Karlsruhe\" a deset torpédoborců, další lodě navíc byly poškozeny.\n\nNa jaře roku 1939 začali kompetentní důstojníci britského námořnictva uvažovat o tom, že se Skandinávie stane bojištěm budoucího konfliktu s Německem. Jako ve většině zemí, které nesly tíhu první světové války si však britská vláda ani valná část armády neuměla představit jiný průběh bojů než vleklou zákopovou válku a s tím spojené obrovské ztráty na životech. Proto začali rozpracovávat možnost blokády, která by oslabila Německo nepřímo. Německá vojenská mašinérie byla totiž do značné míry závislá na dodávkách železné rudy ze Švédska. Velká část této rudy se do Německa dostávala přes norský přístav Narvik. Kontrola norského pobřeží, včetně tohoto přístavu měla být rozhodující částí námořní blokády Německa.\n\nKrátce po vypuknutí války, v říjnu 1939 velkoadmirál Erich Raeder tlumočil Hitlerovi existenci potenciálního nebezpečí, v případě, že by Norsko souhlasilo s přítomností námořních základen britského námořnictva na svém území. Stejně vyjádřil nutnost likvidace tohoto potenciálního nebezpečí v následujícím období. Proto navrhoval připravit návrh vojenské operace, která by další činnosti Britů, případně jejich spojenců zabránila. V té době se však hlavní důraz kladl na přípravu útoku na Francii, přes země Beneluxu.\n\nKoncem listopadu 1939, Winston Churchill, jako první lord admirality a nový člen válečného kabinetu, navrhl zaminovat Norské pobřežní vody, což by přimělo německé obchodní lodě k plavbě přes otevřené moře, kde by bylo poměrně snadné je stíhat. Tento návrh však Neville Chamberlain a Lord Halifax zamítli pro možnou negativní reakci neutrálních zemí, jakými byly i Spojené státy. Následnou situaci dále zkomplikoval začátek zimní války mezi SSSR a Finskem v listopadu 1939.\n\nV prosinci 1939 Spojené království začalo s Francií připravovat posílání vojenské pomoci sužovanému Finsku. Tento plán zahrnoval vylodění množství vojska v Narviku v severním Norsku, poblíž hlavních důlních oblastí Švédska. Následně by umožnil spojeneckým vojskům kontrolu nad důlními oblastmi i důležitými přístupovými cestami rudy do Norska. Řešení okamžitě získalo podporu Chamberlaina i Halifaxe. Ti se navíc spoléhali na spolupráci s Norskem, které stejně jako spojenci pomáhalo Finsku. Tato spolupráce by pak mohla být právním i morálním odůvodněním případných bojových operací na tomto území. Ale v Norsku i Švédsku existovala proti takovému plánu velká opozice, která spolu s ukončením zimní války v březnu 1940 zlikvidovala poslední naděje Spojenců na dohodu se skandinávskými zeměmi.\n\nMožnost zásahu spojenců ve Skandinávii byla pro Německo natolik nebezpečná, že 14. prosince 1939, požádal Hitler vrchní velení armády o rozpracování plánu \"Studie Nord\" na zásah v Norsku a Dánsku. V následujících dnech byl plán doplněn německým námořnictvem. Opíral se hlavně o energické a překvapivé útoky vojsk na důležité cíle. Za využití silnějších vojsk, než se původně počítalo. Změnil se i název. Operace se měla jmenovat \"Operation Weserübung\". Hlavní složkou pozemního vojska v ní měl tvořit XXI. armádní sbor, který zahrnoval jednu horskou a 5 pěchotních divizí, z nichž ani jedna nebyla dosud nasazena v boji. Bojů se měly účastnit i výsadkové oddíly, jejichž úkolem měla být obsazení norských letišť. Později bylo německé vojsko doplněno o 1 horskou divizi. Území Dánska mělo být původně získáno pro potřeby Hitlera diplomatickou cestou, ale 1. března Hitler změnil názor a pro útok na Dánsko vybral XXXI. armádní sbor. Celou operaci mělo podporovat asi 1000 letadel různého druhu, spadajících pod X. letecký sbor.\n\nV únoru 1940 britský torpédoborec HMS Cossack v norských vodách zastavil německou obchodní loď Altmark a vysvobodil britské válečné zajatce, které loď odvážela. Tento incident byl pro Hitlera známkou toho, že Spojené království nebude dále respektovat svrchovanost Norských výsostných vod, a dále urychlil přípravu invaze, o které zatím neměli Spojenci přesné nebo žádné informace.\n\n12. března Spojené království rozhodlo o vyslání expedičního sboru na pomoc Finům. Tyto jednotky se začaly naloďovat následující den, jenže operace byla brzy zrušena v důsledku skončení zimní války. Namísto toho britský válečný kabinet rozhodl o zaminování norských pobřežních vod. První miny Britové umístili 8. dubna, ale to už bylo pozdě.\n\nJe evidentní, že napadené země nečekaly německý útok a stejně tak je zjevné, že Winston Churchill (tehdy první lord admirality) a jeho vojenští poradci hrubě podcenili možnosti Německa. Známý je Churchillův výrok, který pronesl 2 dny po zahájení německého útoku:\n\n\"„Podle mého názoru, který sdílejí i moji zkušení odborní poradci, se Herr Hitler právě dopustil vážné strategické chyby… (…) mám dojem, že můžeme velmi vytěžit z hrubé strategické chyby, ke které byl dohnán.“\"\n\nToto zhodnocení situace možná i bylo realistické, ovšem faktem je, že německé akce, byť přehnaně velkorysé a v mnohém ohledu až fušersky velkomyslné (viz útok na Oslo), byly relativně solidně naplánovány a energicky provedeny, a že součinnost Royal Navy a jednotek expedičního sboru byla natolik špatná a zmatená, že byl nakonec německý úspěch (s malou mezihrou u Narviku) téměř úplný.\n\nOperace byla zahájena v ranních hodinách 9. dubna 1940. Dánsko bylo obsazeno bez boje, ale Norové vzdorovali. Německé síly určené k vylodění v Norsku byly rozděleny do 6 skupin, které doplňovaly německé vzdušné výsadky. Luftwaffe brzy získala absolutní nadvládu ve vzduchu.\n\nDánsko bylo pro Německo v podstatě nepříliš důležitým cílem, jeho největší význam spočíval v tom, že bylo ideálním odrazovým můstkem při útoku na Norsko. Celá tato země je poměrně malá a rovinatá, což z ní dělalo ideální bojiště. Malá dánská armáda neměla velkou šanci německým vojskům vzdorovat. Ráno 9. dubna se však několik jednotek postavilo útočníkům na odpor, ale než byly přinuceny se vzdát, ztratily tyto jednotky několik desítek vojáků.\n\nPoté, co se asi 1 000 německých vojáků ráno vylodilo v kodaňském přístavu, pustil se s nimi do boje oddíl královské gardy. Jakmile se rozhořely první boje, několik letek bombardérů Heinkel He 111 a Dornier Do 17 začalo bombardovat město. Dánská vláda, která nechtěla riskovat ztráty na civilním obyvatelstvu, okamžitě kapitulovala. Hitler následně ponechal Dánům poměrně velkou míru samostatnosti, která přetrvala až do léta roku 1943.\n\nObsazení Norska už však tak snadné nebylo. Hned na začátku útoku na Oslo Němci ztratili při vstupu do Oslofjordu těžký křižník \"Blücher\", který těžce poškodila norská pobřežní dělostřelecká baterie a dorazila torpéda z pobřežní torpédové baterie. Na křižníku Blücher při tom zahynulo asi 600 - 1000 námořníků. Obránci hlavního města získali čas pro královskou rodinu a parlament, kteří byli evakuováni z města spolu se státní pokladnou. To mělo za následek, že se Norsko nikdy nevzdalo okupantům a ponechalo zemi napospas Quislingově nelegitimní vládě, která uzavřela s Německem spojenectví. Navíc byly norské síly zcela odříznuty od pomoci západních spojenců a mnoho na tom nezměnilo ani britské vylodění okolo Narviku, které přineslo jen částečný úspěch, jednak díky hrubým chybám britského velení, jednak díky faktu, že Německo mělo prakticky po celou dobu bojů v Norsku výraznou až absolutní vzdušnou převahu.\n\nMezitím přistály německé výsadkové jednotky na letištích Fornebu v Oslo, dále u Kjeviku a Stavangeru. Uskutečnily tak první bojový výsadek v historii. Jedním z letců, kteří se zúčastnili výsadku a přistáli na letišti Kjevik byl i Reinhard Heydrich, pozdější říšský protektor Čech a Moravy. Města Bergen, Stavanger, Egersund, Kristiansand, Arendal, Horten, Trondheim i Narvik se útočníkům podařilo obsadit během 24 hodin.\n\nV Ofotfjordu u Narviku však v následujících dnech proběhlo několik námořních střetů. Nejprve mezi pobřežní ochranou a německými útočníky a později při setkání německých lodí s královským námořnictvem. Torpéda s magnetickou roznětkou na německých ponorkách se ukázala být v arktických podmínkách neúčinná a nemalou měrou přispěla k německým neúspěchům. Němci ztratili prakticky všechny torpédoborce v okolí Narviku, Britové však zase neměli žádnou pěchotu, která by vyhnala Němce z města. Pozemní boje následně začaly v polovině dubna. Němci soustředili, kromě asi 2 000 vyloděných vojáků generála Dietla, i posádky potopených lodí a postavili se Spojencům na účinný odpor. Britské, francouzské, norské a polské vojsko sice postupně zatlačilo Němce do velmi nevýhodné pozice a téměř je přinutilo ke stažení z oblasti, ale své dílo nedokonalo. Poprvé se zde projevilo Hitlerovo zasahování do bojových operaci, kdy v obavě před zničením jednotek u Narviku vydal příkaz na ústup německých jednotek do Švédska, kde by byly internovány. Hitlerův nesmyslný rozkaz byl brzy zrušen, 24. května totiž britské a francouzské nejvyšší velení rozhodlo o stažení vojsk z oblasti v důsledku neúspěchů na frontě ve Francii k ochraně vlastního území před hrozícím vyloděním. Němci znovu získali Narvik 10. června, v den, kdy Norsko kapitulovalo.\n\nPři evakuaci Němci napadli britské lodě a potopili letadlovou loď HMS \"Glorious\".\n\nNěmecké hladinové loďstvo utrpělo těžké ztráty (včetně těžkého křižníku Blücher a dvou lehkých křižníků, Königsberg a Karlsruhe) a jeho zbrusu nová flotila torpédoborců byla téměř vyhlazena (Německo jich ztratilo celkem 10). Na druhé straně i přes tyto nepříznivé výsledky bylo německé vítězství jednoznačné – i britské námořnictvo utrpělo těžké ztráty (včetně letadlové lodi \"HMS Glorious\") a pozemní a vzdušná střetnutí pak skončila naprosto jednoznačně – britské síly i norské vládní jednotky byly deklasovány. Británii se poté podařilo většinu jednotek z Norska evakuovat. Německo ve výsledku získalo výhodné základny pro operace leteckých a námořních sil, které pak používalo k boji proti spojeneckým konvojům (viz Druhá bitva o Atlantik).\n\nOkupace Dánska a Norska vedla k naprosté izolaci Švédska a Finska od západních Spojenců. Zatímco pro Švédsko to pouze znamenalo, že bude muset učinit určité ústupky Němcům, pro Finsko představovala vzniklá situace mnohem bezprostřednější hrozbu. Za nové situace bylo totiž odříznuto od vojenských dodávek z Británie a Francie a ztracena byla i možnost, že by mu tyto státy v budoucnu mohly poslat na pomoc vojenské jednotky (navíc bylo logické, že po porážkách v Norsku a Francii začali mít Finové pochybnosti o jejich schopnosti komukoliv účinně pomoci). Jelikož SSSR i nadále představoval pro tuto zemi smrtelnou hrozbu a stupňoval napětí, mělo Finsko jen dvě možnosti: buďto mohlo čelit SSSR samo, nebo se spojit s Německem. Jelikož první možnost byla shledána zcela nerealistickou, nezbyla mu nakonec než druhá možnost.\n\n\n"}
{"id": "31245", "url": "https://cs.wikipedia.org/wiki?curid=31245", "title": "James Arthur Baldwin", "text": "James Arthur Baldwin\n\nJames Arthur Baldwin [bóldvin] (2. srpna 1924, New York – 1. prosince 1987, Saint-Paul-de-Vence Francie, byl americký spisovatel, dramatik, esejista a bojovník za občanská práva.\n\nBaldwin se ve velké části svého díla zabývá rasovou a sexuální tematikou Spojených států amerických v polovině 20. století. Jeho romány jsou pozoruhodné pro způsob, kterým objevují otázku identity, a pro způsob, jímž se zabývá složitými sociálními a psychologickými nátlaky související s tím být černý či homosexuál, a to dlouho předtím, než se tyto skupiny mohly dovolat nějaké sociální, kulturní a politické rovnosti.\n\nVyrostl v newyorské černošské čtvrti Harlemu, tato čtvrť se stala hlavním tématem jeho děl. Baldwin čtvrť brzy opustil a po vystřídání mnoha měst v USA se usadil v Paříži. Jeho tvorba je ovlivněna rasismem a to nejen klasickým rasismem bělošským, ale i rasismem opačným. Jeho otec byl náboženský kazatel, který nenáviděl bělochy.\n\nJames Arthur Baldwin se narodil v roce 1924 jako první z devíti dětí. Nikdy nepoznal svého biologického otce a pravděpodobně ani nevěděl, kdo jím je. Místo toho považoval za svého otce svého nevlastního otce Davida Baldwina. David Baldwin, jenž pracoval jako dělník v továrně a kazatel, byl doma údajně velmi krutý. Protože jeho otec byl proti jeho literárnímu snažení, James Baldwin našel oporu ve svém učiteli a také v starostovi New Yorku, jímž tehdy byl Fiorello H. LaGuardia. Když bylo Baldwinovi 14 let, stal se členem malého kostela v Harlemu (Fireside Pentecostal Church). Poté co absolvoval studium na střední škole DeWitt Clinton High School v Bronxu, odstěhoval se do Greenwich Village, kde se soustředil na svou kariéru.\n\nJedním z těch, kdo Baldwinovi poskytl podporu, byl obdivovaný, starší spisovatel Richard Wright. O něm Baldwin prohlašoval, že pro něj je „největším černým spisovatelem na světě“. Wright a Baldwin se na krátkou dobu stali přáteli, Wright mu pomohl získat cenu Eugene F. Saxon Memorial Award. Baldwin nazval svou sbírku esejí Notes of a Native Son, což se zjevně vztahuje k románu Wrighta \"Syn černého lidu\" (Native Son). Nicméně Baldwinova esej \"Everybody's Protest Novel\" z roku 1949 přátelství těchto dvou spisovatelů ukončila. Baldwin v ní totiž uvedl, že Wrightův román, stejně jako \"Chaloupka strýčka Toma\" od Harriet Beecher Stoweové, postrádá věrohodné postavy a dostatečnou psychologickou hloubku. Avšak v rozhovoru s Juliem Lesterem Baldwin vysvětlil, že jeho obdiv k Wrightovi stále trvá: „Znal jsem Richarda a měl jsem ho rád. Neútočil jsem na něj, zkoušel jsem si pouze ujasnit něco sám sobě.“\n\nVýznamný vliv na Baldwinův život měl také afroamerický malíř Beauford Delaney. Ve svém románu \"The Price of the Ticket\" (1985) Baldwin popisuje Delaneyho. Ten je pro něj „prvním živoucím důkazem toho, že i černoch může být umělec. V srdečnější době a na méně bezbožném místě by byl uznáván jako můj učitel a já bych byl jeho žákem. Stal se pro mě příkladem odvahy a čestnosti, skromnosti a nadšení. Viděl jsem ho mnohokrát vyvedeného z míry a dožil jsem se toho, že jsem ho viděl zničeného, ale nikdy jsem ho neviděl se vzdát.“\n\nBaldwin byl blízkým přítelem Niny Simone – zpěvačky, pianistky a bojovnice za občanská práva. Baldwin, spolu s Langstonem Hughesem a Lorraine Hansberryovou, upozornil Ninu na rasovou nerovnost v té době a na skupiny, které vznikaly, aby proti tomuto bojovaly. Baldwin ji také odkázal na literaturu, aby si v této problematice rozšířila obzor.\n\nBaldwin odjel do Evropy, kde žil značnou část svého života, počínaje rokem 1948. Jeho prvním cílem byla Paříž. Když se Baldwin vrátil do Spojených států amerických, stal se aktivním členem Hnutí za Občanská práva (The Civil Rights Movement). Pochodoval do Washingtonu D.C. společně s Martinem Lutherem Kingem, Jr. Na počátku 80.let 20.století působil ve Five Colleges, v západní Massachusetts. V době, kdy tam pracoval, učil budoucí dramatičku Suzan-Lori Parks, která v roce 2002 vyhrála Pulitzerovu cenu za dramatické umění. Avšak Baldwin nezůstal ve Spojených státech dlouho. Byl neustálým emigrantem po zbytek svého života – dlouhou dobu strávil v tureckém Istanbulu a v St.-Paul-de-Vence v jižní Francii, kde nakonec zemřel v roce 1987 v 63 letech na rakovinu jícnu.\n\nV roce 1953 byl publikován Baldwinův první, autobiografický Bildungsroman Jdi a hlásej to z vrchů (Go Tell It On the Mountain). O dva roky později se objevuje Baldwinova první sbírka esejí pod jménem Notes of a Native Son. Baldwin pokračoval v experimentování s literárními formami během své kariéry, publikoval poezii, hry, beletrii a eseje, které jej proslavily.\n\nBaldwinův druhý román Giovanni´s Room vyvolal vlnu kontroverze v roce 1956, kdy byl poprvé vydán, a to kvůli svému jednoznačně homosexuálnímu obsahu. I přes očekávání čtenářské veřejnosti, že Baldwin vydá díla zabývající se afroamerickou tematikou, Giovanni´s Room je výhradně o bílých lidech. Baldwinovy dva další romány Another Country a Tell Me How Long the Train's Been Gone jsou experimentální, vyprávějí jak o lidech bílé, tak černé pleti, o heterosexuálech, homosexuálech i bisexuálech. Tyto romány se snaží zachytit bouřlivou atmosféru 60.let 20.století – jsou plné nepokoje a vzteku.\n\nBaldwinova dlouhá esej „Down at the Cross“ (často také nazývaná „The Fire Next Time“ podle názvu knihy, ve které byla publikovaná) podobně poukazuje na rostoucí nespokojenost v šedesátých letech. Esej byla původně publikována ve dvou číslech The New Yorkeru a dostala Baldwina na titulní stránku časopisu Time v roce 1963, v době, kdy Baldwin jezdil po americkém Jihu a hovořil o Hnutí za občanská práva (The Civil Rights Movement). V eseji se píše o nesnadném vztahu mezi křesťanstvím a rychle se rozvíjejícím hnutí černých muslimů. Baldwinova další dlouhá esej „No Name in the Street“ také pojednává o jeho vlastní zkušenosti v kontextu 60.let 20.století, zejména o jeho třech zavražděných blízkých přátelích. Byli to Medgar Evers, Malcolm X, a Martin Luther King, Jr.\n\nBaldwinova tvorba v 70. a 80. letech 20.století byla kritiky značně přehlížena. Vraždy černých vedoucích činitelů v šedesátých letech, stejně jako brutální homofóbní útok Elridge Cleavera na Baldwina v Cleaverově \"Soul on Ice\" a Baldwinův návrat do jižní Francie přispěly k tomu, že se dostal mimo spojení se svými čtenáři. Protože byl Baldwin vždy nakloněn svým vlastním přesvědčením než vkusu jiných, pokračoval v psaní toho, čeho sám chtěl. Jeho dva romány napsané v sedmdesátých letech \"If Beale Street Could Talk\" a \"Just Above My Head\" velmi silně zdůrazňují to, jak důležité jsou černošské rodiny. Svou kariéru završil publikováním sbírky básní pod jménem \"Jimmy´s Blues\" a eseje (v rozsahu jedné knihy) \"The Evidence of Things Not Seen\", což bylo dlouhé zamyšlení, k němuž byl inspirován vraždami dětí v Atlantě na počátku osmdesátých let.\n\nBaldwinův vliv na ostatní spisovatele byl obrovský. Toni Morrison editovala Baldwinovy eseje a beletrii, a nedávno vydaná sbírka kritických esejí tyto dva autory spojuje.\nV roce 1987 založil novinář Kevin Brown z Baltimore Národní literární společnost Jamese Baldwina. Tato skupina pořádá veřejné události, které oslavují Baldwinův život a dílo.\nV roce 2005 pošta Spojených států amerických (USPS) vytvořila známku věnovanou Baldwinovi. Byl vyobrazen na její přední straně, vzadu pak byl napsaný jeho zkrácený životopis. Jeden z Baldwinových příběhů „Sonny's Blues“ se objevuje v mnoha antologiích beletrie, které se používají v úvodních literárních kurzech ve školách.\n\n\n"}
{"id": "31247", "url": "https://cs.wikipedia.org/wiki?curid=31247", "title": "Strana demokratického socialismu (Německo)", "text": "Strana demokratického socialismu (Německo)\n\nStrana demokratického socialismu (německy Partei des Demokratischen Sozialismus, PDS) vznikla pod názvem \"SED-PDS\" začátkem prosince 1989 (po zhroucení komunistického režimu) přejmenováním komunistické Sjednocené socialistické strany Německa, vládnoucí strany v NDR; pod tímto názvem zůstala ještě krátce u moci. K přejmenování na \"PDS\" došlo v únoru 1990. Od roku 2005 se strana nazývala Die Linkspartei.PDS. V roce 2007 se sloučila s WASG do nové strany Die Linke.\n\n"}
{"id": "31258", "url": "https://cs.wikipedia.org/wiki?curid=31258", "title": "Hydrologie", "text": "Hydrologie\n\nHydrologie (z řečtiny: Yδρoλoγια, Yδωρ+Λoγos, \"Hydrologia\", „studium vody“) je věda zabývající se pohybem a rozšířením vody na Zemi.\n\nHydrologie se zabývá vodou ve všech skupenstvích a procesy s vodou souvisejícími. Předmětem jejího zkoumání je tedy hydrosféra. Hydrologie se člení na obory, které se detailněji zabývají jednotlivými složkami hydrosféry. Pohyb vody studuje jako tzv. hydrologické cykly (koloběh vody). Hydrologie je přírodovědným základem vodního hospodářství, ve kterém se mj. vodní zdroje využívají k zásobování vodou.\n\nOdborník zabývající se hydrologií je hydrolog. Může pracovat v geografických či jiných přírodovědných oborech nebo ve vodohospodářství, případně v ochraně přírody.\n\nSoučástmi hydrologie jsou hydrografie, hydrometeorologie a hydroklimatologie, hydrologie povrchových vod, hydrogeologie a výzkum kvality vody. Oceánografie a meteorologie nejsou zahrnuty, protože voda je zde pouze jedním z důležitých aspektů.\n\nHydrologický výzkum je užitečný z mnoha důvodů včetně lepšího poznání okolního světa, lepšího pochopení potřeb ochrany přírody, zásad a plánování ochrany.\n\nHydrologické znalosti a dovednosti lidstvo získává tisíce let. Například kolem roku 4000 př. n. l. byl přehrazen Nil, aby se zvýšila zemědělská produkce okolní vyprahlé krajiny. Města v Mezopotámii byla před povodněmi chráněna vysokými hliněnými valy. Řekové a Římané rozvinuli stavbu akvaduktů, Číňané budovali zavlažovací a protipovodňová díla.\nMarcus Vitruvius popsal v 1. stol. př. n. l. filosofickou teorii hydrologického cyklu, v kterém jsou srážky dopadající v horách pohlcovány zemským povrchem, což vede k vytváření pramenů a vodních toků. S použitím vědečtějšího přístupu dosáhli Leonardo da Vinci a Bernard Palissy nezávisle na sobě přesného výkladu hydrologického cyklu. Hydrologické proměnné byly poprvé vyčísleny v 17. století.\n\nPionýry moderní hydrologie byli především Pierre Perrault, Edme Mariotte a Edmund Halley. Měřením srážek, odtoku a povodí Perrault ukázal, že dešťové srážky byly dostačující pro průtok vody v řece Seině. Marriotte zkombinoval měření rychlosti a průřezu říčního koryta Seiny, aby dosáhl výpočtu jejího průtoku. Halley ukázal, že vypařování ze Středozemního moře bylo dostatečné pro říční odtok zpět do moře.\n\nPokroky v 18. století zahrnovaly Bernoulliho piezometr, Bernoulliho rovnici, Pitotovu trubici a Chézyho rovnici. V 19. století došlo k rozvoji v podpovrchové hydrologii, což zahrnovalo Darcyho pravidlo, Dupuit-Thiemovu rovnici proudění vody ke studni a Hagen-Poiseuillovu rovnici kapilárního toku.\n\nVe 20. století, když začal být prováděn státní hydrologický průzkum, počaly racionální analýzy nahrazovat dřívější empirismus. Významným přínosem byl zejména jednotkový hydrogram Leroye Shermana, infiltrační teorie Roberta E. Hortona a C. V. Theisova rovnice popisující neustálené proudění podzemních vod.\n\n\n"}
{"id": "31259", "url": "https://cs.wikipedia.org/wiki?curid=31259", "title": "Alex Ferguson", "text": "Alex Ferguson\n\nSir Alexander Chapman Ferguson, CBE (* 31. prosince 1941 Glasgow, Skotsko), je bývalý skotský fotbalista a později trenér, který naposledy vedl anglický velkoklub Manchester United, s nímž vyhrál celou řadu trofejí včetně vítězství v Lize mistrů. Na stadionu Old Trafford je po něm pojmenována tribuna. Jedná se o jednu z největších osobností světového fotbalu.\n\nKluby (1958–1974):\n\n\nOd 6. listopadu 1986, kdy vystřídal ve funkci Rona Atkinsona, působil jako hlavní trenér na lavičce Manchesteru United, s nímž dosáhl řady úspěchů. Získal 13 ligových titulů (platí po vítězné sezóně 2012/13) a dvakrát vyhrál Ligu mistrů.\n\nS domácími fanoušky se loučil v ligovém utkání Manchesteru United v sezóně 2012/13 11. května 2013 na Old Trafford proti Swansea City (vítězství 2:1). Jeho nástupcem v Manchesteru United se má stát David Moyes, jenž v sezóně vedl Everton FC. 19. května 2013 v posledním ligovém kole Premier League 2012/13 vedl Manchester United naposled a nemusela mu vadit ani divoká remíza 5:5 v zápase proti West Bromwichi (United vedl v zápase už 5:2). Manchester měl účast v Lize mistrů 2013/14 zajištěnu již dříve, v ročníku získal celkem 89 bodů. Pro sira Fergusona to byl jubilejní 1500. zápas na lavičce tohoto anglického velkoklubu.\n\n"}
{"id": "31260", "url": "https://cs.wikipedia.org/wiki?curid=31260", "title": "Aliance", "text": "Aliance\n\nAliance (spolek), v politice také blok, liga, nebo pakt, je smluvně zakotvený vztah mezi rovnoprávnými partnery. Spolek mohou tvořit fyzické nebo právnické osoby, státy.\n\nVojenské aliance se označují také jako spojenecké smlouvy. Členové aliance jsou pak označování jako spojenci. Z tohoto, vojenského pojetí, pochází účel mezinárodní aliance (spolku) dvou nebo více států jako namířené proti třetímu státu nebo jiné alianci.\n\nV novější době je označení aliance užívána i pro jiné než obranné (politika v dobách míru), nebo válečné (politika v dobách války nebo jako příprava na ní) účely. V ekonomice, např. aliance leteckých společností. V politice pro označení dlouhodobě spolupracujících stran.\n\n"}
{"id": "31264", "url": "https://cs.wikipedia.org/wiki?curid=31264", "title": "Karlův most", "text": "Karlův most\n\nKarlův most (, původně Kamenný most) je nejstarší stojící most přes řeku Vltavu v Praze a druhý nejstarší dochovaný most v České republice. Po pražském mostě Juditině, kamenném mostě v Písku a mostě v Roudnici nad Labem jde v Čechách v pořadí o čtvrtou kamennou mostní stavbu.\n\nKarlův most nahradil předchozí Juditin most, stržený roku 1342 při jarním tání ledů. Stavba nového mostu začala v roce 1357 pod záštitou krále Karla IV. a byla dokončena v roce 1402. Praha se i díky kamennému mostu stala významnou zastávkou na evropských obchodních stezkách.\n\nOd konce 17. století bylo na most postupně umístěno 30 převážně barokních soch a sousoší. Původně se mu říkalo jen „Kamenný“ nebo „Pražský“. Název „Karlův most“ se vžil až kolem roku 1870; jako první toto označení použil pražský nakladatel, spisovatel a mědirytec Joseph Rudl v monografii s názvem \"Die Berühmte Karls-Brücke und ihre Statuen, mit einem kurzen Anhange: Die Franzens-Ketten-Brücke.\"\n\nPo mostě vede historická královská cesta.\n\nKarlův most spojuje Staré Město s Malou Stranou. Je 515,76 m dlouhý a 9,40 až 9,50 m široký; vozovka se nachází 13 m nad normální hladinou.\nTvoří ho šestnáct oblouků s rozponem mezi 16,62 m (staroměstský břeh) až 23,38 m. Most je třikrát zalomen a proti proudu nepatrně vypouklý. Založen byl na mlýnských kamenech pravděpodobně podložených rošty z dubových pilot.\n\nJe doplněn třemi věžemi: větší a menší Malostranskou mosteckou věží na Malé Straně a Staroměstskou mosteckou věží na straně Starého Města. Tato věž však nestojí na krajní opěře mostu, jak je u mostních věží obvyklé, ale na prvním vnitřním pilíři. Staroměstská opěra mostu je dnes zabudována ve sklepích domu čp. 193.\n\nHarmonické spojení monumentální středověké architektury s výzdobou třiceti převážně vrcholně barokních soch a sousoší vytváří působivý celek, který reprezentuje dvě slavná období českého umění.\n\nNa místě dnešního Ukřižování byl kříž již od dob Karla IV. V době kolem roku 1500 proti němu stála boží muka a socha Bruncvíka na zhlaví pilíře na Kampě označovala oblast staroměstského práva. Sochařská výzdoba se však původně soustředila hlavně na věže, zejména Staroměstskou. Socha Jana Nepomuckého, první ze slavné barokní sochařské výzdoby mostu, vztyčená v upomínku na jeho svržení z mostu z roku 1683, tedy z doby, kdy se kult světce teprve rodil, se stala vzorem pro většinu z jeho nesčetných vyobrazení. Poté na most přibyly další sochy a sousoší financované různými donátory, především v úzkém rozmezí let 1707 až 1714, kdy byla na most osazena většina soch a sousoší, která zaplnila zbývající volné pilíře. Jedná se o reprezentativní díla řady známých českých vrcholně barokních sochařů; k nejhodnotnějším patří sv. Luitgarda Matyáše Bernarda Brauna a celá řada děl Ferdinanda Maxmiliána Brokoffa.\n\nK další, výraznější proměně výzdoby mostu došlo kolem poloviny 19. století, kdy menší část barokních soch částečně kvůli jejich technickému stavu nahradila klasicistně statičtější díla Josefa a Emanuela Maxe, bližší dobovému vkusu. Škody způsobené povodní v roce 1890 a zhoršující se stav barokních děl z pískovce s omezenou životností vedly k tomu, že se od počátku 20. století na most pozvolna osazují kopie. Snesené originály soch a sousoší z Karlova mostu jsou uloženy hlavně v Lapidáriu na pražském Výstavišti a v sálu Gorlice na Vyšehradě.\n\nUž od pravěku lidé přecházeli řeku Vltavu na území nynějšího centra Prahy přes několik brodů. Jeden z nich se táhl od paty Mánesova mostu na Starém Městě (Náměstí Jana Palacha) šikmo na druhou stranu k Hergetově cihelně. Na základě dvou ojedinělých zmínek v písemných pramenech se uvažuje i o existenci dřevěného mostu pravděpodobně situovaného buď do oblasti tohoto brodu, nebo jižněji, na místo, kde stojí Karlův most. První pražský kamenný most nechal vybudovat král Vladislav II.; dokončili ho v  roce 1172 a dostal jméno po králově manželce Juditě. Toto dílo zničila povodeň 3. února 1342.\n\nPo stržení Juditina mostu sloužilo Pražanům dřevěné mostní provizorium. Přes řeku se na stejném místě dalo přepravit loďkou.\n\nPříprava stavby mostu si vyžádala delší čas, bylo nutno vypracovat plány, shromáždit finance, zajistit stavební kámen i vyřešit zakládání pilířů v řece. Stavební práce tedy započaly až 15 let po zboření Juditina mostu.\n\nKronikář Beneš Krabice z Veitmile k roku 1357 píše, že „císař položil základní neboli první kámen v základu nového mostu na břehu blízko kláštera svatého Klimenta“. Přesnější datum Beneš Krabice neuvádí. 9. červenec nalezneme u kronikáře Prokopa Lupáče, jde ovšem o tvrzení mnohem pozdější (o 3 století) a bez zdůvodnění. Nicméně podle záznamů v tuto dobu císař pobýval na Pražském hradě a mohl tedy teoreticky most založit.\n\nHistoriky je nejčastěji předpokládáno datum založení na svátek zemského patrona sv. Víta 15. června.\n\nAstronom Zdeněk Horský (1929–1988) vytvořil spekulativní hypotézu o datu 9. července 1357, v 5 hodin a 31 minut. Bylo to prý z toho důvodu, že tomuto datu odpovídala příznivá astrologická konstelace (konjunkce Slunce se Saturnem). Současně takové datum odpovídá sledu lichých čísel od jedné do devíti a zpět (palindrom), tedy \"1-3-5-7-9-7-5-3-1\".\n\nPři stavbě Karlova mostu (v té době nesl název \"Kamenný most\") se stavitelé pokoušeli vyvarovat chyb, kterými trpěl starší most Juditin. Karlův most má proto méně oblouků, je vyšší a jeho pilíře založili hlouběji, 2,4 m pod úrovní říčního dna. Ani to však nebylo dost; postavit pilíře až na skalní podloží by stabilitu mostu jistě zvýšilo, ovšem protože skála leží až 9 m pod úrovní říčního dna, toto řešení výrazně překračovalo technické možnosti jeho středověkých stavitelů.Beneš Krabice z Veitmile popsal stavbu mostu takto: \"\"Tesaři připravovali silné a dlouhé fošny, které byly na konci zašpičatělé. Spouštěli je z loděk do vody těsně vedle sebe. O kus dál vybudovali ze silných prken jakýsi plot. Mezi fošnami a prkny se vytvořila mezera. Z ní dělníci vybrali všechnu vodu, poté navozili jíl a drny a všechno to upěchovali do mezery. Tak vytvořili jakousi hradbu proti toku vody a mohli stavět jako na suchu. Kladivy zatloukali fošny do dna, lopatami odhazovali písek, až narazili na štěrkové, kamenité dno. Špičáky je narušovali a zaráželi do něho kameny.\"\"\n\nPilíře byly zakládány v jímkách z řad kůlů a hlinité výplně. Z jímky poté vyčerpali vodu a podloží vyztužili pomocí dřevěných pilot zaražených beranidlem. Na dno potom uložili dřevěný základový rošt sestavený zřejmě z dubových trámů a fošen a pak fixovaný pomocí velkých kulatých (\"mlýnských\") kamenů, navzájem spojených kovanými kramlemi.\n\nZa stavitele byl dlouhou dobu považován Petr Parléř ze Švábského Gmündu. V roce 2007 byla však publikována hypotéza, podle níž je projektantem a prvním stavitelem mostu kameník a pražský měšťan Oto, zvaný též Otlin.\n\nStavba mostu byla dokončena až na začátku 15. století. V roce 1406 se lze setkat již se záznamy, které se o \"novém kamenném mostě\" zmiňují.\n\nPodle legendy se při stavbě do malty přidávala vajíčka. V roce 2008 se při rozboru původní malty mělo prokázat, zda je tato legenda pravdivá. Počátkem roku 2010 však vědci z Vysoké školy chemicko-technologické oznámili, že vejce na stavbu použita nebyla.\n\nTato velice nákladná stavba České království značně finančně vyčerpávala, proto byly dokonce v kostelích pořádány sbírky. Po otevření mostu se za průjezd či přechod platilo mýtné, které se v průběhu let měnilo. V roce 1816 bylo „mostní clo“ zrušeno.\n\nV roce 1393 dal Václav IV. do řeky svrhnout tělo umučeného generálního vikáře Jana Nepomuckého. Na místě, kde k tomu údajně došlo, se v kamenném zábradlí nachází kovový křížek.\n\nMost sloužil městu nejen jako významná dopravní tepna, ale i jako centrum obchodu. Z obou stran mostu (jak staroměstské, tak malostranské) byl proto do jisté délky zastavěn obchůdky a krámy. Živnosti měli na mostě např. uzenáři, hřebenáři či koláčníci. Poslední krámky byly odtamtud odstraněny v roce 1828. Po roce 1990 si místo na mostě vydobyli výtvarníci, fotografové a hudebníci vybíraní Sdružením výtvarníků Karlova mostu, které se nechvalně proslavilo omezováním nekomerční umělecké činnosti na mostě.\n\nMnohokrát byl most ohrožován povodněmi, a to již v průběhu stavby: došlo k tomu v letech 1359, 1367, 1370, 1373 a 1374. V červenci 1432 veliká povodeň zaplavila značnou část Starého Města a zbořila 5 mostních pilířů. Most poté opravovali až do roku 1503, tedy celých 71 let. Další povodně jej ohrožovaly v letech 1655, 1784, 1845, 1872 a 1890. Války tělesu mostu příliš neublížily, při obléhání švédskými vojsky v 17. století ale byly poničeny sochy a Staroměstská mostecká věž.\n\nPři povodni v únoru 1784 stržené vory a ledy ucpaly oblouky mostu a voda podemlela pilíře. Zřítilo se přední zhlaví pilíře, na němž stála vojenská strážnice. Celkem šest mostních pilířů bylo silně poškozeno.\n\nRekonstrukční práce vedl inženýr Franz Herget spolu s navigačním stavebním ředitelem Františkem Traxalem. Po odstranění porušeného zdiva byly základy zpevněny novými piloty, které byly do dna zatloukány ručními beranidly. Na piloty byl nasazen dřevěný rošt a na něj pokládány mlýnské kameny.\n\nPři povodni v září 1890 protrhly most klády z utržených vorů, které se o Karlův most zarazily a bily do jeho pilířů. Hladina řeky stoupla o 2,5 až 3 metry. Dne 4. září o půl šesté ráno se zřítily dva oblouky mostu; poškozeny byly tři pilíře (podemleté vodou) a do vody spadly dvě sochy zdobící most, sv. Ignáce z Loyoly a sv. Františka Xaverského od F. M. Brokoffa. Jednalo se o nebývale velké poškození, které pro život v Praze představovalo problém, neboť most byl důležitou dopravní spojnicí. O události se mluvilo jako o nejhorší katastrofě od vyhoření Národního divadla.\n\nPo opadnutí vody byl o posouzení rozsahu škod a návrh řešení požádán architekt Josef Hlávka. Ten společně s vídeňským profesorem Franzem von Ržihou navrhl opravu, která pak byla provedena. Po následující dva roky chybějící části nahrazovala dřevěná konstrukce, která ze severní strany mostu obcházela zbořený úsek; nepoškozené konce mostu nadále sloužily. Při opravě již byla použita nová metoda: pilíře se zakládaly na železných kesonech. Při opravě se uvažovalo i o tom, že tři zřícené klenby budou nahrazeny dvěma, aby se průtok vody usnadnil. Nakonec však zvítězila zásada zachování původní podoby mostu, nové pilíře vybudovali jen nepatrně užší. Obnova zřícené části mostu byla dokončena 19. listopadu 1892. Utopené sochy přičiněním J. Hlávky z Vltavy vyzvedli v roce 1901.\n\nV dalších letech (1902–1904) se původní pilíře postupně zpevňovaly menšími kesonovými věnci, spuštěnými kolem základů.\n\nStavební průzkum v letech 1966–1967 ukázal, že most ohrožují zejména trhlinky, jimiž vnikala do konstrukcí dešťová voda se solí ze zimních posypů vozovky. Rozevírání mostu mělo proto být zastaveno soustavou kotev, po délce byla vložena železobetonová deska se sítí táhel. Teplotní změny a pronikání vody měly být omezeny vrstvami izolací.\n\nV celém plášti byly vyměněny poškozené pískovcové kvádry. Předchozí asfaltový povrch, zřízený ve 20. letech 20. století, nahradily štípané pásky žuly. Most byl od dokončení rekonstrukce vyhrazen pouze pro pěší. Náklad na celkovou opravu činil asi 50 milionů korun.\n\nVětšina pískovcových kvádrů již v dnešní době není původních, tedy ze 14. a 15. století. Vyměněné kvádříky jsou šedé nebo jasně žluté. Původní kameny jsou pak na povrchu silně erodované a některé z nich nesou na povrchu kamenické značky (např. pilíř v korytu Čertovky, třetí pilíř na straně Starého Města).\n\nAsi od roku 2001 se v odborných kruzích i široké veřejnosti vedla debata o dalších opravách mostu. Předchozí generální oprava působila problémy. Hydroizolace pod dlažbou místy neplnila svou úlohu a nezabránila průsaku srážkové vody do konstrukce. Druhou diskutovanou otázkou byla funkce železobetonové desky, která měla plnit stabilizační funkci pro konstrukci mostu, omezovat možnost protržení oblouků při nebezpečných povodních, spínat poprsní zdi a sloužit jako podklad pro izolační vrstvy. Ostré spory o budoucnost této desky (v úvahu přicházely varianty: ponechat, rozřezat na části, či zcela odstranit) utlumila až stoletá voda v roce 2002, kterou most přestál bez viditelného poškození.\n\nV letech 2004–2005 byl spor konečně uzavřen a stanoven časový program realizace stavby. Roky 2005 a 2006 měly být věnovány dopracování průzkumů a shromáždění kompletní dokumentace. V roce 2006 byly také první dva pilíře (osmý a devátý z malostranské strany) ukotveny do betonových sarkofágů.\n\nOprava horní stavby začala 20. srpna 2007 a 12. listopadu 2010 byla stavba kolaudována. Most se opravoval po částech a za provozu, zůstával zachován čtyřmetrový koridor přístupný veřejnosti. Během oprav byla zjištěna některá dosud neznámá fakta o historii mostu.\n\nPamátková inspekce v listopadu 2008 upozornila na výrazná pochybení: při opravě byla zásadně dotčena nenahraditelná estetická a výtvarná hodnota mostu. Inspekce kritizovala hlavně nekoncepční a nedbalou opravu zábradlí: „Výběr kamenů k vyřazení byl prováděn nekoncepčně, bez podmínek stanovených orgánem státní památkové péče a ve značném rozsahu. Počet vyřazených kamenných kvádrů výrazně přesáhl množství zjištěné diagnostickým průzkumem“.\n\nV druhé etapě se po dobu pěti až deseti let mají opravovat mostní oblouky. Jedním z nejdůležitějších bodů před samotným započetím rekonstrukce je výběr vhodné lokality pro těžbu pískovce.\n\nZačátek dalších oprav je naplánován na červen roku 2019, opravy by měly trvat kolem dvaceti let.\n\nV roce 1759 vznikly komplexní předpisy pro provoz na mostě. Bylo nařízeno chodit i jezdit pouze po pravé straně.\n\nOd roku 1883 jezdila po mostě koňka, od roku 1905 pak elektrická tramvaj. Elektrický proud byl přes most veden mostovkou po speciálních kolejnicích, které František Křižík zkonstruoval tak, aby troleje umělecký vzhled mostu nerušily. Po třech letech se ukázalo, že tramvaje mostu škodí, proto je v roce 1908 vystřídaly autobusy na kolejích. Ani ty se však neosvědčily. Následujícího roku byl autobusový provoz zrušen a obnovili ho až v roce 1932, kdy už jezdily autobusy na pneumatikách. Veřejná doprava zde fungovala až do druhé světové války. Automobilový provoz skončil v roce 1965 a od té doby most slouží jen pěším.\n\nKarlovu mostu je věnována expozice Muzea Karlova mostu v budově kláštera křižovníků s červenou hvězdou na Křižovnickém náměstí. Informuje rovněž o Juditině mostu či středověké stavební huti; její součástí je i velký model rozestavěného Karlova mostu. Tématem další části výstavy je sochařská výzdoba mostu a v té souvislosti zejména Jan Nepomucký, jehož umučené tělo bylo svrženo do Vltavy právě z Karlova mostu.\n\nPodle článku z prosince 2018 je celý Karlův most monitorován šestnácti kamerami, z toho 12 míří na vybrané sochy a 4 zabírají památku z mnoha směrů. Videodetekce elektronickým plotem signalizuje narušení na krajské ředitelství policie a na operační středisko městské policie. Na mostě hlídkuje vždy alespoň jeden pracovník ostrahy a čas od času po něm procházejí strážníci městské policie, kteří kontrolují most i s ohledem na žebráky a další závadové osoby. Dohled na mostě má na starosti Sdružení výtvarníků Karlova mostu, která má most v pronájmu. Roman Kotrč z tohoto sdružení však vzhledem k tomu, co se na mostě děje, vyslovil pochybnosti o funkčnosti kamerového systému. Například když měla policie z kamerových záznamů prověřit, kdo poničil berlu svatého Vojtěcha, tak nájemci mostu sdělila: „Pane Kotrči, budeme volat do Vatikánu. Stal se zázrak, na kamerách nic není.“\n\nObčas dochází k poškozování soch. Dav vedený skupinkou žižkovských aktivistů, který 3. listopadu 1918 porazil a zničil mariánský sloup na Staroměstském náměstí, se údajně poté chtěl vydat ke Karlovu mostu, z něhož chtěl sochy naházet do Vltavy. Dle legend to inicioval jakýsi muž, který vykřikl: „Sundejte i sochy z Karlova mostu!“ Nejvíce spadeno měl dav na sochu Jana Nepomuckého. Tomu však zabránili vojáci, kteří po telefonické zprávě Karlův most uzavřeli a hlídali jej až do 6. listopadu 1918. Národní výbor následujícího dne, 4. listopadu 1918, ve vyhlášce napsal: „Národní výbor žaluje, že z historického nepochopení byl v Praze zničen pomník, jenž po stránce umění barokního patřil k nejvzácnějším pomníkům toho druhu… Národní výbor vyslovuje důtklivý příkaz, aby od dalšího násilného ničení pomníků, ať jsou jakéhokoliv druhu a jakékoliv historické tradice, bylo upuštěno.“ Znovu pak davy ohrožovaly sochu sv. Jana Nepomuckého na Karlově mostě na jeho svátek v květnu 1919. Lidová strana v reakci na to přijala rezoluci proti návrhům, aby socha byla odstraněna.\n\nV roce 2018 na originálním sousoší sv. Cyrila a Metoděje někdo ulomil ruku, ze sochy svatého Vojtěcha byla ulomena část berle a na seznamu poškození byla například i svatozář nebo orlice s kartuší. Slovanská děva ze sousoší svatých Cyrila a Metoděje měla mnohokrát rozbitou nohu. V případě jednoho vandala, který do ní bušil kladivem, vyšly najevo jeho „náboženské“ důvody. Nověji byla na tomtéž sousoší utržena ruka, kterou si podle doměnky hlídajícího výtvarníka někdo vzal domů jako suvenýr. Na sousoší s Turkem někdo ulomil ruce trpícího křesťana v jeskyni, schovaného za mříží. Turkova šavle byla údajně ukradena už asi dvacetkrát. Pokus o ukradení žezla s korunkou z této sochy byl neúspěšný. Magistrát i městská policie však koncem roku 2018 tvrdily, že informace o zvýšeném počtu útoků vandalů nemají. \n\nObčas je posprejováno zábradlí mostu nebo vhazovány vložky odpadkových košů do Vltavy. Kdosi nějakou část mostu posprejoval v roce 2016. V září 2017 48letý cizinec popsal sochu svatého Františka fixem, za což dostal trestním příkazem půlroční podmínku, tříleté vyhoštění a povinnost nahradit způsobenou škodu 15 tisíc korun.\n\nOpravy soch trvají měsíce, před opravou musí být vytvořena restaurační zpráva a ta musí projít byrokratickým kolečkem, v němž musí být schalován nejen postup řešení, ale i sochař. Podle Kotrče z hlídajícího Sdružení výtvarníků KM jsou plastiky ve správě Národního památkového ústavu, který vyžaduje stanovisko pro Galerii hlavního města Prahy, která je správcem soch.\n\nPro odstraňování sprejerských nápisů ze zábradlí mají údajně „správci“ licencované čističe, které mohou použít, aniž by vždy žádali o povolení.\n\nGraffiti na jednom z pilířů, vytvořené 15. července 2019 dvojicí mladých německých turistů, vyvolalo mimořádný zájem veřejnosti, který ještě zesílil poté, co správce mostu uzavřel s restaurátorem Janem Mjartanem smlouvu o odstranění ve lhůtě 20 dnů za cenu 40 tisíc Kč, ale občan a podnikatel Miloslav Černý nápis o dva dny později tajně a bez souhlasu správce i památkářů odborně odstranil během dvou hodin. Primátor tento guerillový čin ocenil a naopak vyslovil pochybnosti o nastavení procesů magistrátu i pochybnosti o čisticí metodě, která byla úředním postupem navržena a schválena pro restaurátora Mjartana. Ve veřejné diskusi silně rezonovala otázka, zda oficiální proces restaurování nebyl tunelováním veřejných prostředků.\n\n\n\n"}
{"id": "31269", "url": "https://cs.wikipedia.org/wiki?curid=31269", "title": "Tachov (rozcestník)", "text": "Tachov (rozcestník)\n\nTachov může být:\n"}
{"id": "31276", "url": "https://cs.wikipedia.org/wiki?curid=31276", "title": "Tachov (okres Česká Lípa)", "text": "Tachov (okres Česká Lípa)\n\nTachov (něm.\"Tacha\") je obec v okrese Česká Lípa, 3 km jihozápadně od města Doksy. Leží pod Tachovským vrchem (498 m n. m.), který je však z části odtěžen. Obec má 41 domů a žije zde  obyvatel. Výměra jejího katastru zabírá 457,97 ha, z toho připadá 62,53 ha na lesy a 311,54 ha na ornou půdu.\n\nPrvní písemná zmínka o vsi pochází z roku 1460. Byla zjištěna v listině krále Jiřího z Poděbrad, který potvrdil městu Doksy jeho privilegia.\n\nTachov byl vždy zemědělskou obcí, pěstoval se zde tzv. dubský zelený chmel.\n\nAž do počátku 20. století nevedla do Tachova silnice. Byla postavena teprve roku 1908 a vedla z Tachova do Ždírce.\nK účelům výstavby silnic byl v Tachově na Tachovském kopci otevřen kamenolom.\n\nPři sčítání obyvatel v roce 1921 bylo v Tachově 42 domů a 209 obyvatel, z toho jen 3 Češi.\nV roce 1946 měla obec 200 obyvatel, v průběhu 50. a 60. let zestárla.\nV roce 1963 byla zrušena škola. Dne 13. března 1976 byla obec připojena k Doksům.\n\nK opětovnému osamostatnění Tachova došlo v roce 1993. V té době měl 82 obyvatel a od té doby došlo k nárůstu na současných 173.\n\n\n"}
{"id": "31278", "url": "https://cs.wikipedia.org/wiki?curid=31278", "title": "Minerální voda", "text": "Minerální voda\n\nMinerální voda, zkráceně minerálka, je běžné označení pro vodu z podzemí, tedy z minerálního prostředí. Termín \"minerální voda\" je obecně chápán podle historických zvyklostí v konkrétních regionech. V Evropě po staletí pojem \"minerální voda\" splýval s pojmem \"lázeňský pramen\" a rámci České republiky byl tento termín užíván v souladu s normou ČSN 86 8000 pro přírodní vody s vyšším obsahem rozpuštěných látek, vody proplyněné, vody s vyšší teplotou či s vyšší radioaktivitou než je u běžných vod v jejich okolí běžné apod. Problém vznikl při přejímání cizího slova \"minerální\", které se ujalo lépe než obtížněji vyslovitelné slovo \"mineralizovaná voda\".\n\nV roce 2001 byla terminologie sjednocena a termín \"minerální voda\" může být použit pro jakoukoli vodu získanou z podzemí bez ohledu na stupeň její \"mineralizace\". Tato změna názvosloví se projevila v nápojovém průmyslu, kdy se nízkomineralizované vody bez specifického lázeňského účinku propagují ve spojení s tradičními lázeňskými prameny.\n\nV některých zahraničních oblastech může být použití termínu minerální voda poměrně problematické. Zvlášť v oblastech s aktivní sopečnou činností je minerální voda (jak ji chápeme dle měřítek ČSN 86 8000) zcela běžnou záležitostí a mineralizace kolem 1 g/l nepředstavuje nic nezvyklého.\n\nDo roku 2001 byla v souladu s normou ČSN jako minerální voda chápána taková, která splňovala alespoň jedno z následujících sedmi kritérií:\n\n\nV souvislosti se sjednocením právního systému po vstupu České republiky do Evropské unie došlo ke změně legislativy a původní normu ČSN nahradil zmíněný lázeňský zákon a vyhláška o zdrojích a lázních, podle jejíž přílohy č. 1 (kritéria pro hodnocení minerálních vod, plynů a peloidů) je minerální voda \"přirozeně se vyskytující podzemní voda původní čistoty, stálého složení a vlastností, která má z hlediska výživy fyziologické účinky dané obsahem minerálních látek, stopových prvků nebo jiných součástí, které umožňují její použití jako potraviny a k výrobě balených minerálních vod.\" To je prakticky každá voda vytěžená z podzemí bez ohledu na úroveň mineralizace.\n\nVodám, které byly podle původní klasifikace značené jako minerální, byl v podobném významovém rozsahu přiřazen termín \"minerální voda pro léčebné využití\". Taková musí splňovat alespoň jedno z následujících pěti kritérií:\n\n\nNa základě legislativy z roku 2001 jsou minerální vody dělené:\n\n\nPouze tehdy, jde-li o vody:\n\n\n\n\nPodle složek, které jsou v součtu součinů látkové koncentrace a nábojového čísla všech aniontů (nebo kationtů) zastoupeny alespoň 20 %. Charakterizuje se v pořadí od nejvíce zastoupených složek (nejprve pro anionty, poté pro kationty)\n\nPokud jsou na základě odborného posudku použitelné k léčebným účelům.\n\nPokud splňuje následující podmínky:\n\nI přes novou legislativu z roku 2001 se v hydrogeologické praxi stále užívá termín minerální voda v rozsahu normy ČSN 86 8000. Pokud mluvíme o minerální vodě, je proto důležité specifikovat, jaký význam máme na mysli.\n\n\nLéčivých účinků minerálních vod se tradičně využívá v evropském lázeňství. Při pití lázeňských pramenů je nutné dodržovat lékařská doporučení. U některých se může u výhradním pití projevit nadměrný příjem konkrétního prvku. U vod, které jsou přirozeným zdrojem fluoridů, to mohou být u dětí do 4 let věku fluoridy. U vysoce mineralizovaných hořkých vod sírano-sodno-hořečnatého typu pak může sodík nepříznivě zvyšovat krevní tlak.\n\n\n\n\n"}
{"id": "31281", "url": "https://cs.wikipedia.org/wiki?curid=31281", "title": "Nová Kastilie", "text": "Nová Kastilie\n\nNová Kastilie, \"(původně)\" plným názvem Království Nová Kastilie (španělsky \"Reino de Castilla la Nueva\") je název historické španělské provincie rozdělené dnes mezi autonomní společenství Kastilie-La Mancha a Madrid. Jejím centrem byl Madrid. K Nové Kastilii patřily moderní provincie Ciudad Real, Cuenca, Guadalajara, Madrid, Toledo a do správní reformy 30. listopadu 1833 také velká část provincie Albacete.\n"}
{"id": "31282", "url": "https://cs.wikipedia.org/wiki?curid=31282", "title": "Rosa", "text": "Rosa\n\nRosa je jednou z forem vodních srážek. Jsou to malé vodní kapky, které se objevují na povrchu předmětu ráno nebo večer.\n\nRosa vzniká tehdy, pokud je teplota povrchu nějakého předmětu nižší, než je rosný bod okolního vzduchu. Vodní pára se tak začne srážet v podobě kapek na povrchu chladného předmětu. K tomuto jevu často dochází při radiačním ochlazování zemského povrchu za jasných, bezvětrných nocí. Velmi intenzivně se radiačně ochlazují především kovy, listy rostlin nebo sklo. Pomalu se ochlazuje např. suchá tráva a suché dřevo.\n\nNejvětší množství rosy se tvoří ve vlhkém vzduchu při vysoké teplotě rosného bodu.\nV Česku ale ani v takovém případě nepřekročí úhrnné množství srážek cca 0,5 mm. V tropech může rosa přinést více než 2 mm srážek.\n\nV zimě, při teplotách pod bodem mrazu, vzniká při ochlazování zemského povrchu jinovatka.\n\n"}
