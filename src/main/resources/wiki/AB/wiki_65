{"id": "160273", "url": "https://cs.wikipedia.org/wiki?curid=160273", "title": "High Performance File System", "text": "High Performance File System\n\nHPFS (\"High Performance File System\") je poměrně moderní 16/32bitový souborový systém vyvinutý společnostmi Microsoft a IBM, který se poprvé objevil během listopadu 1989 v jejich, tehdy společném, operačním systému OS/2 verze 1.2.\n\nUmožňuje lepší využití větších disků, výrazně rozšiřuje možnosti v pojmenování souborů (vůči FAT - na 254 znaků), zrychluje přístup k souborům (pomocí B-tree) a nastavit větší bezpečnost při přístupu k souborům (rozšířené atributy). HPFS umožňuje automatické řazení adresářů a souborů. Základní alokační jednotka byla změněna z clusteru na jeden fyzický sektor (512 bajtů).\n\nHPFS organizuje disk do série 8 MB bloků a pokud to jde, soubor se se vždy ukládá v rámci jednoho bloku. Mezi těmito bloky jsou alokovány 2 KB stránky (bitové mapy), které obsahují informace o tom, které sektory v rámci bloku jsou volné a které jsou obsazené. Toto řešení zvyšuje výkonnost při přístupech k souborům, protože se čtecí hlavičky disku nemusejí vracet na logický začátek disku, kde má starý systém FAT uloženy informace o umístění dalších sektorů právě čteného souboru. \n\nV rámci HPFS obsahují adresáře více informací než pod FAT (třeba informace o vytvoření, modifikaci nebo přístupu). Namísto toho, aby ukazatel mířil na první cluster souboru, každá adresářová entita ukazuje na strukturu FNODE. Tato struktura obsahuje nejen vlastní data, ale může se skládat i z jiných ukazatelů na data nebo jiné struktury.\n\nSpecialitou HPFS je několik speciálních objektů - SuperBlock a SpareBlock, které však představují určitou malou slabinu v případě poškození celého souborového systému. Tato technologie umožňuje eliminovat dotěrné chybové DOS hlášení - Abort, Retry, Fail?.\n\nHPFS386 (řídící soubor HPFS386.IFS) je vylepšený souborový systém pro servery, který je na trhu velmi dlouhou dobu a výrazně rozšiřuje možnosti standardního HPFS. Přitom ho lze použít i na běžných stanicích s OS/2 bez jakékoliv podpory sítě. Jeho výhody jsou:\n\n\nObě varianty HPFS mají v zásadě stejné limitní hodnoty. Maximální velikost souboru je - 2 GB. Maximální velikost logického disku je - 64 GB. Transparentní šifrování není podporováno. Transparentní komprese dat není podporována.\n\n"}
{"id": "160281", "url": "https://cs.wikipedia.org/wiki?curid=160281", "title": "Brusnice", "text": "Brusnice\n\nSlovo Brusnice má několik významů:\n\n\n"}
{"id": "160282", "url": "https://cs.wikipedia.org/wiki?curid=160282", "title": "I'm a Slave 4 U", "text": "I'm a Slave 4 U\n\nI'm Slave 4 U \"(Jsem otrok pro tebe)\" je první píseň ze třetí desky Britney Spears nezvané Britney. Píseň vyšla během třetí čtvrtiny roku 2001.\n\nTato píseň je často považována za další vývojový stupeň této zpěvačky, protože se pohybuje okoly R&B rytmu. Videoklip také posouvá Britney o kousek dál a zbavuje jí image panny a holky od vedle.\nI v producentském složení se Britney posunula o kus dál. S písní ji pomáhali Snoop Dogg, Jay-Z, Mystikal a další hip hopoví umělci. V textu Britney zpívá, že už se nemůže kontrolovat a je jen náš otrok.\n\nAčkoli sama prohlásila, že píseň je o tanci a nikoli o sexu, nikdo ji to moc nevěřil.\nRežie klipu se ujal Francis Lawrence a celý se natočil v Universal City v Kalifornii.\n\nToto video je zřejmě nejriskantnější v celé kariéře Britney. Děj se odehrává v jakési sauně, která je ve futuristickém městě. V klipu vidíme Britney v různých tanečních pozicích a na různých místech jako jsou balkon nebo v koupelně před zrcadlem.\n\nVidíme i skupinu lidí, která si v druhé polovině klipu podává Britney na rukou. Lidé kolem jsou zpocení a mají žízeň. Klip končí, když začíná pršet.\nI'm Slave 4 U zaznamenala v hitparádách mírné úspěchy. V USA se probojoval jen na chvost nejlepší třicítky.\nJinde ve světě byl ale velice úspěšný ve Velké Británii se dostala píseň do top 5 a prodalo se jí zde více než 149,000 kusů.\n"}
{"id": "160284", "url": "https://cs.wikipedia.org/wiki?curid=160284", "title": "Bujan", "text": "Bujan\n\nBujan (rusky \"Буя́н\") je ostrov z ruských pohádek a zaklínadel, často místo kde hrdina nalézá kouzelné předměty potřebné k poražení svého protivníka.\n\nBujan se objevuje například v pohádkách o Kostějovi, v kterých je na dubu na tomto ostrově uložena Kostějova smrtelnost. Ve všeobecnou známost Bujan vstoupil díky Puškinově Pohádce o caru Saltánovi kde je ztotožňen s ostrovem Chortycja na Dněpru. Bujan je zmiňován také v ruských zaklínadlech jako místo kde se nachází kouzelný kámen Alatyr a je umísťován na daleký východ či „za moře a hory“. Na Bujanu má také sídlit severní, východní a západní vítr, služebníci Slunce, které podle některých zdrojů na ostrově sídlí také, stejně jako jeho dcery: jitřní a večerní Zora. Podle jiných zdrojů je Bujan tiché podzemní město kde v poklidu prodlévají mrtví. Dub do kterého zapadá a znovu se z něj rodí Slunce může být ruskou formou světového stromu.\n\nPodle Alexandra Afanasjeva je Bujan odvozen z představy ráje či podsvětí, podle Artura Kowalika je zase první zemí která se vynořila z vod po stvoření světa. Někteří badatelé se pokoušeli nalézt reálný přeobraz tohoto pohádkového ostrova, Michail Boltenko za něj považoval černomořský ostrov Berezaň, Georgij Vilinbahov na základě jazykové podobnosti zase baltskou Rujánu. Etymologie slova Bujan je nejasná, je například odvozována z \"*bujanъ\" „růst“ či výrazu pro kopec nebo horu.\n\n"}
{"id": "160287", "url": "https://cs.wikipedia.org/wiki?curid=160287", "title": "Josef Knop", "text": "Josef Knop\n\nJosef Knop (30. ledna 1909 Žamberk - 1. dubna 1966 Ústí nad Orlicí), příslušník Československé armády v zahraničí, generál in memoriam.\n\nJosef Knop se narodil dne 30. ledna 1909 v Žamberku, Hluboké ulici, v rodině řezníka Štěpána Knopa a jeho manželky Hedviky Knopové, rozené Vodičkové. Základní vzdělání získal v Žamberku a dále vystudoval reálné gymnázium v Kostelci nad Orlicí, kde maturoval v roce 1929.\n\nPo roce základní vojenské služby se stal posluchačem Vojenské akademie v Hranicích na Moravě. V červenci 1932 byl vyřazen jako poručík pěchoty a v hodnosti poručíka nastoupil u hraničního praporu na Slovensku. V červnu 1939 byl propuštěn z armády a nastoupil k ředitelství Státních drah v Kyšperku, dnes (Letohrad).\n\nPo okupaci Československa se dostal přes Budapešť, Bělehrad, Soluň, Cařihrad, Bejrút a Marseille do Agde, kde se utvářela a cvičila naše zahraniční armáda. Účastnil se bojů ve Francii jako velitel 8. kulometné roty 2. praporu. Po kapitulaci Francie se dostal do Anglie, kde se stal příslušníkem 1. čs. brigády ve Velké Británii.\n\nV Anglii absolvoval několik speciálním kurzem SOE (Special Operation Executive), kde byli cvičeni vojáci pro diverzní a sabotážní akce. Tímto kurzem prošli i parašutisté vysazení v Protektorátu.\n\nKdyž se naše vojenská jednotka v Sovětském svazu v roce 1943 rozšiřovala na armádní sbor, přihlásil se dobrovolně na východní frontu.\nV Sovětském svazu vystřídal několik funkcí při výcviku nových jednotek. V karpatsko-dukelské operaci už velel 2. polnímu praporu 1. čs. brigády. Jeho průzkumná hlídka jako první vstoupila 6. října 1944 na naše území a na státní hranici vztyčila československou vlajku.\n\nV bojích na Slovensku byl zástupcem velitele brigády a koncem dubna 1945 byl z fronty odvelen ke štábní rotě Ministerstva národní obrany.\n\nPo válce prošel několika funkcemi v různých posádkách. Absolvoval Vysokou školu válečnou v Praze. Začátkem roku 1947 byl povýšen do hodnosti plukovníka generálního štábu. Po narození dcery Yvony obětoval svoji vojenskou kariéru. Aby byl blíže rodině, nastoupil do funkce velitele posádky v Žamberku.\n\nPo únorových událostech roku 1948 nesouhlasil s novým politickým vývojem a svoje názory dával otevřeně najevo. Proto byl na jaře 1949 poslán na zvláštní dovolenou. Ve vykonstruovaném procesu byl 14. 12. 1949 odsouzen k trestu těžkého žaláře na doživotí a následně degradován na vojína.\n\nZ vězení byl propuštěn na základě amnestie prezidenta republiky v květnu 1962. Pracoval jako závozník u ČSAD Žamberk a u geologického průzkumu Jáchymovských dolů. Útrapy fronty a vězení podlomily jeho zdravotní stav natolik, že zemřel v nemocnici v Ústí nad Orlicí ve věku 57 let.\n\nVšechny snahy o obnovu procesu a rehabilitaci byly, i po roce 1968, zamítnuty. Až v roce 1991 byl plně rehabilitován soudně a následně i vojensky - byla mu vrácena hodnost plukovníka generálního štábu in memoriam. Prezident republiky mu 9. května 1991 propůjčil řád M.R. Štefánika III. třídy a 10. prosince 1991 byl rozkazem prezidenta republiky jmenován do hodnosti generálmajora in memoriam.\n\n\n\n\n\n\n\n\n"}
{"id": "160288", "url": "https://cs.wikipedia.org/wiki?curid=160288", "title": "Symfonie č. 1 (Beethoven)", "text": "Symfonie č. 1 (Beethoven)\n\nLudwig van Beethoven napsal svou Symfonii č. 1 C dur (op. 21) v průběhu let 1799-1800, premiéru měla s velkým úspěchem 2. dubna 1800 ve vídeňském Burgtheateru. Symfonie je věnovaná baronu Gottfried van Swietenovi, který byl patronem mladého Beethovena. Při komponování symfonie je stále patrný vliv Mozarta i Haydna.\n\nPrvní věta je typickým úvodem pro sonátovou formu. Na tehdejší dobu ale začíná překvapivým septakordem, tím se nejprve posluchač může zmást ohledně základní tóniny díla – v celém úvodu se Beethoven tónice důmyslně vyhýbá.\n\nÚvod druhé věty připomíná fugu; třetí věta je tematicky i tempově spíše bližší spíše scherzu než menuetu, jak je psán v originále. Čtvrtá věta začíná pomalým tématem, které hrají pouze housle, v kontrastu s rychlým tempem celé věty. V této větě je také patrná Beethovenova záliba v překvapování posluchače.\n\n\nDurata: 28 minut.\n\n"}
{"id": "160289", "url": "https://cs.wikipedia.org/wiki?curid=160289", "title": "Salve Regina", "text": "Salve Regina\n\nSalve Regina česky Zdrávas Královno je středověký text jedné z mariánských antifon (závěrečných zpěvů breviáře – kompletář). Autorem textu je patrně středověký básník Heřman z Reichenau, někdy je ale text připisován zcela nebo částečně sv. Anselmu z Luccy nebo sv. Bernardovi (ten měl podle legendy doplnit závěrečné oslovení). Jde o jednu z nejslavnějších mariánských modliteb (zpívaných i mluvených), jsou známa četná zhudebnění tohoto textu. Salve regina je navíc poslední modlitbou růžence. Modlitba je spojena s částečnými odpustky.\n\n<poem>\nSalve Regina, Mater misericordiae,\nvita, dulcedo et spes nostra, salve.\nAd te clamamus exsules filii Hevae\nAd te suspiramus gementes et flentes\nin hac lacrimarum valle.\nEia ergo, advocata nostra,\nillos tuos misericordes oculos ad nos converte.\nEt Jesum, benedictum fructum ventris tui,\nnobis post hoc exsilium ostende.\nO clemens,\no pia,\no dulcis Virgo Maria.\nAleluja! (dodává se o Velikonocích)\n</poem>\n\n<poem>\nZdrávas Královno, Matko milosrdenství,\nživote, sladkosti a naděje naše, buď zdráva!\nK tobě voláme, vyhnaní synové Evy,\nk tobě vzdycháme, lkajíce a plačíce\nv tomto slzavém údolí.\nA proto, orodovnice naše,\nobrať k nám své milosrdné oči\na Ježíše, požehnaný plod života svého,\nnám po tomto putování ukaž,\nó milostivá,\nó přivětivá,\nó přesladká Panno, Maria!\n</poem>\n\n"}
{"id": "160290", "url": "https://cs.wikipedia.org/wiki?curid=160290", "title": "Nohejbal", "text": "Nohejbal\n\nNohejbal je míčový kolektivní sport pocházející z Československa. V angličtině se tento sport nazývá \"Football tennis\" nebo \"Futnet\", v němčině \"Fußballtennis\", ve francouzštině je to \"Tennis-Ballon\". Sport s podobným názvem Netball je odvozený z basketbalu. Podobným sportem je Sepak takraw.\n\nČeská nohejbalová reprezentace získala nejvíce titulů z MS a ME ze všech českých reprezentací.\n\nV roce 1922 členové fotbalového klubu Slavia Praha začali hrát hru zvanou „fotbal přes šňůru“, protože až později se nohejbal začal hrát přes síť. Tahle nová hra měla pravidla téměř shodná s volejbalem, ale hraje se nohama místo rukama a také se liší počtem hráčů, obvykle 1,2 nebo 3 na každé straně.\n\nRoku 1936 byla napsána první oficiální pravidla. První pohár se hrál roku 1940. Od roku 1962 byl nohejbal považován za rekreační sport, také v tomto roce byla založena \"Česká nohejbalová liga\", ale pouze v Praze. V roce 1971 byl založen \"Český nohejbalový svaz\". Nohejbal je velmi populární v Česku a na Slovensku, ale také v Rumunsku, Maďarsku, Brazílii, Švýcarsku, Rakousku, Chorvatsku a Francii.\n\nVelký rozmach tohoto ryze českého sportu nastal také díky lidovému hnutí nazývanému tramping, trampové se s tímto sportem natolik ztotožnili, že jej považovali a dodnes i považují za svůj vlastní sport (tzv. trampský fotbal).\n\nTento sport se hraje hlavně na osadách, někdy se hraje do 11 bodů, někdy do 10 bodů a někdy dokonce do 15 či 25 bodů. Někdy se hraje \"na ztráty\", jindy se boduje rovnou, \"beze ztrát\". Na mistrovstvích světa se hraje na jeden dopad a do 11 bodů s tím, že dané mužstvo musí vyhrát o 2 body.\n\nFederation International Footballtennis Association byl založen v roce 1987. Mistrovství Evropy se hraje od roku 1991, Mistrovství světa od roku 1994. Sídlo má v Bernu (Švýcarsko). FIFTA není členem SportAccord (býv. GAISF) ani MOV.\n\nUnion Internationale de Futnet byla založena v roce 2010 v Ženevě. Její sídlo se nachází v Praze. Součástí UNIF je i Evropská nohejbalová asociace - European Futnet Association (EFTA). Mistrovství světa pořádá od roku 2012.\n\nMistrovství světa mužů v nohejbale se hrálo každé dva roky v letech 1994–2010 ve třech kategoriích (jednotlivci, dvojice a trojice). V letech 2006–2008 se hrálo i v kategorii Cross Double. V roce 2004 (Prostějov) se možná hrálo i v kategorii Cross Double. V roce 2012 se mělo hrát v Osijeku nebo Istanbulu. MS se nekonalo. Posledních dvou šampionátů (2010 a 2014) se již nezúčastnily nejlepší reprezentace - Česko a Slovensko. Byla založena nová organizace.\n\nMistrovství světa mužů UNIF v nohejbale se hraje ve třech kategoriích (jednotlivci, dvojice a trojice) od roku 2012. Hraje se na jeden dopad.\nDalší Mistrovství světa se bude konat v roce 2020.\n\nMistrovství Evropy mužů v nohejbale (FIFTA) se hrálo každé dva roky v letech 1991–2011 (mimo 2003) ve třech kategoriích (jednotlivci, dvojice a trojice). V letech 2005–2007 se hrálo i v kategorii Cross Double.\n\nMistrovství Evropy mužů v nohejbale (EFTA) se hraje ve třech kategoriích (jednotlivci, dvojice a trojice) od roku 2011.\n\nČeskou extraligu v roce 2019 hrají tyto týmy:\n\n"}
{"id": "160293", "url": "https://cs.wikipedia.org/wiki?curid=160293", "title": "Noveleta", "text": "Noveleta\n\nNoveleta (také noveletta) je druh krátké prózy. Rozdíl mezi noveletou a ostatními literárními formami, zejména novelou, není ve struktuře děje, jako u ostatních literárních forem, ale pouze v rozsahu díla. Předpisy Ceny Nebula definují noveletu jako prozaické literární dílo delší než 7 500 a kratší než 17 500 slov. Mimo cenu Nebula se tento termín užívá zřídkakdy. Mezi novelety patří například \"Zlato\" Isaaca Asimova.\n"}
{"id": "160294", "url": "https://cs.wikipedia.org/wiki?curid=160294", "title": "Afareus", "text": "Afareus\n\nAfareus (latinsky \"Aphareus\") je v řecké mytologii messénský král, syn krále Periéra a jeho manželky Gorgofony.\n\nMěl dva syny, siláka Ida a ostrozrakého Lynkea. Uvádí se však, že otcem Ida byl bůh moří Poseidón, který mu dokonce půjčil okřídlený vůz, když se Idás ucházel o ruku Marpéssy, dcery krále Euéna. \n\nSynové byli bratranci Dioskúrů, hrdinů Kastora a Polydeuka. I když z počátku bylo mezi nimi dosti řevnivosti, později se zúčastnili společně mnoha velkých akcí, mezi jinými lovu na kalydónského kance nebo výpravy Argonautů pro zlaté rouno. \n\nNakonec však společně provedli krádež stád dobytka v Arkádii a při dělení kořisti došlo k prudkému sporu, při němž všichni čtyři zahynuli. \n\nJiný Afareus je známý z trojské války. Byl to statečný achajský bojovník, nakonec padl v boji s Aineiem. \n\n"}
{"id": "160295", "url": "https://cs.wikipedia.org/wiki?curid=160295", "title": "Mlýnský potok", "text": "Mlýnský potok\n\nMlýnský potok je název mnoha potoků v České republice, mimo jiné:\n\n\n"}
{"id": "160297", "url": "https://cs.wikipedia.org/wiki?curid=160297", "title": "Muriel a andělé", "text": "Muriel a andělé\n\nMuriel a andělé je československý komiks, jehož autory jsou Kája Saudek (kresby) a Miloš Macourek (scénář). Byl vytvořen již v roce 1969, ale kvůli postupující normalizaci nebyl tehdy vydán (pouze 29 černobílých stran v časopise Mladý svět). Publikován byl až v roce 1991 v nakladatelství Comet. V roce 2009 byl v anketě odborníků na komiksovém informačním serveru Komiksárium prohlášen za nejlepší český komiks všech dob.\n\nAutoři původně plánovali 12 dílů příběhů Muriel, které by se souhrnně nazývaly \"Muriel a anděl Ró\", ale došlo k vytvoření pouze jednoho pokračování nazvaného Muriel a oranžová smrt, které vyšlo až v roce 2009. V tomto díle je generál Xeron, který uprchl létajícím talířem, zachycen oranžovými mimozemšťany, kteří chystají invazi na Zemi. Pomůže jim invazi úspěšně uskutečnit výměnou za získání vysokého postavení v okupační vládě. Invaze je odražena až s pomocí lidí z budoucnosti.\n\nGrafickou předlohou k několika postavám byly osoby z okolí Káji Saudka:\n\n"}
{"id": "160301", "url": "https://cs.wikipedia.org/wiki?curid=160301", "title": "Ondráš", "text": "Ondráš\n\nOndráš z Janovic, vlastním jménem Ondřej Fuciman, dříve chybně označován též jako Ondřej Šebesta, (13. listopadu 1680, Janovice – 1. dubna 1715, Sviadnov) je nejslavnější slezský zbojník. Narodil se v rodině janovického fojta, ale nechtěl jít ve stopách svého otce. Stal se vůdcem zbojnické družiny a na jeho dopadení byla vypsána nemalá odměna. V roce 1715 byl zabit svým druhem Jiřím Juráškem, který je v pověstech znám jako Juráš, v hospodě ve Sviadnově.\n\nV ústní tradici se Ondráš stal lidovým hrdinou, ochráncem chudých s nadpřirozenými schopnostmi, mimo jiné byl prý nezranitelný a mohl být zabit pouze svojí vlastní valaškou. Ve Slezsku a na Valašsku se o něm vyprávělo mnoho pověstí a váží se k němu též lidové písně a lašský mužský tanec „Ondrášův skok“. Inspiroval také mnohé české a polské spisovatele a básníky (např. Petra Bezruče), malíře (např. Albína Poláška) a hudební skladatele (např. Ilju Hurníka k baletu \"Ondráš\", 1950 a Václava Kašlíka k opeře \"Zbojnická balada\", 1948). Ondrášovy rodné Janovice každoročně pořádají folklórní Ondrášovské slavnosti. Několik restaurací na Frýdecko-Místecku nese Ondrášovo jméno. Vojenský umělecký soubor Ondráš je profesionální folklorní soubor zřizovaný Ministerstvem obrany ČR. \n\n\n"}
{"id": "160302", "url": "https://cs.wikipedia.org/wiki?curid=160302", "title": "Virgin Killer", "text": "Virgin Killer\n\nVirgin Killer je čtvrté studiové album německé hardrockové a heavymetalové skupiny Scorpions. Vydáno bylo v roce 1976.\n\nNa původní verzi obalu toho alba byla znázorněna nahá, velice mladá dívka. To způsobilo kontroverzi hlavně v USA a Velké Británii. Na pozdější verzi obalu byla pouze fotografie členů kapely. Zpěvák kapely Klaus Meine konstatoval, že když poprvé spatřil původní verzi, byl šokován, ale vzhledem k tlaku ze strany vydavatele byl nucen podniknout kontroverzní krok.\n\nV prosinci 2008 se album dostalo do středu zájmu, když Internet Watch Foundation, britská organizace zabývající se monitorováním internetu, umístila obrázek obalu alba hostovaný na anglické Wikipedii na svůj blacklist kvůli údajné dětské pornografii. Na to zareagovali britští poskytovatelé internetového připojení blokováním příslušné stránky a v důsledku toho velká část Velké Británie nemohla nejen navštívit příslušnou stránku alba, ale ani editovat Wikipedii. Po několika dnech ale organizace blokování zrušila, protože došlo k opačnému efektu – lidé se začali o album v důsledku velkého mediálního zájmu více zajímat (tzv. efekt Streisandové).\n\n\n\n\n"}
{"id": "160304", "url": "https://cs.wikipedia.org/wiki?curid=160304", "title": "Taken by Force", "text": "Taken by Force\n\nTaken by Force z roku 1978 je páté studiové album německé hardrockové skupiny Scorpions, poslední studiové s kytarovým virtuózem Uli Jon Rothem.\n\n\n"}
{"id": "160308", "url": "https://cs.wikipedia.org/wiki?curid=160308", "title": "Tokyo Tapes", "text": "Tokyo Tapes\n\nTokyo Tapes je první koncertní album německé heavymetalové skupiny Scorpions, nahrané roku 1978. Obsahuje záznam z koncertu v japonském Tokiu a je považováno za jednu z nejlepších live nahrávek v historii hardrocku.\n\n\n"}
{"id": "160311", "url": "https://cs.wikipedia.org/wiki?curid=160311", "title": "Lovedrive", "text": "Lovedrive\n\nLovedrive vydané roku 1979 je šesté studiové album německé hardrockové/heavymetalové skupiny Scorpions.\n\nJde o první album s novým kytaristou Matthiasem Jabsem, který byl vybrán v polovině roku 1978, aby nahradil Uli Rotha, který Scorpions opustil. Jabs však od skupiny nakrátku odešel, čímž se uvolnilo místo pro Michaela Scenkera, který se pak objevil na třech skladbách z alba. Jabs se však po třech měsících vrátil a silně ovlivnil styl skupiny, který tak Scorpions přiblížil zvuku skupiny Van Halen.\n\nObal alba, vytvořený britskou návrhářskou skupinou Hipgnosis způsobil mnoho kontroverzí a nakonec se musel prodávat v papírovém obalu. Časopis Playboy ho roku 1979 označil za \"Best album sleeve of 1979\".\n\n\n"}
{"id": "160312", "url": "https://cs.wikipedia.org/wiki?curid=160312", "title": "Čir", "text": "Čir\n\nČir může znamenat:\n"}
{"id": "160315", "url": "https://cs.wikipedia.org/wiki?curid=160315", "title": "Okoun", "text": "Okoun\n\nOkoun (\"Perca\") je rod dravých ryb z třídy paprskoploutví.\n\nOkoun je hojná dravá ryba. Žije v údolních nádržích, v rybnících, potocích i řekách. Jeho průměrná délka je okolo 20 cm, trofejní ryby mají délku kolem 40 cm, jen velmi zřídka nad 50 cm.\n\n\n"}
{"id": "160317", "url": "https://cs.wikipedia.org/wiki?curid=160317", "title": "Čir (řeka)", "text": "Čir (řeka)\n\nČir ( ) je řeka v Rostovské a Volgogradské oblasti (dolní tok) v Rusku. Je to pravý přítok Donu. Je 317 km dlouhá. Povodí má rozlohu 9 580 km².\n\nPramení na Donské grjadě a ústí do Cimljanské přehrady.\n\nZdroj vody je převážně sněhový. Průměrný roční průtok vody ve vzdálenosti 10 km od ústí činí 12 m³/s. Na horním toku vysychá. Kulminuje na konci března až v dubnu. Levý přítok je Kurtlak.\n\nU ústí leží město Surovikino.\n"}
{"id": "160327", "url": "https://cs.wikipedia.org/wiki?curid=160327", "title": "Čona", "text": "Čona\n\nČona ( ) je řeka v Irkutské oblasti a Jakutské republice v Rusku. Je 802 km dlouhá. Povodí má rozlohu 40 600 km².\n\nŘeka protéká Středosibiřskou vysočinou a ústí do Viljujské přehradní nádrže. Údolí dolního toku je v délce 170 km zatopeno. Je to pravý přítok Viljuje (povodí Leny).\n\nZdroj vody je sněhový a dešťový. Průměrný roční průtok vody činí 125 m³/s. Zamrzá v říjnu a rozmrzá v květnu.\n"}
{"id": "160328", "url": "https://cs.wikipedia.org/wiki?curid=160328", "title": "Evropský zatýkací rozkaz", "text": "Evropský zatýkací rozkaz\n\nEvropský zatýkací rozkaz (angl. \"European Arrest Warrant\"; zkr. „\"EAW\"“, resp. česky „\"EZR\"“) je rozhodnutí justičního orgánu některého z členských států Evropské unie, na jehož základě je možné zahájit po osobě v tomto členském státě trestně stíhané nebo hledané pro účely výkonu trestu odnětí svobody či ochranného opatření spojeného s odnětím svobody uloženého soudem tohoto členského státu pátrání v ostatních členských státech Evropské unie a v případě lokalizace této osoby na území některého z členských států požádat o její předání (angl. \"surrender\") do členského státu, jehož justiční orgán evropský zatýkací rozkaz vydal. Předávání na základě evropského zatýkacího rozkazu je poddruhem extradice, od kterého se odlišuje vypuštěním rozhodovací pravomoci orgánů moci výkonné (typicky ministra spravedlnosti), stanovením lhůt pro řízení o předání a prolomením některých důvodů pro nepovolení vydání, resp. omezení jejich aplikace (omezena je možnost odmítnout předání vlastního občana a v případech, které se týkají některého z 32 vyjmenovaných jednání není přezkoumávána oboustranná trestnost).\n\nV reakci na události 11. 9. 2001 bylo přijato \"rámcové rozhodnutí Rady Evropské unie z 13. 6. 2002 o evropském zatýkacím rozkazu a o předávání mezi členskými státy Evropské unie\" (č. 2002/584/JHA; v Úř. věst. publikováno dne 18. 7. 2002 pod č. L 190), které nahrazuje dosavadní instrumenty III. pilíře upravující extradici, tj. \"Úmluvu o zjednodušeném vydávacím řízení mezi členskými státy Evropské unie\" z 10. 5. 1995, \"Úmluvu týkající se vydávání mezi členskými státy Evropské unie\" z 27. 9. 1996 a příslušná ustanovení Schengenské prováděcí úmluvy. Na základě tohoto rámcového rozhodnutí jsou členské státy Evropské unie povinny nahradit vydávání na základě mezinárodních smluv jednodušším systémem předávání (\"surrender\") na základě jednotných vnitrostátních právních předpisů, které k implementaci (resp. transpozici) tohoto rámcového rozhodnutí přijmou.\n\nCílem nově zaváděného systému je zjednodušení a zrychlení řízení a jeho depolitizace. Za tím účelem je především vyloučena působnost ústředních justičních orgánů a zaveden přímý styk soudů, resp. státních zastupitelství či prokuratur jednotlivých členských států mezi sebou, je zaveden jednotný vzor dokumentu nazvaného evropský zatýkací rozkaz a v řízení jsou stanoveny poměrně krátké lhůty pro rozhodnutí. Velmi významnými změnami jsou pak zavedení povinného předávání vlastních občanů a prolomení zásady oboustranné trestnosti, pokud jde o jednání, jejichž seznam rámcové rozhodnutí obsahuje. Tento výčet však obsahuje pouze názvy jednání, nikoli jejich definice, přičemž se často jedná o jednání, která nejsou definována ani v jiných mezinárodních či evropských instrumentech (např. vražda, znásilnění, podvodná jednání, rasismus a xenofobie, těžká újma na zdraví, …). Ačkoli jde o jednání, která zpravidla v nějaké podobě kriminalizována ve všech členských státech jsou, existují mezi jednotlivými vnitrostátními úpravami i značné rozdíly – např. za znásilnění je v České republice považováno i násilí či pohrůžka násilím směřující k pohlavnímu styku s mužem, v jiných státech to však může být pouhé omezení osobní svobody či zvláštní trestný čin (na Slovensku, kde je trestný čin znásilnění podle § 199 trestního zákona z roku 2005 definován jako donucení ženy k souloži, by šlo o trestný čin sexuálního násilí podle § 200 trestního zákona z roku 2005). Tento systém má být výrazem zásady vzájemného uznávání rozhodnutí, která byla Evropskou radou v Tampere v roce 1999 označena za základní zásadu („úhelný kámen“ - \"cornerstone\") mezinárodní justiční spolupráce.\n\nPokud je zapotřebí vyžádat osobu z jiného členského státu Evropské unie pro účely výkonu trestu odnětí svobody nebo trestního stíhání, tj. pokud k osobě zdržující se na území jiného členského státu Evropské unie existuje vykonatelný rozsudek odsuzující osobu k trestu odnětí svobody, příkaz k zatčení či zatýkací rozkaz, anebo případně jiné podobné rozhodnutí, např. rozhodnutí o detenci (v České republice o uložení ochranného ústavního léčení či ochranné výchovy), vyplní příslušný orgán vyžadujícího státu předepsaný formulář, čímž vydá evropský zatýkací rozkaz. Evropský zatýkací rozkaz pak orgán, který jej vydal, zašle přímo místně příslušnému justičnímu orgánu členského státu, na jehož území se má osoba nacházet, nebo jinému orgánu tohoto členského státu, který je příslušný k přijetí evropského zatýkacího rozkazu. Tento členský stát se v řízení o předání podle evropského zatýkacího rozkazu nazývá vykonávající členský stát. Pokud předmětná osoba již byla vzata do předběžné vazby, musí být evropský zatýkací rozkaz doručen ve lhůtě stanovené právem vykonávajícího členského státu. Evropský zatýkací rozkaz lze vydat i v případě, že osoba dosud lokalizována nebyla – zasílá se pak národní kanceláři Sirene za účelem vyhlášení mezinárodního pátrání, resp. vyhlášení v Schengenském informačním systému v případě států, které jsou do tohoto systému zapojeny.\n\nŘízení o předání na základě evropského zatýkacího rozkazu ve vykonávajícím členském státě by mělo být rychlejší než klasické extradiční řízení – pro rozhodnutí je stanovena lhůta 60 dnů, kterou vykonávající členský stát může v odůvodněných případech prodloužit až o 30 dnů. O předání má rozhodnout orgán justiční, nikoli orgán moci výkonné, jako je tomu u vydávání, čímž má být dosaženo depolitizace řízení. Po rozhodnutí o předání má dojít k fyzickému předání osoby ve lhůtě 10 dnů. V případě, že osoba se svým předáním souhlasí, rozhodne se o předání ve zkráceném předávacím řízení, v němž je možnost zamítnutí předání ještě výrazněji omezena a zkrácena je též lhůta pro rozhodnutí o předání, a to na pouhých 10 dnů – i zde je však možné prodloužení o 30 dnů.\n\nI při předávání podle evropského zatýkacího rozkazu se uplatňuje zásada speciality známá z klasického extradičního řízení.\n\nPři sjednávání rámcového rozhodnutí si tři státy vymínily zvláštní režim. Rakousko a Itálie si vymohly, že nebudou aplikovat systém předávání podle evropského zatýkacího rozkazu na skutky spáchané před 7. 8. 2002 a Francie na skutky spáchané před 1. 11. 1993. Rakousko si dále vymínilo, že až do konce roku 2008 nebude předávat vlastní občany. Tyto výjimky byly schváleny Radou Evropské unie při přijímání rámcového rozhodnutí o evropském zatýkacím rozkazu. Ve svých implementačních legislativách (bez schválení Radou Evropské unie, a tedy v rozporu se závazky vyplývajícími z rámcového rozhodnutí o evropského zatýkacího rozkazu) si další výjimky zavedly ještě Lucembursko a Slovinsko, které omezily aplikaci systému předávání podle evropského zatýkacího rozkazu pouze na trestné činy spáchané po 7. 8. 2002, přičemž Slovinsko tak učinilo pouze pro případy, kdy je samo státem vykonávajícím, zatímco Lucembursko tak učinilo dokonce v obou směrech. Specifický zvláštní režim se v implementační legislativě zavedla Česká republika (viz níže).\n\nPodobný systém má být zaveden mezi členskými státy Evropské unie a Norskem a Islandem, a to na základě Dohody mezi Evropskou unií a Islandskou republikou a Norským královstvím o postupu předávání mezi členskými státy Evropské unie a Islandem a Norskem z 28. 6. 2006 (v Úř. věst. publikována dne 21. 10. 2006 pod č. L 292).\n\nOd 1. 7. 2006 je mezi severskými státy (včetně Norska a Islandu) systém předávání na základě evropského zatýkacího rozkazu nahrazen předáváním na základě tzv. nordického zatýkacího rozkazu zavedeného novými jednotnými právními předpisy těchto států. Tento systém jde ve zjednodušení a zrychlení řízení ještě dále než evropský zatýkací rozkaz (zcela je odstraněn důvod odmítnutí předání spočívající ve státní příslušnosti osoby, o jejíž předání jde, kratší lhůty pro řízení a pro realizaci předání osoby po rozhodnutí o předání atp.) a lze předpokládat, že podobným směrem půjde i vývoj v rámci celé Evropské unie.\n\nImplementační legislativa byla dále napadena u ústavních soudů ve Německu, v Belgii a v Polsku.\n\nNěmecký Spolkový ústavní soud (\"Das Bundesverfassungsgericht\") zrušil 18. 7. 2005 zákon o evropském zatýkacím rozkazu (\"Europäisches Haftbefehlsgesetz\") s odůvodnění, že rámcové rozhodnutí o evropském zatýkacím rozkazu tímto zákonem nebylo implementováno řádně, když nereflektovalo některé možnosti odmítnutí předání vlastních státních příslušníků (např. byl-li čin spáchán na území Německa). Nová implementační legislativa pak byla přijata 29. 6. 2006 a v účinnost vstoupila 2. 8. 2006.\n\nPolský Ústavní tribunál (\"Trybunał Konstytucyjny\") dne 27. 4. 2005 rozhodl, že přijetí implementační legislativy bez změny polské Ústavy, která vydávání vlastních občanů do ciziny výslovně zakazuje, bylo v rozporu s Ústavou; zároveň však poskytl polské vládě lhůtu 18 měsíců k nápravě. Vládní návrhy novely čl. 55 polské Ústavy (jde o první novelu polské Ústavy od jejího přijetí v roce 1997) a novely polského trestního řádu byly Sejmem schváleny 8. 9. 2006 a Senátem 14. 9. 2006. Tyto novely předávání polských občanů podle evropského zatýkacího rozkazu výslovně umožní; novela Ústavy však toto předávání umožní pouze za podmínky oboustranné trestnosti a za podmínky, že předáním nedojde k poručení základních lidských a občanských práv této osoby; novela trestního řádu pak předání vlastního občana podmiňuje návratem k výkonu případně uloženého trestu do Polska (tzv. holandská klauzule). Obě novely jsou retroaktivní a účinné jsou od okamžiku publikace (6. 11. 2006).\n\nBelgický Ústavní soud (\"Cour d’Arbitrage\") přezkoumává ústavnost belgické implementační legislativy na základě podnětu nevládní organizace \"Advocaten voor de wereld\" z 22. 6. 2004. Rozhodnutím z 13. 7. 2005 belgický Ústavní soud předložil v souladu s čl. 35 Smlouvy o Evropské unii Evropskému soudnímu dvoru předběžnou otázku týkající se platnosti samotného rámcového rozhodnutí o evropském zatýkacím rozkazu. Dne 3. 5. 2007 Evropský soudní dvůr potvrdil platnost rámcového rozhodnutí, a belgický Ústavní soud tak bude moci pokračovat v řízení.\n\nNa základě evropského zatýkacího rozkazu lze žádat rovněž o průvoz předávané osoby – pokud je totiž při realizaci předání zapotřebí převézt osobu územím třetího členského státu Evropské unie, je nezbytné tento třetí členský stát požádat o povolení k průvozu.\n\nPrůvoz územím České republiky povoluje Nejvyšší soud (§ 422 trestního řádu). Povolení průvozu není zapotřebí při leteckých průvozech bez plánovaného mezipřistání. Pokud k neplánovanému přistání dojde a nebyla doručena žádost členského státu o povolení průvozu, osoba může být vzata do vazby až na 96 hodin. O vzetí do vazby rozhodne Nejvyšší soud na návrh státního zástupce Nejvyššího státního zastupitelství.\n\n\n\n\n"}
{"id": "160330", "url": "https://cs.wikipedia.org/wiki?curid=160330", "title": "Listina", "text": "Listina\n\nListina je obecně jakákoliv písemnost v listinné formě. Zvláště může listinou být:\n\n\n\n\n\n"}
{"id": "160332", "url": "https://cs.wikipedia.org/wiki?curid=160332", "title": "Animal Magnetism", "text": "Animal Magnetism\n\nAnimal Magnetism je sedmé studiové album německé hardrockové/heavymetalové skupiny Scorpions, vydané roku 1980. 8. března 1984 ho RIAA certifikovala jako zlaté a platinovým se stalo 28. října 1991. Obal vytvořil Storm Thorgerson z výtvarné skupiny Hipgnosis.\n\n\n\n"}
{"id": "160333", "url": "https://cs.wikipedia.org/wiki?curid=160333", "title": "Blackout (album, Scorpions)", "text": "Blackout (album, Scorpions)\n\nBlackout je osmé studiové album německé hardrockové skupiny Scorpions vydané roku 1982 pod EMI Germany Records a Mercury Records.\n\nZpěvák Klaus Meine přišel během skládání materiálu pro album o hlas a musel podstoupit operaci operaci hlasivek. Nebylo jisté, zda bude schopen album nazpívat a tak byly demonahrávky pořízeny se zpěvákem Donem Dokkenem, nicméně žádná z nich se na albu neobjevila.\n\nRudolf Schenker si nemohl vybrat mezi svými sóly ve skladbě \"China White\", a tak se americká a evropská vydání v tomto detailu liší.\n\nNa obalu desky je vyobrazen autoportrét fotografa Gottfrieda Helnweina.\n\n\n\nBillboard (Severní Amerika)\nBillboard (Severní Amerika), Top Singles (Francie)\n"}
{"id": "160334", "url": "https://cs.wikipedia.org/wiki?curid=160334", "title": "Milwaukee", "text": "Milwaukee\n\nMilwaukee (anglická výslovnost [mɪlˈwɔːki], výslovnost v češtině [milvókí]) je největší město v americkém státě Wisconsin a podle počtu obyvatel 23. největší ve Spojených státech. Je to sídlo Milwaukee County a nachází se na jihozápadním břehu jezera Michigan, 138 km severně od Chicaga ve státě Illinois. Podle sčítání lidu, které proběhlo v roce 2007 zde žilo 602 191 obyvatel. Město je hlavním kulturním a ekonomickým střediskem metropolitní oblasti Milwaukee-Racine-Waukesha s počtem obyvatel více než 1,75 milionu. V Milwaukee žije mnoho německých přistěhovalců. Posledních několik desetiletí však obyvatel ubývá v důsledku bílého útěku.\n\nMezi největší problémy města patří rasové nepokoje a korupce u policie. Dnes je kriminalita nejnižší za posledních 15 let. Milwaukee nechvalně proslavil Jeffrey Dahmer, sériový vrah a kanibal, který zde do roku 1991 bydlel a vraždil. Pocházel odtud i Dahmerův vrah Christopher Scarver. Zemřel zde mimo jiné i československý hokejový trenér Mike Buckna.\n\nPodle sčítání lidu z roku 2010 zde žilo 594 833 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 17,3% populace.\n\nPodle sčítání v roce 2000 bylo 39,5% obyvatel afroamerického původu, následováni byli osobami německého původu (38%). Další skupiny byly Poláci (12,7%), Irové (10%), Angličané (5,1%), Italové (4,4%), Francouzi (3,9%) a osoby různého hispánského původu 6,3%.\n\n"}
{"id": "160336", "url": "https://cs.wikipedia.org/wiki?curid=160336", "title": "San José (Kalifornie)", "text": "San José (Kalifornie)\n\nSan José (do roku 1979 oficiálně a dodnes často psané \"San Jose\") je třetí největší město v americkém státě Kalifornie. Nachází se na jižním konci Sanfranciského zálivu. Svojí metropolitní oblastí je spojeno se San Franciscem a s Oaklandem, tato oblast má přes 7 milionů obyvatel, což ji řadí na šesté místo v USA.\n\nEl Pueblo de San José de Guadalupe bylo založeno 29. listopadu 1777 jako první město ve španělské kolonii zvané Nueva California - Nová Kalifornie, později Alta California - Horní Kalifornie. Místní rolníci zásobovali španělské jednotky umístěné v San Franciscu a Monterey. Když Kalifornie získala v roce 1850 nezávislost, stalo se San Jose jeho prvním hlavním městem.\n\n3. dubna 1979 představitelé města rozhodli o změně pravopisu názvu města. Na oficiálních dokumentech, názvech úřadů a obecním razítku se od té doby převážně používá španělský pravopis „San José“ (s diakritikou). Oficiální stylistická pravidla města předepisují používat tento tvar s výjimkou psaní kapitálkami.\n\nVětšina místních obyvatel používá „San Jose“ (bez diakritiky). To je i tvar používaný vládou státu Kalifornie a federální vládou Spojených států.\n\nOficiálním názvem města je „City of San José“.\n\nPodle sčítání lidu z roku 2010 zde žilo 945 942 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 33,2% populace.\n\nStejně jako v celém USA je silniční síť tvořena hustou směsí místních silnic a státních i mezistátních dálnic, k těm významnějším patří mezistátní dálnice US101 a státní (označení CA) CA280, CA680 a CA880. V období špičky, zejména v ranních a odpoledních hodinách zde poměrně často dochází k dopravním zácpám, celá oblast patří v tomto směru k více zatíženým v USA.\n\nŽelezniční doprava je zajišťována národní společností Amtrak, která spojuje San José se Sacramentem (linka Capitol Corridor), Seattlem a Los Angeles (linka Coast Starlight) a lokální společností Caltrain (commuter rail service), která provozuje speciální vlakové soupravy mezi městy San Francisco a Gilroy. Americkou obdobu městské hromadné dopravy provozuje městem vlastněná společnost VTA. Její vlakové soupravy lze kromě San José potkat i v okolních městech Mountain View, Milpitas, Campbell a Almaden Valley. V období prázdnin lze v ulicích San José spatřit historické vozy zapůjčené z místního muzea. Dlouhodobě existují plány na propojení s železniční sítí BART (systém místní vlakové dopravy v San Francisku) přes oblast East Bay (východní část Sanfranciské zátoky). Všechny místní linky se potkávají ve stanici Diridon Station (dříve Cahill Depot, 65 Cahill Street), která byla vybudována v roce 1935 železniční společností Southern Pacific Railroad a v roce 1994 prošla celkovou rekonstrukcí.\n\nVTA také provozuje v San José a přilehlých oblastech autobusové linky, dopravu pro tělesně postižené a meziměstskou linku do oblíbeného Santa Cruz.\n\n3 km severně od centra San José se nachází Mezinárodní letiště Normana Y. Minety San José, z kterého se lze dopravit do mnoha míst v USA a Jižní Americe. V současnosti prochází letiště velkou rekonstrukcí, jejíž cílem je kompletní modernizace terminálu A, vybudování futuristicky pojatého terminálu B a výstavba nových garáží. Její ukončení je naplánováno na konec roku 2010. Menší letiště Reid-Hillview Airport of Santa Clara County se nachází ve sousedním městě Santa Clara. Obyvatelé San José s oblibou využívají letiště v San Francisku, významný mezinárodní hub, které je situováno 56 km severozápadně od San José, stejně jako poslední velké letiště v oblasti, Mezinárodní letiště Oakland.\n\nV roce 1985 se ve městě konal historicky první mítink nově zavedené atletické Grand Prix, prapředchůdkyně současné Diamantové ligy. Na tomto mítinku (25. 5. 1985) vytvořil československý diskař Imrich Bugár nový národní rekord - 71,26 metru - který se v roce 2015 dožil již 30 let.\n\n"}
{"id": "160343", "url": "https://cs.wikipedia.org/wiki?curid=160343", "title": "Sudetoněmecké krajanské sdružení", "text": "Sudetoněmecké krajanské sdružení\n\nSudetoněmecké krajanské sdružení (v češtině častěji nazývané \"Sudetoněmecký landsmanšaft\"), německy: \"Sudetendeutsche Landsmannschaft\" (zkratka \"SL\"; celý název zní \"Sudetendeutsche Landsmannschaft Bundesverband e. V.\") je jeden z německých vysídleneckých spolků (\"Vertriebenenverband\"), který zastupuje Němce, nuceně vystěhované ze Sudet, tj. z pohraničního území někdejšího Československa.\n\nSoučasným spolkovým předsedou tohoto sdružení je od roku 2014 Bernd Posselt, který také již od roku 2008 zastává funkci mluvčího sdružení (\"Sprecher\"). Sudetoněmecké krajanské sdružení je členskou organizací Svazu vyhnanců (\"Bund der Vertriebenen\"), který sdružuje všechny organizace Němců vyhnaných nebo vysídlených z východní Evropy a všech republik bývalého Sovětského svazu.\n\nSudetoněmecké krajanské sdružení vydává týdeník \"Sudetendeutsche Zeitung\" (Sudetoněmecké noviny).\n\nSdružení bylo založeno na počátku 50. let 20. století jako organizace Němců, kteří museli po porážce Německa ve druhé světové válce opustit svá bydliště na území někdejší ČSR.\n\nSe Sudetoněmeckým krajanským sdružením nejsou propojeny čtyři další důležité organizace sudetských Němců v Německu: Ackermannovo sdružení (sudetoněmečtí katolíci), Witikobund (sudetoněmečtí nacionalisté), Seligerovo sdružení (sudetoněmečtí sociální demokraté) a dále menší \"Johannes-Mathesius-Gesellschaft – Evangelische Sudetendeutsche\" (sudetoněmečtí protestanté).\n\nSídlem sdružení je Mnichov. Předsednictvo udává, že sdružení zastupuje 250 000 členů. Sdružení dostává finanční podporu od německého státu, jehož finanční výše není známa. Podle některých pramenů dostalo sdružení od roku 1974 do roku 1985 státní podporu ve výši 23 milionů DM.\n\nSdružení organizuje každým rokem sjezd, který se nazývá \"Sudetendeutscher Tag\". Je pořádán střídavě v různých městech, často v Bavorsku, a sice o svatodušních svátcích. V roce 2018 to bylo ve dnech 26. až 28. května v Augsburgu.\n\nOd roku 2003 udržuje SL informační kancelář v Praze. Sudetoněmecká informační kancelář v Praze je provozována společností s ručením omezeným \"„SKS – Informační středisko Praha, s.r.o.“\", v jejíž obchodní firmě je tedy pouze zkratka „SKS“, a ani z internetových stránek této kanceláře (http://www.sks-praha.com) není patrné, že by šlo o organizaci jakkoli spojenou se Sudetoněmeckým landsmanšaftem. Stojí tam toliko, že se jedná \"o sudetoněmecké vyslanectví dobré vůle\".\n\nV srpnu 2009 odmítlo Ministerstvo vnitra ČR registraci občanského sdružení „Sudetoněmecké krajanské sdružení v Čechách, na Moravě a ve Slezsku“ podle českého práva. Sdružení zamýšleli založit aktivisté Wolfgang Habermann, Jan Šinágl a Tomáš Pecina. „Sudetoněmecké krajanské sdružení v Čechách, na Moravě a ve Slezsku“ však nemá formálně nic společného se Sudetoněmeckým krajanským sdružením, které působí v Německu a v Rakousku. „Sudetoněmecké krajanské sdružení v Čechách, na Moravě a ve Slezsku“ bylo nakonec v Česku zaregistrováno jako spolek v březnu 2015.\n\n\n\n\nHlavními cíli jsou podle webu sudeten.de:\n\nZájmy svých členů se SL snaží prosazovat přes své zástupce v politických stranách v Německu. Značný vliv mělo sdružení dosud na politiku bavorské vládní strany Křesťansko-sociální unie Bavorska (\"Christlich-Soziale Union in Bayern\", CSU).\n\nJednotlivé skupiny pořádají různá setkání s kulturním programem a politickými semináři, jsou zastoupeny domovskými stránkami na internetu a vydávají početné tiskoviny. Organizuji také například kontakty s českými obcemi ohledně péče o hroby bývalých německých obyvatel.\n\nSudetoněmecká rada 15. ledna 1961 schválila a 7. května téhož roku přijala „20 bodů“, které jsou v zásadě dodnes v platnosti. Mimo jiné je v nich požadováno opětovné usídlení sudetských Němců na původních územích, kde žili do roku 1945. Dále je prosazováno právo na národní sebeurčení, které vychází z principu kolektivní etnické a nikoliv občanské identity a nadřazuje takto kolektivní určení nad individuální sebeurčení. Je tím míněno právo sudetských Němců znovu osídlit některá území v České republice, v krajním výkladu s tím, že jimi osídlená území by mohla být od českého státu následně odtržena. Tyto body korespondují do určité míry s Karlovarským programem, který byl vyhlášen předválečnou Sudetoněmeckou stranou, podporovanou Adolfem Hitlerem. Tento názor prosazuje zejména Witikobund, který je převážně nacionalistickou organizací založenou bývalými nacisty a německými nacionalisty. Program „20 bodů“ nerespektuje výsledky, kterých bylo dosaženo ve vzájemném česko-německém dialogu, a je v rozporu s politikou evropské integrace i evropského pojetí moderní multikulturní společnosti.\n\nPolitika Sudetoněmeckého krajanského sdružení v otázce majetkových nároků a odškodnění se dá označit jako neprůhledná. Oficiálně sudetští Němci prohlašují, že k českému státu žádné majetkové nároky nemají, ovšem i v oficiálních dokumentech sudetoněmeckého sdružení bývá používán termín „\"sudetoněmecký majetek\".“ Ten však byl po druhé světové válce (stejně jako například v Polsku) konfiskován jako nepřátelský majetek občanů Třetí říše pro účely válečných reparací na základě Postupimské dohody s tím, že fyzické i právnické osoby budou náhradu požadovat po německém státu. Škody na sudetoněmeckém majetku v ČR odhadl SL v roce 1999 (v přepočtu) na 500 miliard eur.\n\nDo roku 2001 bylo odsunutým Němcům podle zvláštního zákona z roku 1952, nazvaném Lastenausgleich, tj. „vyrovnání břemen“, vyplaceno Spolkovou republikou Německo 145,3 miliard DM. Dá se (jen nepřesně) odhadovat, že z toho 30 % připadlo na sudetské Němce. Náhrada například za ztrátu bytového zařízení byla 150–300 DM, za zemědělskou půdu dostal malorolník 855 DM/ha, velkostatkář 91 DM/ha, majitel činžáku (ve stejné hodnotě v roce 1944 jako 10 ha půdy) dostal 9550 DM.\n\nV bývalém Sovětském okupačním pásmu Německa dostal jednorázově každý dospělý \"přesídlenec\" pro sebe 300 RM a na každé dítě 100 RM (za RM, říšskou marku, se nedalo prakticky nic koupit). 91 000 odsunutých malorolníků dostalo po 8 hektarech půdy ze zestátněných velkostatků, ty však museli nejpozději do roku 1960 odevzdat do kolchozů.\n\nRakouští sudetští Němci byli odškodněni na základě zvláštní rakousko-německé smlouvy v letech 1961–1962.\n\nOtázka majetkových požadavků sudetských Němců bývá otevírána i přesto, že se představitelé České republiky a Spolkové republiky Německo v lednu 1997 v česko-německé deklaraci zavázali k tomu, že nebudou zatěžovat své vztahy politickými a právními otázkami pocházejícími z minulosti.\n\nPodle dnes již nedostupných internetových zdrojů mělo Sudetoněmecké krajanské sdružení v minulosti dvojí členění. Jednak podle současného místa bydliště (něm. \"Gebietsgliederung\") a za druhé podle místa původu, tj. odkud byli odsunuti (něm. \"Heimatgliederung\"). Kromě toho mají západoněmecké a rakouské obce tzv. patronáty (něm. \"Patenschaften\") nad obcemi, odkud byli sudetští Němci vystěhováni.\n\nČlenění Sudetoněmeckého krajanského sdružení dle místa původu (něm. \"Herkunftsort\"; tj. odkud byli odsunuti) se nazývalo \"domovské členění\" (něm. Heimatgliederung). Sudety se člení na \"domovské krajiny\" (něm. \"Heimatlandschaften\"), které se dále člení na \"domovské okresy\" (něm. \"Heimatkreise\"), podobné dřívějším politickým okresům první Československé republiky. Následuje seznam domovských krajin seřazených v němčině podle abecedy (v roce 2009):\n\n\n\n\n"}
{"id": "160344", "url": "https://cs.wikipedia.org/wiki?curid=160344", "title": "Love at First Sting", "text": "Love at First Sting\n\nLove at First Sting je deváté studiové album německé hardrockové skupiny Scorpions z roku 1984.\n\nDeska vyšla ve dvou různých obalech - první verze obalu byla pro sexuální náboj v některých oblastech zakázána a byla proto nahrazena krotší verzí.\n\n\n\nBillboard (Severní Amerika)\n\nBillboard (Severní Amerika)\n"}
{"id": "160346", "url": "https://cs.wikipedia.org/wiki?curid=160346", "title": "World Wide Live", "text": "World Wide Live\n\nWorld Wide Live je druhé koncertní album německé hardrockové skupiny Scorpions z roku 1985.\n\nNahráno:\nPoprvé na remasterovaném CD původně vynechané skladby 13, 17, 18, 19\n\n\n"}
{"id": "160351", "url": "https://cs.wikipedia.org/wiki?curid=160351", "title": "Savage Amusement", "text": "Savage Amusement\n\nSavage Amusement je desáté studiové album německé hardrockové skupiny Scorpions z roku 1988.\n\nToto album šlo ve stopách předchozího, velice úspěšného alba \"Love at First Sting\". Celkově působí tím dojmem, že Scorpions chtěli experimentovat s jinými žánry, avšak rozhodně ne nějak drasticky. Některé skladby jsou stále vpravdě hardrockové (např. \"Don't Stop At The Top\" nebo \"Love on the Run\"), na druhou stranu, některé jsou mnohem experimentálnější, jako například \"Walking On The Edge\" nebo \"Passion Rules The Game\" (kde jsou znatelné vlivy taneční hudby 80. let).\n\n\n\nBillboard (Severní Amerika)\n"}
{"id": "160353", "url": "https://cs.wikipedia.org/wiki?curid=160353", "title": "Zabid", "text": "Zabid\n\nZabid (také Zebid) (arabsky: زبيد) je město v západním Jemenu. Je to jedno z nejstarších měst v Jemenu. V minulosti bylo opakovaně hlavním městem Jemenu a centrem arabského světa. Od roku 1993 je město na seznamu světového dědictví UNESCO.\n\nMěsto se nachází v jihozápadním Jemenu na břehu vádí Zabid ve východním výběžku planiny Tihamah asi 16km od břehů Rudého moře.\n\nStarodávné město Zabid bylo znovuzaloženo roku 819 či 820 Muhammadem ibn Ziyadem a v letech 819 (820)–1018 bylo sídelním městem Ziyadidské dynastie, která vládla rozsáhlým oblastem jihozápadní části Arabského poloostrova. V letech 1022–1158 byl Zabid sídelním městem Najahidské dynastie. Od 13. do 15. století byl hlavním městem Jemenu a díky významné univerzitě i centrem arabské vzdělanosti. V roce 1993 bylo město zapsáno na seznam světového dědictví UNESCO. Od roku 2000 je v důsledku zhoršujícího se stavu historických budov na seznamu světového dědictví v ohrožení.\n\nMěsto je zapsáno na seznamu světového dědictví UNESCO kvůli své jedinečné obytné i vojenské architektuře. Mezi ostatními památkami vynikají\n\n"}
{"id": "160354", "url": "https://cs.wikipedia.org/wiki?curid=160354", "title": "Atalanta", "text": "Atalanta\n\nAtalanta (řecky Αταλάντη / \"Atalanté\", latinsky \"Atalanta\") je v řecké mytologii dcera bojótského krále Schoinea. Byla to proslulá lovkyně.\n\nJejí otec toužil po synech, když se narodila dívka, dal ji pohodit v lese. Dítě našla medvědice a zachránila je. Atalanta vyrostla ve statnou dívku, která navíc předčila muže v běhu i lovu. Zúčastnila se lovu na kalydónského kance po boku mnoha věhlasných lovců, zasadila kanci první ránu oštěpem a když po urputném boji mu syn kalydónského krále Oinea Meleagros zasadil poslední smrtící ránu a nabídl Atalantě kůži zvířete, vznikla tím velká roztržka. V hádce účastníků lovu se vyhrotil spor Meleagra a jeho strýců, kteří nakonec byli Meleagrovou rukou zabiti. Rodinnou tragédii dovršila princova matka Althaia, která podle dávné sudby ukončila život svého syna tím, že spálila osudný kus dřeva, na nějž byl podle předpovědi sudiček vázán jeho život. Královna Althaia ze žalu nad smrtí svých bratrů i nad vinou a smrtí svého syna spáchala sebevraždu.\n\nAtalanta byla krasavice a měla mnoho ctitelů, ona však o muže tolik nestála a o sňatek také ne. Však také když jí otec slíbil najít vhodného ženicha, vymínila si, že si vezme jenom toho, kdo ji dokáže porazit v běhu. Každý, kdo s ní prohraje, zemře. A byla jich řádka. Až Hippomenés, syn krále z Bojótie, s pomocí bohyně Afrodíty zvítězil, protože dostal od bohyně jablka, která cestou odhazoval a Atalanta je sbírala a tím se zdržela. Atalanta se však za Hippomena stejně neprovdala. Když se objímali v lesním chrámu, bohové je za znesvěcení posvátného místa za trest proměnili v divou zvěř, nejspíš ve lvy.\n\nStejně jako v jiných mýtech, i zde jsou části příběhu vyprávěny různě. Podle jedné verze v tomto příběhu jsou Atalanta lovkyně a Atalanta běžkyně dvě zcela odlišné dívky, obě královské dcery, ale každá z jiné rodiny.\n\nAtalanta byla často zobrazována antickými umělci, při lovu i v závodě v běhu. Nejznámější je\n\n"}
{"id": "160356", "url": "https://cs.wikipedia.org/wiki?curid=160356", "title": "Philippe Pinel", "text": "Philippe Pinel\n\nPhilippe Pinel (20. dubna 1745 - 25. října 1826) byl francouzský lékař a zakladatel psychiatrie. Základy tohoto lékařského oboru položil v Paříži v roce 1793.\n\nPhilippe Pinel podle rodinné tradice studoval lékařství. Začal na univerzitě v Montpellier, pak přešel do Toulouse, kde v roce 1773 promoval. Současně s medicínou studoval i přírodní vědy. V roce 1778 přišel do Paříže, kde byl brzy jmenován docentem a později (za Francouzské revoluce) profesorem na lékařské fakultě. Byl také hned přijat do společnosti pokrokových osvícenců, tzv. „ideologů“, kteří připravovali revoluci. Zde se seznámil především s přírodovědci, jako byl chemik Antoine Lavoisier, lékař Cabanis a fyzik Franklin, který tehdy pobýval ve Francii.\n\nKdyž propukla revoluce, Pinel se k ní přidal. V roce 1793 byl pověřen Národním konventem provést reformu péče o duševně choré. Tak se stal Pinel zakladatelem psychiatrie jako speciálního lékařského oboru. Už od 17. století (od dob občanské války, tzv. Frondy) byli duševně choří umístěni v Paříži: muži v bývalé věznici Bicêtre, ženy v bývalé prachárně Salpêtrière. Podmínky, v nichž žili, byly neodpovídající. Byli umístěni ve sklepních místnostech, na slámě, ve špíně, měli nedostatečnou a nepravidelnou stravu a měli pouta na rukou.\n\nV jiných zemích (například v Čechách v Praze u milosrdných bratří) nebyl stav péče o nemocné o mnoho lepší. Úmrtnost v zařízeních pro duševně choré byla velmi vysoká.\n\nPinel okamžitě dal duševně chorým sejmout pouta. Pacienty, kteří tam byli bezdůvodně, dal propustit. Začal se starat o lepší hygienu prostředí i lepší stravu. Vymohl pro pacienty postele, slušné jídlo a opatřil také oblečení. Zavedl pro některé pacienty s lehčími formami psychických poruch vycházky. Tyto změny Pinel prosadil proti vůli jakobínského předáka Couthona (spoludiktátora s Robespierrem). Plně se však rozběhly až v roce 1796, po thermidorském převratu (po svržení Robespierra a jakobínského teroru v srpnu 1794).\n\nLéčebné metody, ale i svoji vědeckou klasifikaci psychóz uveřejnil Pinel ve svých dílech. Pinel předešel svou dobu: zaváděl léčbu prací, používal psychoterapie, dokonce i prvotní varianty psychodramatu. Například u nemocných trpících depresemi s obsedantními výčitkami inscenoval jakousi imitaci soudu, kde se „vina“ pacienta probrala a nakonec byl pacient zpravidla „osvobozen“.\n\nNení pochyb o tom, že Pinelovo dílo znamenalo velký pokrok a vznik moderní, či spíše opravdové psychiatrie. Profesor Pinel rozeznával již relativně přesně různá psychiatrická onemocnění jako mánii nebo melancholii. Uvažoval o příčinách duševních nemocí, dělil je na vnější a vnitřní. Pinel byl vášnivým ctitelem Francouzské revoluce a pak přívržencem Napoleona Bonaparta jako jejího dovršitele.\n\nZažil i návrat Bourbonů. To považoval za osobní neštěstí. Jako republikán a bonapartista byl zbaven všech funkcí a odstraněn z veřejného života. Zemřel na mozkovou mrtvici v roce 1826 ve věku osmdesát jedna let.\n"}
{"id": "160358", "url": "https://cs.wikipedia.org/wiki?curid=160358", "title": "Hippolyta", "text": "Hippolyta\n\nHippolyta (řecky \"Ἱππολύτη\", latinsky \"Hippolyte\") byla v řecké mytologii dcerou boha války Area a jeho milenky Otréry. Byla královnou Amazonek.\n\nJejí otec jí daroval nádherný pás, který nosila jako odznak své královské moci. Po jejím pásu zatoužila dcera mykénského krále Eurysthea. Bylo to v čase, kdy byl u něj ve službě hrdina Héraklés a tomu král uložil, aby pás přinesl.\n\nKdyž dorazil k Amazonkám a Hippolyta se dozvěděla, proč přišel, sama mu svůj pás nabídla na znamení úcty. Do toho se vložila žárlivá manželka nejvyššího boha Dia Héra. Rozšířila zvěsti, že Hérakles přišel Hippolytu zajmout a odvést ji do otroctví. Amazonky zaútočily, avšak po statečném boji podlehly síle Héraklových ozbrojenců. Hippolyta za svůj pás vykoupila svobodu zajaté bojovnici Melanippě. Další zajatkyní byla vůdkyně Antiopa, tu přiřkl Héraklés příteli Théseovi,\nkterý si ji odvedl do Athén a prý se s ní i oženil. (Jiná verze však praví, že Melanippé a Antiopa jsou jedna a táž osoba a že manželkou Théseovou se nikdy oficiálně nestala.)\n\nKdyž poté Amazonky přitáhly k Athénám, aby Antiopu osvobodily, bojovala Antiopa po boku Thésea, do něhož se zamilovala, a v boji padla. Královna Hippolyta se po neúspěšné výpravě vzdala své moci, uprchla a prý se utrápila žalem.\n\n\"Jiná Hippolyta\" byla manželkou krále Akasta z Iólku. Pokusila se svést fthíjského krále Pélea a když to nemělo úspěch, obvinila ho ze svůdcovství a žádala manžela, aby ho potrestal smrtí. Péleus však Akastově pomstě unikl a\nnaopak později jeho i Hippolytu zabil.\n\n"}
{"id": "160359", "url": "https://cs.wikipedia.org/wiki?curid=160359", "title": "Crazy World", "text": "Crazy World\n\nCrazy World je jedenácté studiové album německé hardrockové kapely Scorpions z roku 1990.\n\nJe to pravděpodobně nejúspěšnější album této kapely vůbec, hlavně díky skladbě \"Wind of Change\", která se navždy zapsala do hudební historie coby symbol pádu Berlínské zdi a Železné opony celkově.\n\nAlbum \"Crazy World\" obsadilo 21. místo na žebříčku \"Billboard's top 100 albums\" v roce 1990. Singl \"Wind of Change\" obsadil 4. místo na žebříčku \"Billboard's top 100\" v roce 1991 a singl \"Send Me an Angel\" obsadil 44. místo on na žebříčku \"Billboard's top 100 singles\".\n\n\n\nBillboard (Severní Amerika)\nBillboard (Severní Amerika)\n"}
{"id": "160360", "url": "https://cs.wikipedia.org/wiki?curid=160360", "title": "Darebnice (tvrz)", "text": "Darebnice (tvrz)\n\nDarebnice je jméno zaniklé tvrze, která se nacházela u hranice dnešních obcí Běstovice a Choceň, asi 2,7 km SZ od náměstí v Chocni. Název Darebnice pro tvrz je novodobý, vznikl podle osady Darebnice, která leží severně od lokality. Původní název tvrze není znám.\n\nMísto už bylo osídleno ve starověku, bylo to sídliště lidu popelnicových polí, později se zde usídlili staří Slované. Nakonec zde stávala středověká tvrz. Písemné údaje k ní však chybějí, některá fakta byla vypátrána při archeologickém průzkumu v 60. letech 20. století.\n\nDodnes se dochovaly pouze terénní nerovnosti, cca 2 m hluboký hradní příkop a 2 m vysoký val. V minulosti zde byly při výzkumech nalezeny zbytky zdi široké 2 m. Areál je dnes zcela zalesněn. Východní svah k Tiché Orlici je velmi strmý, pod svahem dnes vede železnice Choceň-Týniště nad Orlicí. Na ostatní strany je jen mírný svah či rovina.\n\n"}
{"id": "160362", "url": "https://cs.wikipedia.org/wiki?curid=160362", "title": "Amazonky", "text": "Amazonky\n\nAmazonky (řecky Ἀμαζόνες, latinsky \"Amazones\") byl v řecké mytologii mytický národ bojovných žen.\n\nSídlily pravděpodobně na severním pobřeží Malé Asie nebo ještě východněji ke Kavkazu. Uvádí se také oblast Krymu.\n\nByly národem, kterému vládly ženy. Cvičily se v boji, sloužily ve vojsku. V té době zůstávaly pannami, teprve po skončení vojenské služby se vdávaly a rodily děti. Veřejná moc však zůstávala v jejich rukou. Naopak muži vedli domácí život s povinnostmi, jaké zastávaly jinde vdané ženy.\n\nJméno Amazonek je vykládáno od slova „\"amazoi\"“, to je bezprsé, protože kvůli boji si prý v mládí odstraňovaly jeden nebo oba prsy, aby nepřekážely.\n\nStyky Řeků s Amazonkami byly téměř bez výjimky válečné. Tak proti jejich královně Hippolytě vedl válečnou výpravu velký hrdina Héraklés. Doprovázel ho athénský král Théseus a přivedl si zajatou vůdkyni Amazonek Antiopu, se kterou se oženil. Když ji přišly její družky osvobodit, zamilovaná Antiopa s manželem bránila Athény a v boji zahynula. Proti Amazonkám táhl také hrdina Bellerofontés. Poslední známý válečný stav zažily Amazonky se svou královnou Penthesileou, kdy přišly na pomoc obléhané Tróji. Královna zahynula v souboji s achajským hrdinou Achileem. Amazonky dostaly zpět Penthesileino mrtvé tělo, avšak přísahou se musely zavázat, že již nikdy proti Řekům nezvednou zbraně.\n\nBojové akce Amazonek proti Řekům byly častými náměty antických umělců, zachovaly se jako obvykle nejčastěji na vázových malbách či reliéfech. Mezi nejlepší patří:\n\n"}
{"id": "160366", "url": "https://cs.wikipedia.org/wiki?curid=160366", "title": "Peirithoos", "text": "Peirithoos\n\nPeirithoos (latinsky \"Pirithous\") je v řecké mytologii král Lapithů, syn a nástupce krále Ixióna.\n\nPeirithoos uváděl jako svého pravého otce nejvyššího boha Dia, ale nic mu to nepomohlo. Po svém pravém otci prý zdědil troufalost, za kterou byl na věčnost potrestán. Jeho otec Ixión se provinil tím, že nejprve zavraždil svého tchána a potom na hostině u Dia sváděl jeho manželku - za to byl svržen do Tartaru a tam je navěky vpleten do kola, které se stále otáčí. Podobně Peirithoos si odpykává v podsvětí trest, on však je odsouzen k tomu, že sedí nečinně v křesle, bez pohybu až do konce věků. \n\nKdyž Peirithoos nastoupil na lapithský trůn, chtěl se poměřit s athénským králem Théseem, přítelem Héraklovým. Vyprovokoval ho krádeží pár kusů dobytka k válce, když se však proti sobě postavili a zjistili, že jsou si rovnocennými soupeři, místo války spolu uzavřeli přátelství. Říká se však, že to byl v jeho životě jediný rozumný čin. \n\nPo návratu do rodné Thessalie se rozhodl oženit se s Hippodameiou, dcerou krále Búta. Na tuto svatbu byli pozváni téměř všichni bohové s výjimkou Area a bohyně Eris. Přítomni byli i vážení hosté jako král Nestór či král Kaineus. Neuváženě na hostinu pozval divoké Kentaury, napůl muže, napůl koně. Jenže Kentauři se brzy opili a vrhli se na Hippodameiu i ostatní přítomné ženy Lapithů. V divoké bitce s Řeky byly ženy ubráněny a Kentauři téměř všichni zabiti, kromě pár zbabělých uprchlíků. \n\nPeirithoos brzy ovdověl a spolu s Théseem, rovněž v tu dobu vdovcem, se vypravili hledat nové manželky. Oba si mysleli na krásnou Helenu ze Sparty (později byla příčinou trojské války), unesli ji a losem ji získal Théseus. Peirithoos ho požádal, aby mu pomohl získat nevěstu - Persefonu, manželku boha podsvětní říše Háda. Veškeré přesvědčování o nesmyslnosti tohoto výběru bylo marné. \n\nOba přátelé se celkem bez problémů dostali do podsvětí, dokonce vládce Hádés je i vlídně přijal a vyslech. Mocný bůh je poté vyzval, aby si to ještě promysleli a rozmysleli a k tomu aby se posadili v předsálí. Oba se posadili na kamenné židle - a už z nich nevstali. Po dlouhé době Héraklés osvobodil Thésea, ale když chtěl osvobodit i Peirithoa, nejvyšší bůh Zeus mu to přísně zakázal. A tak tam Peirithoos sedí v nečinnosti až do konce světa. (Jako obvykle existuje i jiná verze - Héraklés osvobodil i Peirithoa, ale ten i tak bídně zahynul, když ho později roztrhala smečka psů, která ho přistihla při pokusu unést manželku krále Aidónea.)\n\nPeirithoovy osudy jsou známé z bájí o Théseovi nebo o Kentaurech a Lapithech. Samostatně bývají uváděny zřídka. Tragédii \"Peirithoos\" vytvořil Eurípidés, ale zachovaly se z ní jenom zlomky. \n\n"}
{"id": "160367", "url": "https://cs.wikipedia.org/wiki?curid=160367", "title": "Hlavačov (Choceň)", "text": "Hlavačov (Choceň)\n\nHlavačov je jméno zaniklé tvrze nebo hradu, která se nacházela asi 2,3 km SZ od náměstí v Chocni. Název Hlavačov je relativně novodobý a vznikl podle příjmení novověkých majitelů pozemků. Původní název hradu není znám. Jeho zbytky jsou chráněny jako kulturní památka České republiky.\n\nO historii hradu toho moc známo není. Snad pochází ze 13. století. Podle některých pramenů ho zbořil vojenskou akcí Karel IV. v roce 1338. Jiné prameny však tento údaj vztahují na jiný hrad v okolí Chocně, např. Vranov nebo Zítkov.\n\nDodnes se dochovaly pouze terénní nerovnosti, které jsou však na první pohled patrné. Jedná se o asi 6 m hluboký hradní příkop a val. Uprostřed je pahorek na místě bývalého hradu, kde je i prohlubeň na místě věže. Areál je dnes zcela zalesněn. Východní svah k Tiché Orlici je velmi strmý, pod svahem dnes vede železnice Choceň-Týniště nad Orlicí. Na ostatní strany je v podstatě rovina, proto zde bylo vybudováno mohutné opevnění.\n\n"}
{"id": "160369", "url": "https://cs.wikipedia.org/wiki?curid=160369", "title": "Čusovaja", "text": "Čusovaja\n\nČusovaja ( ) je řeka v Permském kraji, Sverdlovské a Čeljabinské oblasti (prameny) v Rusku. Je 592 km dlouhá. Povodí má rozlohu 23 000 km². Na horním toku se nazývá Poludennaja Čusovaja ( ).\n\nPramení na Středním Urale. Na horním toku je dolina řeky široká. Na středním toku se střídají úzké kaňonovité doliny s širšími s mírnými břehy. Na dolním toku je to typická rovinná řeka. Je levým přítokem Kamy na 693 říčním kilometru. Ústí do Čusovského zálivu Kamské přehrady, pod jejímž vzdutím se ocitl i její soutok se Sylvou.\n\nZdroj vody je smíšený s převahou sněhového. Průměrný roční průtok vody činí 222 m³/s, maximální 4 570 m³/s a minimální 8,4 m³/s. Kulminuje od poloviny dubna do poloviny června. V létě dochází k šesti až sedmi vzestupům hladiny v důsledku dešťů. Zamrzá na konci října až na začátku prosince a rozmrzá v dubnu až na začátku května. Pro dolní tok jsou charakteristické ledové zátarasy, které zvedají hladinu až o 2,8 m. Hlavní přítoky jsou zprava Meževaja Utka, Serebrjanka, Kojva, Usva a zleva Revda, Lysva.\n\nŘeka se široce využívá na zásobování vodou. Z Volčichinské přehradní nádrže (37 km²) je voda vedena do Hornoisetské přehradní nádrže za účelem zásobování Jekatěrinburgu a okolí. Na přítocích je dalších 15 malých přehradních nádrží. Řeka je splavná v délce 500 km a je na ní rozvinutá vodní doprava od města Čusovoj. Dále na ní leží město Pervouralsk. Je zde rozvinutá vodní turistika.\n"}
{"id": "160370", "url": "https://cs.wikipedia.org/wiki?curid=160370", "title": "Wind of Change", "text": "Wind of Change\n\n„Wind of Change“ („\"Vítr změn\"“) je rocková balada z roku 1990 od kapely Scorpions. Text písně oslavuje politické změny ve Východní Evropě, jako například pád Berlínské zdi, rostoucí svobodu v komunistických zemích (jež vedla k pádu SSSR) a jasně předvídatelný konec Studené války.\n\nTato píseň se zprvu objevila na albu z roku 1990, \"Crazy World\", hitem se však stala až roku 1991, kdy zaútočila na přední příčky hitparád nejen v Německu a po celé Evropě, ale také v USA (4. místo) a ve Velké Británii. Později se další verze této písně objevily na albech \"Live Bites\" z roku 1995, orchestrálním albu \"Moment of Glory\" z roku 2000 a také na jejich akustickém albu \"Acoustica\" z roku 2001.\n\nMnoho lidí, kteří Moskvu moc dobře neznají, často mate několik prvních řádek textu:\n\nMoskva je mimo jiné název řeky, která městem protéká a Park Gorkého je název místního zábavního parku. Scorpions ke složení této písně inspirovala návštěva v Moskvě v roce 1989.\n\nV roce 2005 diváci německé televizní stanice ZDF tuto skladbu zvolili za „Píseň století“. Je to nejprodávanější skladba všech dob v Německu a je velice často používána při promítání záběrů z dob pádu Berlínské zdi. Je všeobecně známa jako píseň symbolizující opětovné spojení Západního a Východního Německa (a pád socialismu ve východní Evropě obecně), i přesto, že své popularity dosáhla až o dva roky později.\n\nKapela také nahrála ruskou verzi této skladby pod názvem \"Ветер перемен\" (Větěr peremen - Vítr přeměn, Vítr změn).\n\nPopulární britská fotbalová show Soccer AM používá Wind of Change jako poklonu britským vojákům v zámoří.\n\n\n"}
{"id": "160388", "url": "https://cs.wikipedia.org/wiki?curid=160388", "title": "Hrádníky", "text": "Hrádníky\n\nHrádníky (někdy uváděná též pod názvy Hradníky, Peliny nebo Pelíny, ) jsou osada, která se nachází při ústí Ostroveckého potoka do Tiché Orlice, asi 1,7 km východojihovýchodně od náměstí v Chocni, dnes je součástí obce Zářecká Lhota. V dnešní době místní lidé chápou pod názvem Peliny přírodní rezervaci a část města Choceň, místa ležící cca 1 km ZSZ od lokality Hrádníky. V osadě je jen několik domů.\n\nNad osadou se nachází ostroh s pozůstatky středověkého hradu či tvrze Hrádníky, za ním na plošině se nacházelo hradiště. Blízko je přírodní rezervace Hemže-Mýtkov.\n"}
{"id": "160399", "url": "https://cs.wikipedia.org/wiki?curid=160399", "title": "HDO", "text": "HDO\n\nHDO je zkratka pro hromadné dálkové ovládání. Jedná se o způsob regulace odběru elektrické energie na dálku. Využívá se v energetice nebo pro regulaci napájení, např. elektrovytápění. \n\nSystém HDO používá pro přenos informace silová vedení energetické sítě. Informace ve tvaru impulsního kódu je vysílána s frekvencí v řádu stovek hertz (až kilohertz) z vysílače HDO a je superponována na základní frekvenci elektrické rozvodné sítě (v České republice a v Evropě 50 Hz, např. v USA 60 Hz). Signál HDO je vysílán do každé fáze z rozvoden 110/22 kV do sítě (110 kV). Při vhodně zvolené pracovní frekvenci se informace spolehlivě šíří do všech částí distribuční sítě a přes transformátor se signál HDO dostává i do sítí nízkého napětí (400/230 V) až k místu odběru (spotřeby) elektrické energie. Informaci HDO je tedy možno identifikovat v libovolném místě této energetické sítě. Po vyslání povelu do rozvodné soustavy dojde k zapnutí, resp. vypnutí všech spotřebičů, které jsou přes stykač připojeny k přijímači HDO reagujícího na vyslanou frekvenci. Přijímač HDO je obvykle umístěn v elektroměrovém rozvaděči u odběratele. Nízká frekvence na které je HDO provozováno dostačuje jen na jednoduché povely, ale šíření signálu je v desítkách i stovkách km.\n\nSystém HDO využívá hromadný efekt, to znamená, že na vysílání jedné informace reagují v dané energetické síti přijímače, které jsou pro její příjem příslušně nastaveny. Počet přijímačů v energetické síti přitom není omezen výkonem vysílače, závisí pouze na zájmu nebo možnostech odběratelů (druh odběru, tarifní politika apod.). Distributoři elektrické energie mají jednotlivé frekvence rozděleny tak, aby nedocházelo k ovlivňování dálkově řízených spotřebičů u jiných distributorů.\n\nHDO umožňuje zapínání spotřebičů (stykačů) v časech vysokého tarifu (VT) a nízkého tarifu (NT, dříve nazývaného noční proud), a tak ekonomicky rozvrhnout spotřebu.\n\nPři radiovém přenosu informace se systém označuje jako RHDO (rádiově hromadné dálkové ovládání).\n\nNěkterá HDO obsahují i technologii obousměrné komunikace PLC.\n\nPro vysílání signálu HDO se v ČR používají frekvence 183.33 Hz, 216.66 Hz, 283.33 Hz, 760 Hz a 1060 Hz. Frekvence HDO používané v daném místě je třeba zohlednit při návrhu zařízení, u kterých by na daných frekvencích hrozila rezonance, nebo \"odsávání\" HDO. Typicky se jedná např. o zařízení pro kompenzaci účiníku.\n\nPříjem signálu HDO obstarávají přijímače HDO. Ten je obvykle umístěn na společném místě s elektroměrem. Někdy je tento přijímač součástí elektroměru. V Česku jsou největšími výrobci přístrojů HDO společnosti Landis+Gyr a ZPA.\n\nV České republice je možné najít tato zařízení a jejich variace : \n\nPrvní systémy HDO byly v Evropě zaváděny do provozu již v 30. letech 20. století a kromě náhrady spínacích hodin se využívaly k ovládání veřejného osvětlení. \n\nSystém HDO se využívá zejména v energetice, v oblasti řízení odběru elektrické energie. Jeho využitím se vyrovná spotřeba energie v rámci dne a je možno dosáhnout příznivější nákupní ceny energie, zvyšuje se propustnost distribučních sítí a lze připojit další elektrické spotřebiče, ovládané systémem HDO. Dosahuje se maximálního souladu mezi hospodárnou výrobou energie, ekonomickým využitím přenosové soustavy i uspokojením odběratelů.\n\nKromě přímé regulace odběrů umožňuje HDO obecně ovládat zařízení signálem, přenášeným po energetické síti (veřejné osvětlení, reklamy, osvětlení výloh, dopravních značek, závlahová čerpadla) a přenášet jednoduché instrukce nebo signály (nahrazení sdělovacích kabelů v průmyslových podmínkách).\n\nDomácnostem, které používají elektřinu k topení (akumulační kamna) a ohřevu teplé užitkové vody (bojlery) nabízejí distributoři elektřiny zvýhodněný tarif. Pokud spotřebitel souhlasí, aby distributor ovládal provoz některých spotřebičů podle svých potřeb, distributor ho odmění tím, že mu veškerou elektřinu spotřebovanou v této pro distributora výhodné době, naúčtuje ve výhodnější (nižší) sazbě. Spotřebitel je vybaven dvousazbovým elektroměrem, přijímačem HDO a blokovacím stykačem. Přijímač HDO jednak přepíná mezi dvěma sazbami na elektroměru, jednak spíná blokovací stykač. Stykač teprve připojuje okruh s akumulačními kamny a bojlery k napájení. Protože v době nastavené nižší sazby je touto sazbou účtována veškerá spotřebovaná elektřina, je časté, že domácnosti přesouvají do tohoto období většinu energeticky náročných činností. Zvláště šetrní spotřebitelé si instalují v bytě kontrolku, zapojenou do blokovaného okruhu. \n\nVelkoodběratelé s vlastní transformační stanicí mohou svým systémem HDO regulovat odběr ve svém areálu, tj. ovládat zejména zařízení nevýrobního charakteru (vodní hospodářství, klimatizace apod.). Teplárenský systém užívá HDO k regulaci pracovního režimu výměníkových stanic např. ve špičkách tak, aby byl teplárenský provoz umožněn i v případě, kdy zdroje nemají potřebný špičkový výkon. Stejně tak je možné ovládat také veřejné osvětlení.\n\nV poslední době distribuční společnosti požadují osazení HDO do systému ovládání výkonu malých výroben (elektráren) tak, aby byla možnost dálkového snížení výkonu výrobny, nebo její úplné odstavení v době, kdy je elektrické energie nadbytek, nebo při havarijních stavech sítě. Systém HDO pro výrobny pak umožňuje výkon regulaci výroby 100%, 60%, 30% a 0% pro FVE a VTE, anebo 100%, 70%, 50% a 0% pro BPE a KOG. U MVE se výkon tímto způsobem nereguluje.\n\nV ČR existují následující kódy (povely) pro ovládání HDO:\n\n\n"}
{"id": "160400", "url": "https://cs.wikipedia.org/wiki?curid=160400", "title": "Baobab", "text": "Baobab\n\nBaobab (\"Adansonia\") je rod rostlin z čeledi slézovité (\"Malvaceae\"). Jsou to opadavé stromy s nápadně tlustými kmeny a s dlanitě složenými listy, rostoucí v oblastech s obdobím sucha. Baobaby se vyskytují na Madagaskaru, v Africe a v severozápadní Austrálii, ale není jasné, jak k jejich rozšíření mezi kontinenty došlo. Baobaby poskytují všestranný užitek.\n\nBaobaby jsou dlouhověké opadavé stromy dosahující výšky 5 až 30 metrů.\n\nPro většinu druhů baobabů jsou charakteristické lahvicovitě ztluštělé kmeny a kompaktní koruna. Kmeny jsou neotrněné, pouze u druhu \"Adansonia rubrostipa\" se objevují kuželovité trny. Již mladé rostliny mívají stonek na bázi ztluštělý. Primární větve jsou tlusté, horizontálně rozložené nebo šikmé. Dřevo baobabů je měkké, vláknité, v soustředných kruzích. Dřevo je schopno zadržovat vodu a průměr kmene se tak mění v závislosti na množství srážek. Dřevo při poranění často roní bělavý latex, který je bez zápachu. Borka je hladká nebo plátkovitá, červenavě hnědá až šedá. Pod borkou kmene je často přítomna tenká žlutá až zelená fotosyntetizující vrstva a mezi kůrou a dřevem je vrstva dlouhých podélných tuhých vláken. Výhony baobabů bývají dvojího druhu. Nekvetoucí mladé větve bývají zelené, tenké, s dlouhými články, zatímco plodné větve jsou dřevnaté, tlustší a s články zkrácenými a listy nahloučenými na konci. Tyto dva typy větví se mohou lišit také v odění, délce řapíků, tvaru lístků a přítomnosti nebo nepřítomnosti zubů na okraji čepele.\n\nListy baobabů v období sucha opadávají, jsou střídavé, dlanitě složené z 5 až 11 lístků, bylinné až kožovité, s palisty. Palisty jsou opadavé, až 2 mm dlouhé, u druhu \"Adansonia perrieri\" jsou vytrvalé a dosahují velikosti až 1,5 cm. Čepel lístků baobabů je celokrajná nebo zubatá, lysá nebo pokrytá jednoduchými či hvězdovitě nahloučenými chlupy. Pouze u semenáčků a regeneračních výhonků mohou být listy i jednoduché, přičemž celkový počet jednoduchých listů u semenáčků je druhově charakteristický. Řapíky jsou na obou koncích charakteristicky válcovité ztluštělé (tzv. pulvinus).\n\nKvěty baobabů se vyvíjejí v paždí listů při vrcholu plodných větévek, výjimečně se objeví květy dva, na jediné stopce květenství. Květy jsou velké, nápadné, oboupohlavné, vonné a vždy se otevírají se soumrakem nebo záhy po soumraku. U některých druhů (ze sekce \"Longitubae\") se květ otevírá velmi rychle, asi 30 sekund, a pohyb je vnímatelný pouhým okem. Ačkoliv květy někdy zůstávají na stromě i několik dní, proces opylení může probíhat pouze v průběhu první noci.\n\nKalich je pětičetný, na vnější straně drsný, zelený nebo hnědý, na vnitřní straně chlupatý, smetanově, červeně zbarvený. Laloky kalicha jsou v pupenu téměř až k vrcholu srostlé a rozdělují se až v průběhu vývoje květu. U rozvitého květu jsou stočené nebo nazpět ohnuté na bázi květu. Občas se 2 laloky neoddělí a květ se deformuje. Kališní trubka může být krátká nebo dlouhá a je spolu s vytrvalostí kalicha podstatným znakem k dělení rodu do sekcí. Při bázi kalicha je kruh tkáně produkující nektar, u sekce \"Longitubae\" v podobě ztluštělého prstence. Kalich je buď opadavý spolu s květem nebo vytrvává.\nKoruna je pravidelná nebo mírně dvoustranně souměrná, pětičetná, přirostlá k bázi trubky ze srostlých tyčinek, korunní lístky jsou volné, smetanově bílé, jasně žluté až tmavě červené. Barva čerstvých květů bývá odlišná od barvy květu spadaných na zem. Při sušení se květy zbarvují hnědočerveně.\n\nTyčinky jsou na bázi srostlé do masívní trubky, v horní části se rozdělující do množství nitek tyčinek. Délka srostlé a nesrostlé části tyčinek je důležitým znakem.\nSemeník je svrchní, kuželovitý až protáhlý, hustě hnědě nebo nažloutle pýřitý, ukrytý v trubce ze srostlých tyčinek. Čnělka je dlouhá, přesahující z trubky, bílá nebo tmavě červená, s vrcholovou bliznou s 5 až 10 krátkými laloky. U některých druhů je čnělka ohnutá nebo zkroucená.\n\nPlody baobabů jsou velké, suché, s tvrdým oplodím, vejčitého až protáhle válcovitého tvaru, většinou popisované jako bobule. Oplodí je červenavě až černě hnědé, dřevnaté, 5 až 15 mm tlusté, s podélnými vlákny na vnitřním povrchu, většinou nepukavé. Výjimku tvoří druh \"Adansonia gibbosa\", jehož plody již na stromě nepravidelně pukají. Uvnitř plodu je houbovitá až křídovitá dřeň, v níž je ukryto množství ledvinitých semen. Semena dosahují délky 10 až 15 (až 20) mm, přičemž jejich velikost je dosti variabilní. Plody některých populací druhu \"Adansonia za\" mají nápadně ztluštělou stopku.\n\nRod baobab zahrnuje 8 druhů. Centrum druhové diverzity je na Madagaskaru. Pouze 2 druhy se vyskytují mimo Madagaskar: nejznámější druh baobab prstnatý (\"Adansonia digitata\" L.) je rozšířen na savanách subsaharské Afriky a baobab Gregorův v severozápadní Austrálii. Baobaby jsou téměř výlučně tropické stromy, přesahující svým areálem Obratník Kozoroha maximálně o několik stupňů. Baobab prstnatý je dnes pěstován v klimaticky příhodných oblastech celého světa, např. i na Floridě.\n\nDisjunkce sekce \"Longitubae\" mezi Madagaskarem a Austrálií byla v minulosti vysvětlována kontinentálním driftem, dnes se však tato teorie jeví jako nepravděpodobná a předpokládá se, že se baobab dostal do Austrálie dálkovým přenosem, k němuž došlo v průběhu posledních 30 miliónů let.\n\nBaobab prstnatý je opylován kaloni a v menší míře i poloopicemi z čeledi kombovití, u ostatních druhů tomu však je většinou jinak. Květy obou madagaskarských druhů ze sekce \"Brevitubae\" jsou opylovány savci (kaloni u druhu \"A. suarezensis\" a lemurem maki kočičí (\"Phaner furcifer\") u \"A. grandidieri\"), navštěvovány jsou však i rozličným hmyzem a strdimily.\nKvěty druhů ze sekce \"Longitubae\" jsou opylovány lišaji, na Madagaskaru zejména druhy \"Coelonia solanii\", \"Coelonia brevis\", \"Coelonia mauritii\" a \"Xanthopan morgani\", v Austrálii lišajem svlačcovým (\"Agrius convolvuli\"). Květy madagaskarských druhů z této sekce jsou navštěvovány také nočními lemury, australský baobab také kystráčky. Květy baobabu prstnatého volně visí na dlouhých stopkách a vydávají v noci vůni podobnou vůni sýru feta, čímž lákají kaloně. Květy madagaskarských druhů rozkvétají vzpřímené.\n\nSemena afrického baobabu prstnatého a australského baobabu Gregorova jsou šířena savci vyhledávajícími výživné plody. Semena projdou zažívacím traktem bez porušení, u baobabu prstnatého dokonce tento proces podstatně zvyšuje klíčivost semen. Naproti tomu u madagaskarských druhů není znám žádný savec schopný šířit semena a má se za to, že po příchodu člověka na Madagaskar před 1 500 až 2 000 lety došlo k vyhubení těchto zvířat. Uvažuje se v této souvislosti zejména o velkém lemurovi rodu \"Archaeolemur\" nebo o obřím nelétavém ptákovi \"Aepyornis\".\n\nStáří některých afrických baobabů se odhaduje na 1 000 až 2 000 let. K určení věku stromů se obvykle používá radiokarbonová metoda. Podle některých autorů letokruhy baobab, díky poréznosti dřeva, nemá,\n\n\nBaobab byl v roce 1798 Jussieuem zařazen do čeledi slézovité (\"Malvaceae\"). Později, v roce 1822, Kunth přeřadil 10 rodů včetně baobabu do nové čeledi cejbovité (\"Bombacaceae\"). Zde byl baobab zařazen až do roku 1998, kdy byla publikována 1. verze systému APG. Čeleď cejbovité je zde spolu s některými dalšími čeleděmi řádu slézotvaré (\"Malvales\") vřazena do čeledi slézovité (\"Malvaceae\"), neboť jen tak se jedná o monofyletickou skupinu.\n\nPrvní literární zmínky o baobabu pocházejí ze 14. století. Evropští botanici se s plody baobabu poprvé seznámili v Egyptě, kam byly dováženy místními obchodníky. Benátský botanik Prospero Alpini v roce 1592 tyto plody popsal pod jménem \"Bahobab\", a to včetně jejich vyhlášených léčivých účinků. Jméno \"Bahobab\" pochází pravděpodobně z arabštiny a je odvozeno z arabského \"bu hibab\", což znamená mnohasemenný plod. V polovině 18. století navštívil francouzský přírodovědec a objevitel Michel Adanson oblast nynějšího Senegalu a zhotovil první detailní popis a ilustrace baobabu prstnatého. Uvědomil si souvislost s plody popsanými Alpinim a nazval strom \"Baobab\". Ačkoliv později Linné zvolil ve svém díle Species Plantarum z roku 1753 jméno na počest Adansona, jméno baobab se udrželo do dneška a přešlo do mnoha jazyků.\n\nPrvní zmínky o baobabech na Madagaskaru jsou z roku 1605, první zdejší druhy však začaly být popisovány až na přelomu 19. a 20. století. Na začátku 18. století objevil Allan Cunningham baobab v severozápadní Austrálii, zprvu jej však považoval za vzhledově poněkud podobnou stromovitou kaparu \"Capparis gibbosa\".\n\nAfrický baobab prstnatý má všestranné využití. Plody obsahují kyselinu vinnou a domorodci z nich připravují osvěžující nápoj. Ze semen je získáván jedlý olej. Dřeň plodů se konzumuje čerstvá nebo sušená a navlhčená. Moučnaté míšky vařené ve vodě poskytují náhražku mléka. Jádra jsou bohatá na bílkoviny a olej a chutnají po mandlích, velmi obtížně se však loupou. Rozemleté slupky plodů se používají jako lulkový tabák a z popela se vyrábí mýdlo. V některých zemích se pije vodnatá šťáva, tvořící se v kmeni v místech poranění. Mladé listy a výhony jsou používány jako zelenina. Z oplodí plodů se získávají pevná vlákna, používaná na plachty, koše a textilie. Kůra je bohatá na třísloviny a používá se na vyčiňování kůží. Také z kůry kmene jsou získávána vlákna, používaná domorodci na výrobu provazů, rybářských sítí a šňůr, váčků a podobně. Pražená semena slouží jako náhražka kávy. Baobaby slouží také jako rezervoáry na vodu. V některých případech je dokonce úmyslně ve středu kmene vytvořena dutina, v níž se zachycuje voda na období sucha. Velké duté kmeny baobabů jsou využívány rozličným způsobem jako obytné prostory, garáže, bary a podobně.\n\nZ madagaskarských druhů je nejvšestranněji využíván baobab Grandidiérův. Dužnina a semena jsou konzumovány syrové. V některých vesnicích v okolí města Morondava jsou plody krmeny kozy a ze semen která vycházejí neporušená ze zažívacího traktu, je získáván kvalitní olej. Olej je získáván také ze semen baobabu suarézského. Plody všech baobabů jsou jedlé, pouze u baobabu madagaskarského nejsou příliš chutné. Jako zelenina jsou využívány kořeny semenáčků baobabu madagaskarského a baobabu za. Dřevo baobabu Grandidiérova a baobabu \"Adansonia rubrostipa\" je využíváno k výrobě došků.\n\nOdvar z kůry baobabu prstnatého je v Africe používán proti horečkám a rozemletá dužnina plodů bez semen se přidává do vody nebo mléka proti úplavici. Odvar z kůry madagaskarského baobabu suarézského je používán při léčení cukrovky.\n\nAustralský baobab Gregorův má jedlé plody, které jsou také používány proti kurdějím. Duté kmeny a vodnaté dřevo slouží jako nouzový zdroj vody. Listy a guma z poraněných kmenů jsou konzumovány, z kůry jsou zhotovovány provazy a z pylu lepidlo.\n\n\n"}
{"id": "160404", "url": "https://cs.wikipedia.org/wiki?curid=160404", "title": "Klaus Hildebrand", "text": "Klaus Hildebrand\n\nKlaus Hildebrand (* 18. listopadu 1941 Bielefeld) je německý historik a vysokoškolský pedagog, který se zaměřuje na politické a vojenské dějiny Německa v 19. a 20. století, především pak na dějiny diplomacie.\n\nKlaus Hildebrand vystudoval Philipps-Universität Marburg a jeho habilitace proběhla na Universität Mannheim. Od roku 1982 je profesorem novodobých dějin na Rheinische Friedrich-Wilhelms-Universität v Bonnu.\n\n"}
{"id": "160406", "url": "https://cs.wikipedia.org/wiki?curid=160406", "title": "Overprotected", "text": "Overprotected\n\nOverprotected \"(Příliš chráněná)\" je píseň Američanky Britney Spears, která vyšla v pořadí jako druhá z její třetí řadové desky nazvané Britney. Píseň vyšla během první čtvrtiny roku 2002.\nPíseň napsali produkovali společně Max Martin a Rami, ačkoli známější \"Darkchild Remix\" produkoval Rodney Jerkins. Mezinárodně byla vydána verze, která se objevila na albu, ale postupně se začala v rádiích hrát právě remixová podoba, a proto má píseň i dva videoklipy.\n\nText je o hledání sebe sama, Britney zpívá, že než zjistí, kdo vlastně je, bude muset prožít ještě mnoho věcí.\n\nZa tuto píseň obdržela Britney i nominaci na \"Grammy\" v roce 2003, a to v kategorii Nejlepší popová píseň.\nPři natáčení albové verze videoklipu se setkala Britney coby s režisérem opět s Billie Woodrufem.\n\nKlip začíná útěkem před dotěrnými novináři. Britney najde malou uličku do opuštěné továrně a rozhodne se tam vejít, doufajíc, že nenarazí na žádného novináře. Když jde kolem budovy, začíná tančit a v továrně je už se svými tanečníky.\n\nKe konci klipu se Britney objevuje v místnosti, kde jsou vylepeny všude její fotky.\nRemixový klip režíroval Chris Applebaum. Klip začíná pohledem na Britney, která sleduje zprávy v hotelu a vidí, jak o ní vysílají špatně. Zavolá proto svého bodyguarda a chce odejít, ale zachytí ji bezpečnostní kamery. Britney a její tanečníci opět tančí.\nV USA píseň zcela propadla, nejvyššího umístění bylo až šestaosmdesáté místo.\n\nI mezinárodně byla píseň propadák, vedlo se jí hůře než baladě Don't Let Me Be the Last to Know. Relativních úspěchů se dočkala jen ve Velké Británii, kde se píseň dostala na čtvrté místo a prodalo se jí více než 124 000 kusů.\n"}
{"id": "160407", "url": "https://cs.wikipedia.org/wiki?curid=160407", "title": "Termofotovoltaika", "text": "Termofotovoltaika\n\nTermofotovoltaika je vysoce účinné metoda přeměny tepelné energie na elektrickou prostřednictvím tělesa zahřívaného přímo ve spalovací zóně hořáku (tzv. emitoru) a polovodiče.\n\nZa průkopníka této metody je považován francouzský fyzik Pierre Aigrain, který na výzkumu termofotovoltaických (TPV) článků pracoval především v americkém Technologickém institutu v Massachusetts (\"Massachusetts Institute of Technology MIT) \".\n\nSrdcem generátoru je válec z wolframu, do kterého bylo vyleptáno velké množství nepatrných otvorů. V něm je při vysoké teplotě spalováno palivo (např. methan) a emitor se tak zahřívá na teplotu 900–1300 °C. Jeho povrch proto vyzařuje infračervené záření, které prochází speciálním flitrem. Ten propouští jen vybrané vlnové délky, zatímco\nzbytek odráží zpět, čímž se zvyšuje teplota válce a roste tak účinnost celého procesu.\nProšlé infračervené záření dále dopadá na pole fotodiod, které přemění energii dopadajícího elektromagnetického záření přímo na elektrický proud.\n\nVýhodou TPV článků oproti klasickému palivovému článku je jednoduchost a oproti generátoru se spalovacím motorem navíc absence nespolehlivých pohyblivých dílů. Chod generátoru je klidný a tichý, protože spalovací proces probíhá nepřerušovaně. Jako palivo lze přitom použít nejen klasická paliva, ale i biopaliva z obnovitelných zdrojů, například methan, ethanol, bioplyn a další.\n\nZa velkou výhodu lze považovat poměrně vysokou účinnost ve srovnání s klasickými fotovoltaickými články, u kterých je za dobrou účinnost považována již 15 % přeměna vstupní energie na elektrický proud. U TPV hořáku je účinnost minimálně 25 %, lze však dosáhnout i 50 % a více (podle konstrukce, použitého měniče a polovodiče).\n\nZa nevýhodu lze považovat především poměrně vysokou provozní teplotu zařízení a předmětem současného výzkumu je mimo jiné i využití vznikajícího tepla pro další praktické úkoly.\n\nVýznamnou roli hraje i zatím stále vysoká výrobní cena zařízení, především fotocitlivých diod pro infračervené záření.\n\nJako s primárním zdrojem elektrické energie se s TPV generátorem zatím uvažuje především pro menší jednotky, sloužící k zásobování elektřinou např. na odlehlých místech a menších osadách. Nelze však pochopitelně vyloučit, že by ve vzdálenější budoucnosti nahradil celé klasické nebo jaderné elektrárny.\n\nV blízké budoucnost se nabízí praktické využití v automobillech. Zpočátku by takový systém například mohl s výhodou nahradit běžné alternátory a řešit některé problémy dieselových motorů. Ještě víc se ale hodí jako hlavní zdroj energie pro hybridní vozy – v dalších etapách vývoje by jim mohl posloužit jako čistý a úsporný zdroj elektrické energie. Stejně\ntak se nabízí možnost využít TPV v klimatizačních jednotkách.\n\nPatrně první komerčně využitelný osobní automobil s TPV generátorem zkouší americký Institut pro výzkumu motorových vozidel (WTI) pod názvem \"Viking 29\". Jde o sportovně vyhlížející automobil s 8 TPV generátory na zemní plyn, každý s výkonem přibližně 10 kW pracující při teplotě asi 1 430 °C a fotočlánky na bázi gallia a arzenu. Vyrobená energie se ukládá do nikl-kadmiového akumulátoru a vlastní pohonnou jednotkou je elektromotor o výkonu 53 kW.\n\nProtože klasické solární panely jsou totiž zatím značně drahé, je TPV generátor zajímavou variantou zlevnění výroby elektřiny ze sluneční energie. K zahřátí generátoru se použije sluneční světlo, soustředěné parabolickým zrcadlem do malého prostoru v ohnisku zrcadla, v němž je umístěn emitor generátoru.\n\nZdrojem tepelného záření nemusí být pouze Slunce nebo klasický spalovací emitor. Při ohřevu emitoru teplem z jaderného reaktoru by bylo možné značně zvýšit účinnost jaderných reaktorů (pravděpodobně až nad 50%) a současně se taková jaderná elektrárna obejde bez složitého a ekonomicky náročného sekundárního okruhu. V mnohem menším měřítku by mohly také pracovat generátory, využívající tepelnou energii při rozpadu některých radioizotopů a sloužící pro výrobu elektřiny na kosmických sondách, pracujících ve velké vzdálenosti od Slunce nebo dokonce směřující až za hranici sluneční soustavy.\n\n"}
{"id": "160410", "url": "https://cs.wikipedia.org/wiki?curid=160410", "title": "Slovak Internet eXchange", "text": "Slovak Internet eXchange\n\nSIX.sk (Slovak Internet eXchange) je slovenské peeringové centrum, zřízené při Centru výpočetní techniky Slovenské technické univerzity (STU). Jedná se tedy o centrum, ve kterém jsou vzájemně propojeny počítačové sítě ISP (peering) působících ve Slovenské republice.\n\n\n"}
{"id": "160411", "url": "https://cs.wikipedia.org/wiki?curid=160411", "title": "Saihódži", "text": "Saihódži\n\nSaihódži (: 西芳寺) je chrám zen buddhistické sekty Rinzai v kjótské čtvrti Nišikjó-ku v Japonsku. Chrám proslavený svou \"Mechovou zahradou\" je často nazýván Koke-dera (苔寺) – „Mechový chrám“ a rovněž je znám i jako Kóinzan Saihódži (洪隠山西芳寺). Chrám postavený k uctívání Amitábhy byl založen mnichem Gjóki a později obnoven Musó Sosekim. Od roku 1994 je chrám spolu s několika dalšími památkami v Kjótu zapsán na Seznam světového dědictví UNESCO pod názvem „Památky na starobylé Kjóto“.\n"}
{"id": "160418", "url": "https://cs.wikipedia.org/wiki?curid=160418", "title": "London Internet Exchange", "text": "London Internet Exchange\n\nLINX (London Internet Exchange) je největší evropské peeringové centrum v Londýně. Největší je podle počtu připojených ISP a propojených sítí. Největším podle velikosti datových toků je v Evropě AMS-IX.\n\nSpecialitou tohoto peeringového systému jsou dvě fyzicky zcela oddělené sítě, značně vylepšující redundanci. To vše dohromady tvoří dvě oddělené obrovské lokální sítě (LAN), routery ISP jsou tedy propojeny na linkové vrstvě.\n\n\n\n"}
{"id": "160419", "url": "https://cs.wikipedia.org/wiki?curid=160419", "title": "Fotochromismus", "text": "Fotochromismus\n\nFotochromismus je proces změny barvy způsobený absorpcí fotonů nebo UV záření. Při tomto jevu se vystavením vzorku záření určité vlnové délky (např. teplo nebo sluneční světlo) mění absorpční spektrum molekuly. Tento jev může být vratný i nevratný.\n\nU minerálů se vlastnost měnit barvu po vystavení slunečnímu záření označuje jako tenebrescence. Efekt se může opakovat donekonečna, ale teplem může být zničen. Tuto vlastnost mají například hackmanit (odrůda sodalitu), spodumen či tugtupit.\n\n\n"}
{"id": "160422", "url": "https://cs.wikipedia.org/wiki?curid=160422", "title": "Mississippi (řeka)", "text": "Mississippi (řeka)\n\nMississippi ( v jazyce místních indiánů „Velká řeka“) je nejdelší řeka Severní Ameriky a jedna z nejdelších řek na světě, která protéká Spojenými státy americkými od severu k jihu a ústí do Mexického zálivu. Je dlouhá 3770 km. Od pramene svého přítoku Missouri dosahuje 6420 km, čímž zaujímá čtvrté místo na světě. Plocha povodí, které se rozprostírá od Skalnatých hor k Appalačskému pohoří a od Velkých jezer k Mexickému zálivu, činí 3 268 000 km², což je 40 % rozlohy pevninských USA bez Aljašky. Povodí Mississippi a jejich přítoků je čtvrté nejrozsáhlejší na světě, hned po Amazonce, Kongu a Nilu.\n\nPramení na severu USA západně od Hořejšího jezera pod jménem Nicollet Creek a pod jezerem Itasca v nadmořské výšce pouhých 446 m přijímá své jméno Mississippi. Protéká ze severu na jih deseti státy USA Minnesota, Wisconsin, Iowa, Illinois, Missouri, Kentucky, Arkansas, Tennessee, Mississippi a Louisiana. Údolí bylo vytvořeno ve směru hlavního odtoku ledovcových vod na konci čtvrtohorního zalednění Severní Ameriky. Podle morfologie doliny, podmínek průtoku a vodního režimu se tok řeky dělí na tři části. Za hranici mezi nimi byla vybrána ústí velkých přítoků Missouri a Ohio.\nNa horním toku protéká nejprve přes nevelká jezera, mezi nimiž vytváří kamenité peřeje a říční prahy. Nejvýznamnější z nich je vodopád St. Anthony u města Minneapolis, další se nacházejí u měst Davenport a Keokuk. Od města Minneapolis je koryto řeky upraveno pomocí zdymadel a až k ústí Missouri je přerušeno více než 20 hrázemi.\nNa středním toku teče převážně v jednom korytě. Dolina je široká 10 až 15 km a je ohraničena prudkými břehy. Pod ústím Missouri teče její kalná a blátivá voda v délce 150 až 180 km vedle sebe s víceméně průzračnou vodou Mississippi.\nNa dolním toku protéká rozsáhlou rovinou tvořenou naplavenými usazeninami. Šířka říčního údolí se postupně zvyšuje z 25 na 70 až 100 km. Koryto je členité a vytváří četná ramena včetně slepých. Nízký sklon toku řeky a její délka způsobují časté vytváření meandrů. Ty vytvářejí labyrint průtoků, říčních jezer a rozsáhlých nivních mokřadů, které jsou zaplavovány při povodních. Koryto je zde téměř všude obehnáno přirozenými břehovými valy, které jsou opevněny systémem protipovodňových hrází s cílem zabránit zavodnění okolní krajiny. Celková délka těchto hrází dosahuje přibližně 4000 km. Mezi valy teče řeka místy nad úrovní okolní krajiny.\nÚstí do Mexického zálivu, přičemž vytváří rozsáhlou deltu, která začíná pod městem Baton Rouge, má lopatovitý tvar a její rozloha činí přibližně 36 000 km². Prodlužuje se směrem do moře o 85 až 100 m za rok, díky přibližně 400 Mt nánosů, které řeka přináší. V konečné fázi se delta rozděluje na 6 základních poměrně krátkých ramen o délce 20 až 40 km, která ústí do Mexického zálivu. Hlavním z nich je jihozápadní Southwest-Pass, kterým protéká asi 30% odtoku. Při povodních na dolním toku se část vod na východě přelévá do jezera Pontchartrain, které se nachází u města New Orleans a využívá se právě pro jejich zachycení a ochránění zmíněného města. Na západě se pak část vod přelévá do koryta řeky Atchafalaya, která teče paralelně s Mississippi ve vzdálenosti 15 až 40 km a ústí také do Mexického zálivu.\n\n\"Přítoky zleva:\"\n\"Přítoky zprava:\"\nZdrojem vody jsou sněhové i dešťové srážky. Pravé přítoky přivádějí převážně vodu z roztátého sněhu a ledu ve Skalnatých horách a naopak levé přítoky přivádějí vody z dešťů a průtrží mračen. Pro režim řeky jsou charakteristické jarní a letní vzestupy hladiny a prudké dešťové povodně. K nejvyšším povodním dochází, když se potkají období tání sněhu v povodí horní Mississippi a v povodí Missouri s obdobím vydatných dešťů v povodí Ohia, která má na soutoku značně větší průtok než Mississippi. Největší povodně nastaly v letech 1844, 1903, 1913, 1927, 1937, 1947, 1951, 1952 a 1965. Ani hydrotechnické stavby na dolním toku nemohou plně ochránit sídla a pole v údolí řeky. Roční průměrný průtok v deltě je roven 19 000 m³/s a při katastrofálních povodních narůstá na 50 000 až 80 000 m³/s. V létě naopak klesá na 3000 až 5000 m³/s. Průměrný roční rozsah kolísání úrovně hladiny dosahuje 7,2 m (u Saint Paul), 14,3 m (u St. Louis), 18,3 m (u Cairo), 5 až 6 m (u New Orleans). Na horním toku řeka zamrzá na 3 až 4 měsíce.\n\nŘeka je pohodlnou vodní cestou od Mexického zálivu do středu severoamerického kontinentu. Je důležitou dopravní tepnou USA a spojuje rozvinuté průmyslové a zemědělské oblasti země. Na přelomu 19. a 20. století vodní doprava sice prohrávala v konkurenci železniční, ale opět se začala vzmáhat v souvislosti s průmyslovým rozvojem oblasti Velkých jezer a tento vzestup pokračoval ještě výrazněji po 2. světové válce. Řeka je spojena s povodím Velkých jezer s hlubokou vodní cestou po řece svatého Vavřince s Atlantským oceánem. Illinoiská vodní cesta, která začíná v Michiganském jezeře u města Chicago vede systémem kanálů a splavněných řek k levému přítoku Mississippi řece Illinois. V ústí leží město New Orleans, které je jedním z největších námořních a říčních přístavů USA. U něj řeku křižuje Pobřežní kanál, který byl vybudován za účelem spojení průmyslových oblastí na pobřeží Mexického zálivu. Říční doprava probíhá po řece do Saint Paul v délce 3130 km. Námořní lodě plují do Baton Rouge. Délka vodních cest v povodí Mississippi dosahuje 25 000 km. Hlavní přepravované náklady jsou ropné produkty, stavební materiály, kamenné uhlí a chemické látky. Překážkami plavby jsou skalnaté prahy, pohybující se písky a kolísavý vodní stav. Na horním toku pravostranných přítoků byly postaveny mnohé vodní elektrárny. Největší umístěná přímo na řece se nachází u města Keokuk. Největší města a přístavy na řece jsou Minneapolis, Saint Paul, Davenport, St. Louis, Memphis, Baton Rouge a New Orleans.\n\n"}
{"id": "160429", "url": "https://cs.wikipedia.org/wiki?curid=160429", "title": "Face the Heat", "text": "Face the Heat\n\nFace the Heat je dvanácté studiové album německé hardrockové skupiny Scorpions z roku 1993.\n\nToto je první album Scorpions, na kterém se začaly aktivněji projevovat dobové trendy ve světové hudbě - i přesto však výrazně nevybočuje z profilu jejich tvorby. Scorpions se ke svému klasickému stylu plně vrátili až albem \"Unbreakable\" z roku 2004.\n\n12. \"Destin\" – 3:17\n13. \"Daddy's Girl\" – 4:17\n\n12. \"Kami O Shin Juru\"\n\n12. (Marie's the Name) His Latest Flame\" (Doc Pomus, Mort Shuman))\n\n\nBillboard (Severní Amerika)\n"}
{"id": "160431", "url": "https://cs.wikipedia.org/wiki?curid=160431", "title": "Čínská dáma", "text": "Čínská dáma\n\nČínská dáma (; ) je strategická desková hra určená pro 2 až 6 hráčů. Jedná se o variantu hry halma. Cílem hry je přemístit všechny své figurky do protilehlého cípu hvězdy.\nKaždý hráč má svou sadu - barvu figurek. Při dvou hráčích stojí figurky v základní pozici proti sobě (oba hrači hrají třeba na červeném poli), při třech má každý hráč jednu barvu pole, při čtyřech jako 2 a 2 hráči proti sobě najedou (jedna barva polí se vynechá). Při šesti hráčích (obsazena všechna pole) či čtyřech hráčích se krajní figurky vynechají (v místě střetu dvou barev polí nelze mít dvě figurky).\n\nTah se provádí figurkou pouze do boku nebo šikmo vpřed - ve směru hry k protějšímu rohu. Buď hráč posune figurku o 1 pole (pokud je sousední pole volné), nebo může svůj přesun figurek zrychlit přeskokem přes jinou figurku (sousedovu či vlastní) - tedy o 2 pole podobně jako dáma. Tento přeskok se dá i řetězit, provést i 6 přeskoků a různými směry provést tah, ovšem nikdy ne zpět.\n\n"}
{"id": "160435", "url": "https://cs.wikipedia.org/wiki?curid=160435", "title": "Homer", "text": "Homer\n\nHomer může mít tyto významy:\n\n"}
{"id": "160436", "url": "https://cs.wikipedia.org/wiki?curid=160436", "title": "Live Bites", "text": "Live Bites\n\nLive Bites je třetí koncertní album německé hard rockové kapely Scorpions z roku 1995.\n\n\n"}
{"id": "160437", "url": "https://cs.wikipedia.org/wiki?curid=160437", "title": "Mistrovství světa v orientačním běhu 1968", "text": "Mistrovství světa v orientačním běhu 1968\n\n2. Mistrovství světa v orientačním běhu proběhlo ve dnech 28. až 29. září roku 1968. Hostitelskou zemí bylo Švédsko s hlavním centrem ve městě Linköpingu, který leží na jihu země a je hlavním městem provincie Östergötland. V kategorii muži startovalo 63 závodníků a v ženách 38 závodnic ze 13 zemí světa. Štafetových závodů se zúčastnilo 13 mužských a 9 ženských štafet. Za Československo tehdy startovali: Bohuslav Beránek, František Dvořák, Svatoslav Galík, Ľudovít Šmelík, Antonín Urbanec, Oldřich Vlach, Jana Graubnerová, Ludmila Kumbárová, Naděžda Mertová, Jitka Ševčíková.\n\nÚplná medailová tabulka:\n"}
{"id": "160438", "url": "https://cs.wikipedia.org/wiki?curid=160438", "title": "Pure Instinct", "text": "Pure Instinct\n\nPure Instinct je třinácté studiové album německé hardrockové skupiny Scorpions z roku 1996.\n\n\n\nBillboard (Severní Amerika)\n"}
{"id": "160440", "url": "https://cs.wikipedia.org/wiki?curid=160440", "title": "Eye II Eye", "text": "Eye II Eye\n\nEye II Eye je čtrnácté studiové album německé hard rockové kapely Scorpions z roku 1999.\n\n\n\nBillboard (Severní Amerika)\n"}
{"id": "160444", "url": "https://cs.wikipedia.org/wiki?curid=160444", "title": "Moment of Glory", "text": "Moment of Glory\n\nMoment of Glory je kompilační album německé hardrockové kapely Scorpions z roku 2000, natočeno ve spolupráci s Berlínskou filharmonií. Aranžmá skladeb pro orchestr je prací Christiana Kolonovitse.\n\n\n\n"}
{"id": "160447", "url": "https://cs.wikipedia.org/wiki?curid=160447", "title": "Hrádníky (hrad)", "text": "Hrádníky (hrad)\n\nHrádníky nebo též Hradníky je jméno zaniklé tvrze nebo hradu, která se nacházela 1,9 km VJV od náměstí v Chocni. Název Hrádníky je relativně novodobý a vznikl podle osady Hrádníky (nazývané též Hradníky, Peliny či Pelíny) nacházející se pod někdejším hradem. Původní název hradu není znám. Jeho zbytky jsou chráněny jako kulturní památka České republiky.\n\nMísto bývalého hradu je součástí rozsáhlého pravěkého sídliště o rozloze asi 8,5 hektaru. V jeho severozápadním cípu byl mnohem později ve středověku, snad ve 14.–15. století, postaven hrad. O historii hradu toho moc známo není.\n\nDodnes se dochovaly pouze terénní nerovnosti a velmi skrovné základy zdiva. Hrad stával na skalnatém ostrohu nad Tichou Orlicí, ze všech stran, kromě jihovýchodu, byl chráněn strmými srázy. Směrem na jihovýchod byla rovina, proto zde byl vybudován dodnes patrný hradní příkop. Celý areál hradu je zalesněn, je zde postavena drobná chatka. Jihovýchodním směrem se rozkládají louky na místě starověkého sídliště.\n\nŠimek T. et. al. (1989): Hrady, zámky a tvrze v Čechách, na Moravě a ve Slezsku, vol. 6, východní Čechy, Nakladatelství Svoboda, Praha\n\n\n"}
{"id": "160450", "url": "https://cs.wikipedia.org/wiki?curid=160450", "title": "Nišikjó-ku (Kjóto)", "text": "Nišikjó-ku (Kjóto)\n\nNišikjó (西京区; \"Nišikjó-ku\") je jednou z 11 čtvrtí japonského města Kjóto v prefektuře Kjóto. Její název znamená „západní čtvrť hlavního města“. Leží na jeho jihozápadním okraji. Čtvrtí protéká řeka Kacura. Vila Kacura na břehu stejnojmenné řeky je zřejmě nejznámější památkou čtvrti. Místní chrám Saihódži neboli \"„Mechový chrám“\" je zapsán na Seznamu světového dědictví UNESCO.\n\nNišikjó-ku má rozlohu 59,20 km² a počet obyvatel 153 319 (k 1. dubnu 2008).\n"}
{"id": "160452", "url": "https://cs.wikipedia.org/wiki?curid=160452", "title": "Amsterdam Internet Exchange", "text": "Amsterdam Internet Exchange\n\nAMS-IX (Amsterdam Internet Exchange) je peeringové centrum v Amsterdamu s nejvyšším datovým tokem v Evropě.\n\nRedundance na páteřních switchích je řešena protokolem VSRP (Virtual Switch Redundancy Protocol).\n\n\n\n"}
{"id": "160455", "url": "https://cs.wikipedia.org/wiki?curid=160455", "title": "Acoustica", "text": "Acoustica\n\nAcoustica je koncertní album německé hardrockové kapely Scorpions z roku 2001.\n\nNahrávání tohoto alba proběhlo na třech koncertech v klášteře Conveto De Beato v Lisabonu, Portugalsko. Dle komentáře zpěváka Klause Meineho to byl pro kapelu „ten nejneobyčejnější zážitek“. Byli obklopeni spoustou dalších muzikantů jako například sborovými zpěváky, hráči na bicí nástroje, dalším kytaristou a přítomen byl i Chirstian Kolonovits (který s kapelou pracoval jako dirigent a aranžér na albu Moment Of Glory) coby hráč na klávesy. Také spolupracoval na přearanžování skladeb pro akustické nástroje.\n\nScorpions zahráli čtyři nové skladby: Life Is Too Short, When Love Kills Love, Back To You a I Wanted To Cry. Všechny nové skladby byly na DVD, ale např. skladba Back To You nebyla na CD.\n\nNa tomto albu se mimo jiné objevily cover verze písní \"Drive\", \"Dust In The Wind\" a jednoho z hitů kapely Queen, \"Love Of My Life\".\n\nAutoři skladeb jsou Rudolf Schenker a Klaus Meine pokud není napsáno jinak.\n\n"}
{"id": "160458", "url": "https://cs.wikipedia.org/wiki?curid=160458", "title": "Vrchovina", "text": "Vrchovina\n\nVrchovina je typ georeliéfu s členitým povrchem a s vnitřní výškovou členitostí 150 až 300 metrů.\n\nDosahuje obvykle nadmořské výšky 600–900 m. Rozlišuje se plochá vrchovina, dosahující výšek 600–750 m a členitosti 150–200 m, a členitá vrchovina dosahující výšek 750–900 m a členitosti 200–300 m. Méně členitý typ povrchu než je vrchovina je pahorkatina, více členitá je hornatina.\n\n"}
{"id": "160461", "url": "https://cs.wikipedia.org/wiki?curid=160461", "title": "Unbreakable", "text": "Unbreakable\n\nUnbreakable je patnácté studiové album německé hard rockové kapely Scorpions z roku 2004.\n\nPo několika koncept albech a koncertních albech se deskou \"Unbreakable\" Scorpions vrátili ke své tradiční tvorbě a opět vytvořili čistě hardrockovou nahrávku. Je to jejich první album s relativně dobrou prodejností od dob alba Face the Heat.\n\n"}
{"id": "160462", "url": "https://cs.wikipedia.org/wiki?curid=160462", "title": "Kita-ku (Kjóto)", "text": "Kita-ku (Kjóto)\n\nKita (北区; \"Kita-ku\") je jednou z 11 čtvrtí japonského města Kjóto v prefektuře Kjóto. Její název znamená „severní čtvrť“.\n\nKita-ku má rozlohu 94,92 km² a počet obyvatel 122 391 (k 1. duben 2008).\n\nNa území čtvrti Kita-ku se nacházejí některé z nejznámějších japonských památek, např.:\n"}
{"id": "160470", "url": "https://cs.wikipedia.org/wiki?curid=160470", "title": "Aldan", "text": "Aldan\n\nSlovo Aldan má několik významů:\n"}
{"id": "160471", "url": "https://cs.wikipedia.org/wiki?curid=160471", "title": "Akreditiv", "text": "Akreditiv\n\nAkreditiv představuje závazek \"výstavce\", nejčastěji banky, že na základě žádosti klienta (\"příkazce\") a na jeho účet poskytne oprávněné osobě (\"beneficientovi\") určité plnění. Akreditiv má několik pojmově vyhraněných podtypů, nejrozvinutější a nejužívanější je \"dokumentární akreditiv\", naopak např. \"cestovní akreditiv\" se již nepoužívá.\n\nAkreditiv je starobylý institut obchodního práva. Jeho název je odvozen z francouzského \"accréditer\" (pověřovat). Podle komercionalisty Karla Marka se institut vyvinul z prosté kupecké poukázky, jak ostatně napovídají i ekvivalentní názvy jako jsou \"letter of credit\", \"lettre de crédit\", \"Kreditbrief\" nebo starší český \"úvěrní list\".\n\nAkreditiv vzniká uzavřením \"smlouvy o otevření akreditivu\", která byla upravena v již zrušeném obchodním zákoníku v § 682–691 (měla povahu absolutního obchodu), nyní je upravena v § 2682–2693 občanského zákoníku. Stranami smlouvy jsou příkazce a výstavce, nejčastěji banka. Banka se ve smlouvě zavazuje, že poskytne osobě příkazcem ve smlouvě určené, oprávněnému (beneficientovi) na účet příkazce určité plnění za příkazcem stanovených podmínek. Příkazce se naopak zavazuje k úplatě ve prospěch banky. Podstatnými náležitostmi jsou určení plnění, určení beneficienta, podmínek a doby a vyjádření vůle zaplatit úplatu. Závazek výstavce vůči oprávněnému vzniká až vystavením akreditivu. Dojde-li k jeho potvrzení jinou bankou, jedná se o \"potvrzený akreditiv\", a oprávněný pak může žádat plnění od obou těchto výstavců.\n\nÚčelem akreditivu bývá především zvýšení jistoty při platbě (garanční funkce, platební funkce), popřípadě i zprostředkovací funkce.\n\nDokumentární akreditiv představuje neodvolatelný abstraktní závazek vystavující banky poskytnout určité peněžní plnění beneficientovi (nejčastěji se jedná o exportéra) proti předložení požadovaných dokumentů (odtud pojmenování dokumentární akreditiv) a splnění dalších akreditivních podmínek.\n\nVystavující banka nese riziko svého klienta – příkazce (nejčastěji se jedná o importéra). Z toho plyne nutnost řízení tohoto rizika, vystavující banka se proto snaží o omezení svého závazku stanovením maximální částky akreditivu (popř. rámce), lhůtou platnosti, přesnou formulací akreditivních podmínek a zajišťovacími instrumenty (zástava termínovaného vkladu, zástava nemovitostí, pohledávek atp). Vystavení importního/odběratelského akreditivu vyžaduje schválení limitu pro takové obchody ze strany vystavující banky a podpis smlouvy (jednorázové nebo rámcové) mezi vystavující bankou a příkazcem.\n\n\nKromě toho umožňuje akreditiv i zlepšení \"cash flow\":\n\n\n"}
{"id": "160472", "url": "https://cs.wikipedia.org/wiki?curid=160472", "title": "Paradise City", "text": "Paradise City\n\nParadise City je jednou z nejslavnějších písní hard rockové skupiny Guns N' Roses. Píseň je obsažena na albu \"Appetite for Destruction\" z roku 1987. Autorem kytarového riffu je Slash a pochází z doby, kdy hrál s Duff McKaganem v jiné kapele předtím, než se stali členy Guns N' Roses. Spolu s písněmi \"\"Welcome to the Jungle\"„ a “\"Sweet Child O' Mine\"\" jde o jednu z nejpopulárnějších a nejvlivnějších písní kapely. O slavném refrénu\nse předpokládá, že odkazuje na heroin. Slash chtěl, aby slova refrénu byla:\nale byl odmítnut. \"\"Paradise City\"\" je také (pravděpodobně neúmyslně) přesmyčkou výrazu \"easy acid trip\".\n\nMnozí si myslí, že \"\"Paradise City\"\" je o Los Angeles a korupci ve městě. Někteří se domnívají, že píseň je o Louisville, které je 4 hodiny jižně od místa v Indianě, kde Axl Rose vyrůstal.\n\nPolovina videoklipu byla natočena na Giants Stadium v New Jersey, kdy byli Guns N' Roses na turné s Aerosmith. V polovině videoklipu členové nastupují do Concorde, aby mohli vystoupit ve Spojeném království na festivalu Monsters of Rock a vrátit se co nejrychleji zpět do Spojených států a pokračovat v turné se svými vzory. Důvodem pro zařazení těchto záběrů bylo to, že při jejich vystoupení na Monsters of Rock zemřeli dva fanoušci a videoklip jim měl vzdát úctu.\n\nBěhem pozdějšího koncertu řekl Axl Rose divákům, že Paradise City neexistuje, ačkoliv si mnozí mysleli opak. Na konci písně na živém album \"\" vykřikne Rose: \"Baby… Please… Las Vegas…„, což může vést k domněnce, že Las Vegas je tím městem, ale Rose píseň takto normálně zakončuje, jen změní jméno města, ve kterém koncert probíhá. Při koncertech je většinou “\"Paradise City\"\" finální písní.\n\nPíseň se umístila na 21. místě v žebříčku 40 Greatest Metal Songs of All Time stanice VH1 a na 3. místě v seznamu 100 nejlepších sól všech dob časopisu Total Guitar a vyhrála mnoho dalších soutěží.\n\nTato písnička je také titulní písní ve hře Burnout Paradise, která vyšla v roce 2009.\n\nSlash zařadil na svou sólovou desku vydanou v roce 2010 remix písně Paradise City, který nahrál s rappovou formací Cypress Hill a s popovou zpěvačku Fergie. Tato modernější verze byla mnohými fanoušky Guns N' Roses odmítnuta.\n"}
{"id": "160476", "url": "https://cs.wikipedia.org/wiki?curid=160476", "title": "Tay", "text": "Tay\n\nTay ( , ) je nejdelší řeka ve Skotsku a šestou nejdelší ve Spojeném království. Délka toku je 188 km. Rozloha povodí činí 4970 km².\n\nTay protéká územím jihovýchodní části Highlands od jezera Loch Tay, kde začíná svou pouť, až k pobřeží Severního moře na východě země.\n\nPrůměrný průtok vody je 169 m³/s.\n"}
{"id": "160478", "url": "https://cs.wikipedia.org/wiki?curid=160478", "title": "Firth of Tay", "text": "Firth of Tay\n\nFirth of Tay je záliv ve Skotsku, na východním pobřeží Severního moře, do kterého ústí řeka Tay. \n\n\n"}
{"id": "160480", "url": "https://cs.wikipedia.org/wiki?curid=160480", "title": "Karel Domin", "text": "Karel Domin\n\nKarel Domin (4. května 1882 Kutná Hora – 10. června 1953 Praha) byl český botanik, vysokoškolský pedagog a politik.\n\nNarodil se v Kutné Hoře, kde jeho otec Karel Domin působil jako učitel na učitelském ústavu. Dědečkem z matčiny strany (a také kmortem u křtu) byl Gustav Adolf Lindner. Karel Domin vystudoval botaniku na České univerzitě v Praze. Po habilitaci v roce 1906 byl roku 1916 jmenován profesorem botaniky. Jeho vědecká činnost se zaměřovala především na taxonomii rostlin, fytogeografii a geobotaniku. Prováděl též floristický výzkum Československa a účastnil se i expedice do jihovýchodní Asie. Věnoval se také ochraně přírody a je považován za člověka, který se nejvíce zasadil o vznik Tatranského národního parku.\n\nV letech 1922–1923 byl děkanem Přírodovědecké fakulty Univerzity Karlovy a v letech 1933–1934 rektorem Univerzity Karlovy. Jako rektor se snažil o získání finančních prostředků na rekonstrukci Karolina a angažoval se při takzvané insigniádě, v jejímž rámci stál na straně těch, kteří požadovali vydání univerzitních insignií, které protiprávně zadržovala Německá univerzita v Praze.\n\nV letech 1935 až 1939 byl Karel Domin poslancem Národního shromáždění republiky Československé, do kterého byl zvolen za Národní sjednocení. V době druhé republiky byl členem organizace Akce národní obrody. Po druhé světové válce a nástupu komunistů k moci se již ke své vědecké práci nemohl pro své pravicové politické názory vrátit.\n\nV Praze 13 je po něm pojmenována ulice – Dominova. Jeho jméno nese i Dominova skalka.\n\nDominovo jméno nese i lokalita v západoslovenském pohoří Považský Inovec (D. kopanica, někdy i D. lúka, asi 2 km jižně od Nové Lehoty, GPS 48.6384097N, 17.9701050E).\n\n\n"}
{"id": "160484", "url": "https://cs.wikipedia.org/wiki?curid=160484", "title": "Jan Křtitel Vaňhal", "text": "Jan Křtitel Vaňhal\n\nJan Křtitel Vaňhal také Johann Baptist Wanhal či dokonce van Hall (12. května 1739, Nechanice – 20. srpna 1813, Vídeň) byl český hudební skladatel druhé poloviny 18. století.\n\nJan Křtitel Vaňhal se narodil v rodině koláře Jana Vaňhala a již od raného dětství projevoval hudební nadání. První hudební vzdělání mu poskytl vesnický učitel a varhaník Kozák v Maršově. Poté se vzdělával pod vedením nechanického učitele Antonína Erbana ve hře na housle, klavír, varhany a ve zpěvu.\n\nV 18 letech nastoupil jako varhaník do zámeckého kostela v Opočně a později přešel do Hněvčevse jako varhaník a ředitel kůru. V roce 1760 se o jeho nadání dozvěděla majitelka panství Nechanice hraběnka Schafgotschová a vzala jej do Vídně, kde mu umožnila studium u předních hudebních pedagogů té doby. Kompozici ho zde učil Carl Ditters von Dittersdorf. Vaňhal se během pěti let stal jedním ze známých hudebníků Vídně. Získal si oblibu ve šlechtických kruzích a podařilo se mu též vykoupit z poddanství. \n\nBaron Riesch mu roku 1769 umožnil dvouletý studijní pobyt v Itálii. V Benátkách poznal Christopha Willibalda Glucka. V Římě zkomponoval dvě opery na libreta Pietra Metastasia (\"Il triomfo di Clelia\", \"Demoofonte\"), které tam také byly provedeny. Po návštěvě dalších italských měst (Bologna, Ferrara, Florencie, Neapol) se v roce 1771 vrátil do Vídně.\n\nPo návratu mu Baron Riesch vyjednal místo kapelníka v Drážďanech. Vaňhal však nabídku odmítl. Zápasil v té době s duševní chorobou. Psychickou rovnováhu poté hledal mj. na statcích hraběte Erdödyho ve Varaždíně (jež dnes leží na území Chorvatska). Pro Varaždin zkomponoval oratorium \"Umučení Páně\". Do Vídně se znovu vrátil až roku 1780. Získal si proslulost jako symfonik i jako skladatel chrámové a komorní hudby. Stal se také členem prestižního smyčcového kvarteta ve složení Karl Ditters von Dittersdorf – první housle, Joseph Haydn – druhé housle, Wolfgang Amadeus Mozart – viola a Vaňhal – violoncello.\n\nV závěru života vyučoval hudbě a stal se vyhledávaným klavírním pedagogem. Jeho klavírní skladby patří dodnes mezi dobrý pedagogický materiál. Dále komponoval, avšak jeho dílo bylo zastíněno dílem slavnějších spoluhráčů z kvarteta. Některé jeho práce byly těmto slavnějším kolegům také připisovány. Vaňhal tak trpěl pocity méněcennosti a také dalšími návaly své duševní choroby, ve kterých řadu svých prací zničil.\n\nNa místě, kde stával Vaňhalův rodný dům byla odhalena v roce 1998 pamětní deska.\n\nJan Křtitel Vaňhal napsal za svého života 73 symfonií a více než 100 smyčcových kvartetů, 58 mší a množství dalších hudebních skladeb, z nichž jsou obzvláště ceněny instrumentální koncerty (flétnový, violový, varhanní). Jeho dílo upadlo na čas v zapomenutí. Začalo být objevováno znovu ve 20. století, kdy počínaje rokem 1971 byly v Nechanicích založeny \"Vaňhalovy Nechanice\" – cyklus koncertů vážné hudby. Po několika letech však tato tradice zanikla pro slabou návštěvnost koncertů.\n\n\n\n\nÚplný katalog Vaňhalových symfonií zpracoval Paul Bryan, emeritní profesor Duke University (USA).\n\n\n\n\n\n"}
{"id": "160488", "url": "https://cs.wikipedia.org/wiki?curid=160488", "title": "William Lawrence Bragg", "text": "William Lawrence Bragg\n\nSir William Lawrence Bragg (31. března 1890, Adelaide, Austrálie – 1. července 1971, Ipswich, Suffolk), syn Williama Henryho Bragga, byl britský fyzik, zakladatel rentgenové strukturní analýzy a rentgenové spektroskopie.\n\nSpolu s otcem v roce 1913 vyvinuli Braggovu metodu (metodu otočného krystalu) na určování krystalové struktury pomocí rentgenového záření a na měření vlnové délky. Metoda umožnila zjistit krystalovou strukturu mnohých anorganických látek, např. diamantu či kamenné soli. Lawrence Bragg nadto formuloval Braggovu rovnici (vyjadřující podmínku pro ohyb monochromatického rentgenového záření vlnové délky lambda na krystalech). Bragg takto umožnil zjištění atomové struktury nerostů, slitin a silikátů. Za tyto objevy dostal spolu s otcem roku 1915 Nobelovu cenu za fyziku.\n\nNapsal například \"Electricity\", \"Atomic structure of minerals\", \"X-rays and crystal structure\" (spolu s otcem) a \"The history of X-ray analysis\".\n\n\n"}
{"id": "160492", "url": "https://cs.wikipedia.org/wiki?curid=160492", "title": "John Glascock", "text": "John Glascock\n\nJohn Glascock (2. května 1951 Islington Londýn – 17. listopadu 1979) byl britský baskytarista rockové skupiny Jethro Tull od roku 1975 do roku 1979.\nZemřel v roce 1979 ve věku 28 let, při operaci vrozené srdeční vady.\n\nGlascock před svým příchodem k Jethro Tull hrál s Carmen, britsko-americkou skupinou, která hrála směs progressive rock-flamenco. V této skupině hrál od roku 1973 až do jejího rozpadu v roce 1975.\nPřed Carmen hrál John Glascock se skupinami The Juniors (1962–1964), The Gods (1965–1969), Head Machine (1970), Toe Fat (1969–1970) a Chicken Shack (1970–1972).\n\n\n\n"}
{"id": "160496", "url": "https://cs.wikipedia.org/wiki?curid=160496", "title": "Rudolf Kremlička", "text": "Rudolf Kremlička\n\nRudolf Kremlička (19. června 1886 Kolín – 3. června 1932 Praha) byl český malíř, který patří k velkým osobnostem českého moderního malířství a krajinomalby 20. století.\n\nStudoval na Akademii výtvarných umění v Praze. Zde byl ovlivněn díly malířů Slavíčka a Schwaigera.\nNavštívil Paříž, kde měl možnost zhlédnout díla významných impresionistů (jeho vzorem byl Édouard Manet). Byl také silně ovlivněn Ingresem.\n\nV roce 1924 vydal \"Malířské konfese\" ve kterých formou deníku vysvětloval svůj přístup k modernímu umění, aktům i krajinomalbě.\nZemřel ve věku 45 let.\n\nKremlička byl jedním z hlavních členů Tvrdošíjných, skupiny malířů, kteří tvořili v naivistickém primitivismu. Skupina se po pěti uskutečněných výstavách rozpadla.\n\nZpočátku tvořil Kremlička ve spojení s krajinnými náměty. Jeho tvorba se s časem měnila, avšak nikdy se nepřikláněl k žádnému uměleckému směru, snad kromě neoklasicismu. Sám svým myšlením a syntézou skutečnosti rozvíjel svůj styl. Po krajinných motivech maloval častěji ženy a ženský akt, s postupem času postavy mnohem stylizovanější a osobitější.\n\n\n"}
{"id": "160499", "url": "https://cs.wikipedia.org/wiki?curid=160499", "title": "Seznam editorů vektorové grafiky", "text": "Seznam editorů vektorové grafiky\n\nToto je seznam editorů vektorové grafiky:\n\n\n"}
{"id": "160502", "url": "https://cs.wikipedia.org/wiki?curid=160502", "title": "Jakub Husník", "text": "Jakub Husník\n\nJakub Husník (29. března 1837, Vejprnice – 26. února 1916, Praha) byl český malíř, grafik, fotograf a vynálezce (nejznámější je vynález světlotisku).\n\nHusník pocházel z deseti dětí Vavřince Husníka (1805–1873), lesníka na panství lobkovickém a později konopištském. Mládí strávil v obci Vejprnice u Plzně. Nižší piaristické gymnázium v Praze začal Husník studovat, ačkoliv zpočátku neuměl ani slovo německy. Již zde se projevila jeho příznačná píle. Po vyšší reálné škole, opět německé, studoval malířskou Akademii, kde se setkal s Karlem Klíčem, pozdějším vynálezcem hlubotisku. Husník studoval také malířství v Antverpách, po návratu z ciziny bydlel v Benešově a jezdil ke svému strýci na faru do Uhříněvsi.\n\nV kostelech v nedalekých Kolovratech a Karlovicích maloval v roce 1861 obrazy na oltáře. V roce 1863 byl jmenován učitelem kreslení na reálném gymnáziu v Táboře, kde také učil těsnopis. Podílel se i na výzdobě ambitů v Klokotech u Tábora. Ústup daguerrotypie v 60. letech 19. století a zavedení tzv. mokrého procesu ve fotografii sledoval Husník velmi pozorně. Při nesčetných pokusech našel pomocníka v táborském lékaři Schwarzovi. V roce 1863 přišel s prvním vynálezem – dvoutónovými fotografiemi.\n\nHusník opakoval všechny pokusy prováděné předtím Pontonem, Talbotem (talbotypie), Poitevinem (uhlotisk) a dalšími s dvojchromanem draselným za působením světla. Zdokonalil způsob reprodukování fotografických obrazů – fotolitografii. Husník postupně vylepšil svůj vynález, takže byl schopen docílit i 1000 otisků. Ve stejné době se stejným problémem, a to úspěšně, zabýval i mnichovský dvorní fotograf Joseph Albert. Po uveřejnění informace o Husníkovi v příloze časopisu Photographische Mitteilungen nedala odezva na sebe dlouho čekat.\n\nV lednu 1869 podepsal Husník s Josephem Albertem smlouvu o přenechání želatinofotolitografie k libovolnému užití za pětiprocentní zisk získaný prodejem podle Husníkova způsobu nad 20 000 zlatých rakouské měny. Husník se rozhodl velmi správně – vybavené tiskárně Josepha Alberta nebyl počtem ani kvalitou reprodukcí schopen konkurovat. Smlouva však na delší čas zabránila poznat pravého vynálezce, jelikož se Husník zavázal zachovat o vynálezu mlčení. Ve světě se proto mluvilo o \"albertotypii\". Husníkova metoda se nicméně prosadila především pod názvem světlotisk .\n\nAž při soudním procesu A. Markla, který vydal v roce 1870 příručku, v níž byl popsán způsob reprodukování Albertovou metodou, vyšel najevo i Husníkův podíl na vynálezu. Uznal jej i německý tisk. V roce 1873 se Husník i s rodinou ocitl ve Vídni. Pracoval ve státní tiskárně, kde s pomocí K. Klíče zaváděl tisk cenných papírů. Husníkovy otisky byly tak dokonalé, že známý rytec A. Lepere nedokázal poznat svůj originál od kopií.\nV roce 1879 založil Husník v Praze zinkografickou dílnu a fotografický ateliér. Začal vyrábět fotolitografický přetiskový papír a získal na něj i říšskoněmecký patent.\n\nV roce 1887 obdržel také patent na klihotypii. V roce 1888 založil Husník se svým zetěm A. Häuslerem firmu, v níž se mu podařilo výrobně propracovat další svůj vynález – tisk vodoznaků. Zásluhou jeho syna Jaroslava získala firma dobrou pověst i ve výrobě a dodávání trojbarvotiskových štočků na objednávku. Od roku 1900 sídlila v novostavbě na Žižkově v Husinecké ulici. Svůj talent však uplatnil i v jiném oboru. V roce 1869 přenechal za honorář pěti šicích strojů americké firmě Wheeler a Wilson zařízení nazvané kličkař, které mělo zamezit trhání nití. Spolupracoval i s Ludvíkem Očenáškem, rovněž vynálezcem v mnoha oborech, na dalších zdokonaleních šicích strojů.\n\nS manželkou Marií, rozenou Šteklovou (1847-1867) měl tři děti - syna Jaroslava (1871-1912) a dcery Marii (provdaná Häuslerová, 1867-??) a Emilii (provdaná Pichová, 1877-??). Rodina bydlela na Královských Vinohradech, později na Žižkově. Roku 1881 působil jako učitel na gymnáziu ve Spálené ulici.\n\nSyn Jaroslav, který byl společníkem firmy Husník a Häusler předčasně ve 41 letech zemřel. Dcera Marie byla provdána za společníka téže firmy Artura Häuslera.\n\nJakub Husník zemřel na chřipku na Žižkově, pochován byl na Olšanských hřbitovech.\n\n\n"}
{"id": "160503", "url": "https://cs.wikipedia.org/wiki?curid=160503", "title": "Beryl", "text": "Beryl\n\nBeryl, chemický vzorec BeAlSiO, je šesterečný minerál. Jeho název je odvozen z řeckého slova , kterým se označovaly drahokamy modrozelené jako mořská voda. \n\nBeryl je jediný běžný minerál Be. Beryllium je vysoce nekompatibilní a nedokáže vstupovat do struktury většiny minerálů, při krystalizaci magmatických hornin se proto hromadí v tavenině a teprve v závěrečné fázi krystalizace vytvoří beryl.\n\nMagmatický, nejčastěji v berylových pegmatitech. Dále hydrotermálně pneumatolický (v greisenech) a také metamorfní (především ve svorech).\n\nTvoří prizmatické hexagonální krystaly, nejčastěji zakončené prostou bází, méně často bývají vyvinuty i trojúhelnikovité plošky hexagonální pyramidy. Dále také zrnité, kompaktní i radiálně paprsčité agregáty (tzv. berylová slunce).\n\nBeryl patří mezi cyklosilikáty, základ jeho struktury je tvořen šestičetnými cykly SiO tetraedrů. Uvnitř těchto cyklů se nachází volné prostory, kam může vstupovat Na, Cs, CO a další prvky či jednoduché molekuly. Substitucí Sc za Al vzniká minerál bazzit, komplexní substitucí Li za Be a Cs za vakanci vzniká pezzottait.\n\n\n\n\n\nBeryl se získává z pegmatitů, můžeme ho nalézt i na povrchu, při sesuvech půdy na příkrých pohořích, ale na povrchu spíše nalezneme jeho odrůdy (akvamarín)\n\nObecný beryl jako zdroj berylia pro výrobu lehkých slitin. Barevné odrůdy v klenotnictví jako drahý kámen (fasetové brusy, kabošony). Čiré odrůdy se ve starověku brousily do optických čoček a používaly jako brýle (beryl císaře Nerona).\n\nVýskyt řídký.\n\n\n"}
{"id": "160504", "url": "https://cs.wikipedia.org/wiki?curid=160504", "title": "Prozatímní divadlo", "text": "Prozatímní divadlo\n\nProzatímní divadlo (ve starší češtině též \"Divadlo prozatímné\") bylo české divadlo, šlo o předchůdce dnešního Národního divadla v Praze. Budova Prozatímního divadla se stala jeho součástí.\n\nRoku 1852 zakoupil \"Sbor pro zbudování Národního divadla\" pozemek na nábřeží Vltavy v blízkosti mostu císaře Františka I. (dnešního mostu Legií). Tím finanční rezerva spolku výrazně poklesla; bylo zřejmé, že výstavba samotného divadla nebude v nejbližší době možná. Sbírky přinášely jen málo nových prostředků, proto bylo rozhodnuto pozemek zprvu pronajímat.\n\nVýnosy sbírek opět vzrostly s obnoveným vlasteneckým cítěním po konci Bachova absolutismu roku 1859. Podařilo se shromáždit asi 100 tisíc zlatých (tedy částku asi dvacetkrát nižší než byly později náklady na stavbu Národního divadla). Po určitém váhání, zda je lépe postavit nejdříve menší divadlo nebo zda čekat déle s výstavbou definitivní budovy Národního divadla, byla přijata první varianta, kterou navrhl František Ladislav Rieger, tedy postavit \"Prozatímní divadlo\".\n\nBudova podle plánů architekta V. I. Ullmanna byla postavena během šesti měsíců v roce 1862; otevřena byla slavnostním představením 18. listopadu hrou \"Král Vukašín\" od Vítězslava Hálka. Prvním operním představením byla opera \"Vodař\" od Luigi Cherubiniho dne 20. listopadu 1862 . Prostory divadla byly poněkud stísněné, mj. chyběly šatny, hlediště však pojalo asi tisíc diváků. Od září 1866 byl kapelníkem opery divadla Bedřich Smetana. V orchestru hrál na violu také Antonín Dvořák. Premiéru zde měly mj. Smetanovy opery Prodaná nevěsta a Hubička. Ředitelem se stal Jan Nepomuk Maýr.\n\nVedle Prozatímního divadla začala vyrůstat od roku 1868 budova Národního divadla. Prozatímní divadlo mělo být uzavřeno roku 1881, kdy začal provoz v Národním divadle. Po požáru Národního divadla 12. srpna 1881 však Prozatímní divadlo sloužilo nadále. 8. března 1882 těsně uniklo požáru, když pod jevištěm došlo k výbuchu dvou zásobníků plynu. Oheň byl tehdy díky včasnému zásahu rychle uhašen.\n\nPo slavnostním otevření znovuvystavěného Národního divadla 14. dubna 1883 byla budova Prozatímního divadla přestavěna a propojena s jižním křídlem Národního divadla, jehož se stala součástí.\n\n\n\n"}
{"id": "160505", "url": "https://cs.wikipedia.org/wiki?curid=160505", "title": "Symfonie č. 2 (Beethoven)", "text": "Symfonie č. 2 (Beethoven)\n\nLudwig van Beethoven napsal svou Symfonii č. 2 D dur (op. 36) v průběhu let 1801-1802, je věnovaná Carlu von Lichnowskému. Premiéra se konala 5. dubna 1803 ve vídeňském Theater an der Wien. Je to jedno z posledních děl jeho raného období.\n\n2. symfonii napsal Beethoven převážně v průběhu svého léčebného pobytu ve vídeňské čtvrti Heiligenstadt, symfonie vyzařuje pozitivní energii, protože Beethoven silně věřil ve své uzdravení. V této době si ale také začal uvědomovat, že pomalu ztrácí sluch. Symfonie nemá menuet, místo něj Beethoven vložil scherzo, které jí dává ještě více síly a energie (z tohoto důvodu byla podle tehdejších kritiků až příliš excentrická).\n\n\nDurata: 36 minut.\n\nDřevěné nástroje: 2 flétny, 2 hoboje, 2 A klarinety, 2 fagoty\nŽesťové nástroje: 2 lesní rohy in D a in E, 2 trubky in D\nBicí nástroje: tympány\nSmyčcové nástroje: 1. a 2. housle, violy, violoncella, kontrabasy\n"}
{"id": "160506", "url": "https://cs.wikipedia.org/wiki?curid=160506", "title": "Over Head Camshaft", "text": "Over Head Camshaft\n\nOHC (Over Head Camshaft) je typ ventilového rozvodu pístového motoru, u kterého je kromě ventilu v hlavě válců umístěna i vačková hřídel.\n\nMezi vačkou a ventilem je obyčejně vloženo jen zdvihátko umožňující seřízení ventilové vůle (dnes většinou samočinné hydraulické válcového tvaru). Rozvod tak obsahuje malý počet součástek, což zabezpečuje jeho vysokou tuhost a malý rozptyl vůlí. V porovnání s rozvodem OHV má menší počet součástek a tedy menší hmotnost a setrvačnost, což je vhodnější pro dosažení potřebné účinnosti ventilů vysokootáčkových motorů. Určitou nevýhodou tohoto rozvodu je komplikovanější a vyšší konstrukce hlavy válců. Výhody však převažují a proto je v současnosti typický pro moderní spalovací motory určené pro pohon automobilů.\n\n\nRozvod OHC je používán u čtyřdobých motorů. Převodový poměr pohonu vačkového hřídele od klikové hřídele je 2:1. Vačkový hřídel se otáčí 2x pomaleji než hřídel klikový. Důvodem je fakt, že čtyřdobý motor vykoná jeden pracovní cyklus za dvě otáčky klikové hřídele.\n\nPohon vačkové hřídele musí umožnit přesné nastavení vzájemné pozice klikové a vačkové hřídele a svázat pevně jejich vzájemnou polohu, která se během provozu motoru nesmí měnit. Musí být použit přesný převod (bez prokluzu) – převod s tvarovým stykem.\n\nV současnosti je nejčastěji používá převod ozubeným rozvodovým řemenem, který má nízkou hmotnost. Vývoj nových materiálů zabezpečuje vysokou životnost a spolehlivost ozubeného rozvodového řemenu.\n\nPohon převodem (čelními) ozubenými koly se používá zřídka. Při poměrně velké vzdálenosti os obou hřídelů, musí být převod řešen vloženými ozubenými koly, která zvyšují hmotnost rozvodu.\n\nKrálovský hřídel bývá umístěn souběžně s válcem na jeho boku s dvěma páry kuželových nebo šroubových kol (hlavně velmi staré motory z období 1. světové války; JAWA 500 OHC – od roku 1952 do 1958)\n\nZákladní koncepce rozvodu OHC je jedna vačková hřídel na hlavu válců (u vidlicových motorů jsou hlavy dvě, a tedy i dvě vačkové hřídele). Ventily, které jsou minimálně dva na jeden válec, jsou umístěny v řadě, nad níž se umístí vačková hřídel. Rozvod s jednou vačkovou hřídelí se také označuje SOHC (Single Over Head Camshaft).\n\nV případě jiného umístění ventilů je možné použít vložená vahadla nebo umístit ventily do dvou řad a použít dvě vačkové hřídele. V případě většího počtu ventilů na jeden válec (3, 4, 5) je použito jedné vačkové hřídele mezi řadami ventilů, tyto ventily jsou poté ovládány vahadly.\n\nDalší možné řešení je použití dvou vačkových hřídelí v hlavě válců, tedy samostatná vačková hřídel nad každou řadu ventilů (sací, výfukové), takové řešení se potom označuje DOHC (Double Over Head Camshaft) t.j. dvě vačkové hřídele v hlavě válce.\n"}
{"id": "160510", "url": "https://cs.wikipedia.org/wiki?curid=160510", "title": "Chromsírová směs", "text": "Chromsírová směs\n\nChromsírová směs, známá též jako kyselina chromsírová, je běžně využívána pro čištění silně znečištěného laboratorního skla.\n\nNávod 1: Směs připravíme rozpuštěním 50 g dichromanu draselného v 35 ml vody (za horka). Po vychladnutí dolijeme do 1 litru koncentrovanou kyselinou sírovou [1]. Směs přechováváme v tmavé, popřípadě alobalem obalené láhvi.\n\nNávod 2: Látka se připravuje smícháním 1 dílu 10% vodného roztoku dichromanu draselného s 1 dílem koncentrované kyseliny sírové. Někdy bývá ve směsi použito dichromanu sodného, kvůli jeho větší rozpustnosti [2].\n\n[1] Laboratorní cvičení z Analytické Chemie, Chemicko-Technologické fakulty Univerzity Pardubice \n[2] Analytická chemie, Šírová O., Veselý M., Státní pedagogické nakladatelství, Praha, 1959.\n"}
{"id": "160514", "url": "https://cs.wikipedia.org/wiki?curid=160514", "title": "Martti Johannes Larni", "text": "Martti Johannes Larni\n\nMartti Johannes Larni, vlastním jménem Martti Johannes Laine (22. září 1909, Helsinky, Finsko - 7. března 1993) byl finský spisovatel a novinář. Publikoval také pod pseudonymy Dan Aster a Aslak Nuorti. Nejvíce proslul v Sovětském svazu svým satirickým románem \"Neljäs nikama eli veijari vastoin tahtoaan\" (\"Čtvrtý obratel aneb ničema navzdory sobě\") (1957), v němž kritizoval americký způsob života. Jeho knihy byly přeloženy do více než dvaceti jazyků.\n\nNarodil se jako čtvrté z devíti dětí Johana Viktora Laina a Matildy Puntilaové. V mládí (od 15 let) psal básně, které byly vydány v roce 1926 v časopise \"Juttutupa\". Na přelomu 40. a 50. let pracoval v USA, kde načerpal inspiraci pro svůj \"Čtvrtý obratel\". Tento román vyšel v Sovětském svazu v roce 1959 bez jeho svolení.\n\n\n\n"}
{"id": "160516", "url": "https://cs.wikipedia.org/wiki?curid=160516", "title": "Chalva", "text": "Chalva\n\nChalva (bulharsky \"xaлва\" (chalva), turecky \"helva\", ázerbájdžánsky \"halva\", sanskrtem \"halava\", hebrejsky חלבה (chalva), arabsky حَلاو (halawi)) patří k jedněm z nejstarších orientálních cukrovinek. Název pochází z arabského slova \"hilwa\", sladký.\n\nPřed druhou světovou válkou se chalva vyráběla i v Československu a byla běžně k dostání na poutích a jarmarcích. Za války byla tato výroba zastavena a doposud se ji nepodařilo plně obnovit. Dnes je v Česku k sehnání v supermarketech, v čajovnách a ruských prodejnách s potravinami.\n\nPůvodní receptura je velmi jednoduchá, podstatou výrobku je výluh z rostlin obsahujících saponiny (např. z mydlice lékařské) smíchaný s obyčejným cukerným roztokem a ochucený pastou ze sezamových semínek.\n\nMísto sezamu se praží i jiná olejnatá semena, například slunečnice nebo různé druhy ořechů. Slunečnicová chalva je populární v zemích bývalého Sovětského svazu, především v Bělorusku, Rusku a na Ukrajině.\n\nK dochucení se přidává kakao, vanilka, čokoláda, sušené mléko, případně různé orientální esence, např. růžová nebo pomerančová.\n\nDnes se chalva vyrábí z pražených olejnatých jader a kanditové hmoty (cukerná hmota o nízkém obsahu vody používaná k výrobě tvrdých bonbónů), do které se přidává škrobový sirup.\n\nSušší chalvě vyrobené původní recepturou se říká \"tachan-chalva\" nebo \"tahini halva\" a je oblíbená na Balkáně, Blízkém východě a kolem Středozemního moře.\n\nRosolovitější \"semolina halva\" se dělá v orientálních státech jako je Indie, Pákistán a Írán. Do této chalvy se navíc přidává med, rozinky, datle nebo jiné sušené ovoce.\n\n"}
{"id": "160517", "url": "https://cs.wikipedia.org/wiki?curid=160517", "title": "Wireless Application Protocol Bitmap Format", "text": "Wireless Application Protocol Bitmap Format\n\nWireless Application Protocol Bitmap Format, zkrácen jako Wireless Bitmap, je formát monochromatického zápisu obrázků, určený pro úsporné grafické prezentace na mobilních telefonech.\n\nTento grafický formát je monochromatický a podporuje tak pouze barevnou hloubku 1b - tedy ani barvy, ani stupně šedi. Pixel buď svítí, a nebo nesvítí.\n\nWBMP byl definován organizací Wap Forum pouze potřeby WAP v1.0 a jiné uplatnění nikdy nenašel. Pro barevné obrázky ve WAP v2.0 neboli XHTML MP (Mobile Profile) jsou využívány formáty GIF, PNG a JPG.\n\nZ hlediska vlastností (zejména velikosti paměti) prvních WAP 1.0 telefonů (Nokia 7100 a dále), nedoporučuje se využívat WBMP ve větších rozměrech než 96×50 pixelů. Z hlediska omezení grafického formátu je pak maximální možná velikost pouze 255x255 pixelů.\n\nSamotné vytvoření souboru je velmi jednoduché, první 2 bajty mají hodnotu 0 (0000 0000), pak dva byty, co obsahují rozměry stran X a Y (0-255), další každý bit reprezentuje pak jeden každý pixel (1:svítí, 0:nesvítí). S výjimkou toho, pokud počet pixelů na řádku není dělitelný osmi, pak jsou vždy přebytečné pozice za koncem řádku do konce posledního bajtu hodnoty 0.\n\nUkázka WBMP:\n\n"}
{"id": "160518", "url": "https://cs.wikipedia.org/wiki?curid=160518", "title": "Všegermánská pohanská fronta", "text": "Všegermánská pohanská fronta\n\nVšegermánská pohanská fronta je novopohanské národovecké pravicově extremistické hnutí, rozšířené v mnoha zemích, jehož přívrženci se rekrutují především z řad metalové a skinheadské scény. Původcem a zprvu i vůdcem hnutí byl norský blackmetalový hudebník Varg Vikernes, který v roce 1993 založil Norskou pohanskou frontu (norsky \"Norsk Hedensk Front\"). Svoji ideologii Vikernes nazval odalismus (z pragermánského \"ôþalan\", dědictví) a vyznačovala se obhajobou nacionálního socialismu, antisemitismu, eugeniky a rasistického pohanství. Poté, co Vikernes již roku 1993 nastoupil dlouholetý trest vězení za vraždu, žhářství a další delikty, se organizace vyvinula v „síť nezávislých kmenů“ pod názvem Všegermánská pohanská fronta (německy Allgermanische Heidnische Front). Významnou německou větev hnutí, Deutsche Heidnische Front, založil neonacista Hendrik Möbus roku 1998.\n\n"}
{"id": "160520", "url": "https://cs.wikipedia.org/wiki?curid=160520", "title": "Prefektura Ibaraki", "text": "Prefektura Ibaraki\n\nPrefektura Ibaraki (: 茨城県; \"Ibaraki-ken\") je jednou ze 47 prefektur Japonska. Nachází se v regionu Kantó (関東) na ostrově Honšú. Hlavním městem je Mito.\n\nPrefektura má rozlohu 6 095,58 km² a k 1. říjnu 2000 měla 2 985 424 obyvatel.\n\nPrefektura Ibaraki byla dříve známa jako provincie Hitači (伊予).\n\nIbaraki je severovýchodní část regionu Kantó, přiléhají k ní prefektura Točigi, prefektura Saitama, Tichý oceán, prefektura Fukušima a prefektura Čiba.\n\nV prefektuře Ibaraki je 32 velkých měst (市, ši):\n\n"}
{"id": "160521", "url": "https://cs.wikipedia.org/wiki?curid=160521", "title": "Jan Kefer", "text": "Jan Kefer\n\nPhDr. Jan Kefer ( 31. ledna 1906 Nový Bydžov – 3. prosince 1941 Flossenbürg) byl český astrolog, hermetik a publicista meziválečného období 20. století.\n\nNarodil se v novobydžovské měšťanské rodině. Jeho otec pocházel z Bavorska. Narodil se jako nevidomý, ovšem ve třech letech se jeho vrozená vada zraku upravila. V Praze studoval na Arcibiskupském gymnáziu v Praze-Bubenči ve třídě slavného znalce mystiky Jaroslava Ovečky. Absolvoval noviciát premonstrátského Strahovského kláštera, z řádu však odešel a vystudoval Filozofickou fakultu Karlovy univerzity.\n\nPracoval jako knihovník Národního muzea v Praze, později jako knihovník Strahovského kláštera a ve Vatikánské knihovně. Byl dlouholetým sekretářem a později i předsedou společnosti československých hermetiků Universalie a redaktorem časopisu Logos. Zabýval se astrologií, kabalou, magií, alchymií a theurgií. Je autorem řady prací o astrologii a hermetismu, ve společnosti Universalia přednesl na tato témata řadu přednášek. Řadu významných děl přeložil do češtiny, např. Tibetskou knihu mrtvých a díla o magii Eliphase Léviho.\n\nByl zatčen 18. června 1941 gestapem za svoje projevy proti okupační moci na půdě Universalie. Zemřel v koncentračním táboře Flossenbürg. Předtím mu byla nabídnuta spoluúčast v týmu astrologů Adolfa Hitlera, což však odmítl.\n\nDr. Janu Keferovi byla dne 25. října 2012 jako prvnímu z československých hermetiků odhalena pamětní deska, připomínající jeho činnost knihovníka Národního muzea, spisovatele, skautského činovníka a člena Universalie; deska zmiňuje i jeho umučení v koncentračním táboře. Je umístěna na adrese jeho posledního občanského bydliště, v ulici Pavla Švandy ze Semčic čp. 850 v Praze 5.\n\n\n\n"}
{"id": "160522", "url": "https://cs.wikipedia.org/wiki?curid=160522", "title": "Salemský čarodějnický případ", "text": "Salemský čarodějnický případ\n\nSalemský proces byl jeden z mála případů inkvizičního stíhání čarodějnic v Americe (oproti dobovému rozšíření v mnoha zemích Evropy, zvláště v Německu, Švýcarsku a Holandsku).\n\nCelkem zemřelo 20 lidí, než byl v této neuvěřitelně puritánské, izolované komunitě v Massachusetts obnoven pořádek a došlo k zastavení fanatického výkladu práva.\n\nProces proběhl v roce 1692 ve městě Salem (stát Massachusetts) mezi evropskými imigranty, kteří byli ovlivněni dobovými mýty a kulturou. Aféře předcházela dlouhá chladná zima, epidemie pravých neštovic a ergotismu, pravděpodobně proto se začal rychle šířit názor, že město ovládla skupina čarodějnic za účelem zkázy církve a poškození místních obyvatel.\n\nU počátku stojí devítiletá Elizabeth Parris a jedenáctiletá Abigail Williams, dcera a neteř reverenda Samuela Parrise, které začaly dostávat nevysvětlitelné záchvaty. Přivolaný doktor usoudil, že děvčata trpí pod vlivem čarodějnických kleteb a děvčata potvrdila doktorovu anamnézu. Pod nátlakem doktora a rodičů děvčata označila osoby, zodpovědné za svá utrpení.\n\n1. března 1692 se Sarah Goodeová, Sarah Osbornová a indiánská služka Tituba z ostrova Barbados staly prvními obyvateli Salemu obviněnými z čarodějnictví. Později, v ten samý den, se Tituba k obvinění přiznala a označila další obyvatelky města z čarodějnictví. Povzbuzována dospělými označovala děvčata další a další obyvatele v tomto neustále se rozšiřujícím okruhu obviněných. Většinou se jednalo o ženy středního věku, pár mužů a dokonce i čtyřletý chlapec. Během následujících měsíců se na seznamu obviněných satanistů dostalo až 150 jmen z města i blízkého okolí.\nV červnu 1692 se v Salemu sešel speciální soud, vedený soudcem Williamem Stoughtonem, aby soudili obviněné. První na řadě byla Bridget Bishopová ze Salemu, která byla označena jako čarodějnice nejvíce lidmi z města. Bishopová byla známá svou pochybnou pověstí, částou návštěvou taverny, oblékala se nápadně (podle puritánských měřítek), a navíc byla třikrát vdaná. Navzdory svému tvrzení o nevinnosti byla shledána vinnou a pověšena 10. června. Třináct dalších žen a pět mužů ji následovalo na šibenici. Giles Corey, který se odmítl přiznat, byl popraven rozdrcením. Všichni byli odsouzeni na základě chování svědků během procesu, což se projevovalo hlavně hysterickými záchvaty a halucinacemi, které se připisovaly obviněným, ovlivňujícím procesy.\n\nPo jejich smrti se mezi ostatními obyvateli šířil strach a nesouhlas se zabitím stíhaných osob z nedostatku skutečných důkazných prostředků. Vyvrcholením této vlny bylo v roce 1696 oficiální přiznání všech porotců k omylu. Porotci podepsali prohlášení o své chybě, kterou omlouvali a argumentovali naváděním samotného ďábla k vyvraždění nevinných osob.\n\nV říjnu 1692 guvernér William Phipps z Massachusetts rozhodnul čarodejnický soud rozpustit a nahradit ho Nejvyšším soudem, který odmítl všechna senzační odhalení a svědectví z předešlých soudních sezení. Zastavil všechny popravy a nakonec propustil na svobodu všechny uvězněné. Tím skončily soudy, které poslaly na smrt 19 nevinných lidí.\n"}
{"id": "160526", "url": "https://cs.wikipedia.org/wiki?curid=160526", "title": "PPŠ-41 Špagin", "text": "PPŠ-41 Špagin\n\nPPŠ-41 Špagin (rusky Пистолет-пулемёт Шпагина, \"pistolet-pulemjot Špagina\", Špaginův samopal, zkratka \"ППШ\") byl samopal sovětské výroby, jedna z nejproslulejších zbraní druhé světové války. Do výzbroje sovětské armády byl zaveden v prosinci 1940, široce používán byl zejména v zemích Varšavské smlouvy a rozvojových státech ještě dlouho po válce.\n\nPPŠ-41 byl pokračovatelem starších typů PPD-1934/38 a PPD-1940. Tento nový typ byl navržen konstruktérem G. S. Špaginem, kterému se podařilo odstranit neduhy předchozích typů. V porovnání se starším samopalem PPD byl tento samopal přesnější, jednodušší a méně nákladný a náročný na výrobu. Do výzbroje byl Rudou armádou přijat v roce 1941, ovšem rozsáhlejší výroba započala až v roce 1942. Celkem bylo do roku 1947 vyrobeno přes 5 miliónů kusů, z toho drtivá většina v sovětských zbrojních závodech. Malá část samopalů válečné produkce (asi 10 000 ks) však vyšla z íránské kulometky v Teheránu.\n\nVzhledově se podobal svým předchůdcům PPD, šlo ale o zcela jinou konstrukci. Jeho výroba probíhala nejen ve zbrojovkách, ale i v mnoha dříve civilních závodech. Měl pouzdro závěru spojené s pláštěm hlavně, masivní neuzamčený závěr s pojistkou na napínací páce, přepínač způsobu střelby před jazýčkem spouště. Původní varianta měla stavitelné klapkové hledí s maximální hlední dálkou 1000 metrů, což byl ze strany konstruktéra optimismus hraničící s nedostatkem soudnosti (uvedená hodnota je cca 5× větší, než činí reálný dosah mířené palby ze samopalu na pistolový náboj). Jiná tvrzení praví, že první stavitelná mířidla této zbraně nemohla skutečně být funkční v souvislosti s reálným dostřelem zbraně. Většina zbraní však obdržela jednoduché překlápěcí hledí, určené pro střelbu do 200 m.\n\nSamopal PPŠ-41 používá pistolový náboj 7,62x25 Tokarev, což je střelivo vyznačující se značným výkonem co do průraznosti či délky dráhy střely. Původní vojenské střelivo používající ocelovou střelu má fatální průraznost. Je možné uvést, že tento druh náboje má dopadovou energii nejméně 750 Joule. Bez větších problémů prorazí ocelový plech o síle až 4 mm. Reálný dostřel PPŠ-41 je nejméně 1000 metrů, pro porovnání lze použít výkon vojenské pistole TT-33, která používá stejný náboj. Uvedená pistole vykazovala při střelbě dostřel více jak 900 m. Samozřejmě přesnost střelby je na takovou vzdálenost již velmi špatná. Nicméně je potřeba si uvědomit, že po celé dráze je střela smrtelná. Pistole má hlaveň s délkou 116 mm.\n\nDélka hlavně uvedeného samopalu je 265 mm a velmi dobrá přesnost střelby jednotlivými ranami je určitě 100 metrů. Pokud však střelec střílel v boji na velký či objemný cíl, např. stojící letadla či nákladní auta atd., mohl určitě tento cíl bez větších problémů zasáhnout, protože střela vzdálenost 1 000 m jistě dosáhla. Lze tedy tvrdit, že stavitelná mířidla prvních PPŠ-41 měla jistě svůj význam. Pozdější změna mířidel samopalu, kde jen překlapnutím na vzdálenost 100 a 200 metrů se pouze omezila volba vzdálenosti střelby na cíl. Tato technická změna byla způsobena především snahou o zjednodušení a zrychlení výroby zbraně.\n\nPlášť vpředu přesahující hlaveň je šikmo seříznut a uzavřen ocelovou destičkou s otvorem pro průlet střel (otvor má průměr 11 mm, kdežto střely cca 7,62 mm) Úsťová část pláště má tři výřezy (dva boční a jeden horní). Tyto otvory slouží jako kompenzátor a úsťová brzda, kdy při výstřelu tlačí prachové plyny unikající z vývrtu hlavně zbraň zároveň dopředu a dolů.\n\nPPŠ-41 rozhodně nebyl dokonalou zbraní. Vrchní část pouzdra závěru, lisovaná z jednoho plátu kovu společně s pláštěm hlavně, měla po čase tendenci se deformovat a ohýbat v důsledku namáhání rázy vznikajícími při střelbě. Vratný systém závěru byl opatřen fíbrovým nárazníkem, uloženým v zadní části pouzdra, který se dost rychle opotřebovával. Ruští vojáci však v pro ně typické improvizaci tento problém řešili tím, že si v polních podmínkách vyráběli jinak nedostatkové náhradní nárazníky z tvrdého dřeva.\nBubnový zásobník používaný u prvních výrobních sérií měl sice značnou kapacitu, ale nevynikal žádnou zvláštní spolehlivostí. Zádržky při podávání byly nejčastější u prvních a posledních 10 nábojů v zásobníku. Navíc byl těžký a nedal se doplňovat náboji, dokud nebyl úplně vyprázdněn - při otevření bubnu totiž napnutá pružina podávacího mechanismu vymrštila zbylé náboje ze zásobníku a rozházela je po okolí. Kromě toho vyprazdňování zásobníku při střelbě dosti zásadním způsobem měnilo těžiště zbraně. Zavedení jednoduššího, spolehlivějšího a lehčího zásobníku segmentového tvaru s kapacitou 35 nábojů bylo tedy zcela logickým řešením.\n\nDokonce i v podmínkách uspěchané válečné výroby si všechny PPŠ-41 podržely charakteristickou vymoženost ruských vojenských zbraní: tvrdě chromovaný vývrt hlavně. Použitý náboj 7,62 × 25 mm Tokarev vytváří při výstřelu v hlavni značné teploty a tlaky. Vrstva tvrdochromu omezovala erozi (vypalování) materiálu hlavně a krom toho bránila korozi vývrtu v důsledku používání nábojových zápalek na bázi třaskavé rtuti (Ruská armáda zřejmě tyto zápalky upřednostňuje dodnes, neboť v extrémně nízkých teplotách vykazují vyšší spolehlivost zážehu než zápalky s moderní netoxickou složí). Při výrobě prvních sérií samopalů údajně dokonce došlo na využití hlavní starých vyřazených vojenských pušek Mosin-Nagant 1891, když byly rozřezány napůl a každá tak poskytla hlaveň pro dva samopaly PPŠ \"(A. B. Žuk).\"\n\nOhromující byla kadence – neuvěřitelných 900 ran za minutu, další jeho výhodou byla jeho nenáročná údržba. Obsluhu PPŠ-41 zvládali i vystresovaní, promrzlí a zcela nedostatečně vycvičení branci bez technického (nebo vůbec jakéhokoli) vzdělání.\n\n\nSamopal byl oblíbenou kořistí vojáků Wehrmachtu, kteří ho oceňovali zejména v boji zblízka. Proto byl zaveden i v německé armádě jako MP 717(r) – „r“ v označení znamená \"russisch\" („ruský“) – případně překomorován na náboj 9 mm Luger, upraven na používání zásobníku z MP 40 a označen jako MP 41(r). Samopal PPŠ-41 sloužil po válce v celé řadě armád, československou nevyjímaje. Poslední kusy byly z ČSLA pravděpodobně vyřazeny až na přelomu 50. a 60. let s nástupem nové kategorie vojenských zbraní – útočných pušek na náboj středního balistického výkonu, u nás reprezentovaných typem Sa. vz. 58. Licenčně se vyráběl v Číně, ve Vietnamu na jeho konstrukčním základě vznikl samopal K-50. Se svým typickým designem se \"pepeška\" stala jakousi ochrannou známkou a charakteristickým znakem vojáků Rudé armády, a dodnes je k vidění na mnoha obrazech, sochách a pomnících v zemích bývalého východního bloku.\n\n\n"}
{"id": "160529", "url": "https://cs.wikipedia.org/wiki?curid=160529", "title": "Emilie Schindlerová", "text": "Emilie Schindlerová\n\nEmilie Schindlerová, (německy: Emilie Schindler), rozená Pelzlová, (22. října 1907 Starý Maletín – 5. října 2001 Strausberg, Německo), byla manželka Oskara Schindlera, se kterým se podílela na záchraně přibližně 1100 Židů před holokaustem.\n\nPocházela z německé rodiny a byla vychována v přísně katolickém duchu. Dne 6. března 1928 se provdala za podnikatele Oskara Schindlera, se kterým žila ve Svitavách, později v Ostravě, kde se její manžel, tehdy agent německé vojenské rozvědky, zpravodajsky podílel na přípravě Invaze do Polska. Manželství zůstalo bezdětné, ačkoliv podle některých zdrojů měl Schindler nemanželské děti. Po okupaci Polska Oskar odešel do Krakova. Tam si zařídil arizovanou továrnu na smaltované výrobky, ve které otrocky pracovali především Židé z krakovského ghetta, později z Plašovského koncentračního tábora (pol. Płaszów). Emilie do Krakova přijela jen několikrát, manželovu častou nevěru snášela na dálku.\n\nNa podzim 1944, kdy byl tábor v Plašově likvidován kvůli přibližující se Rudé armádě, Schindler přesunul výrobu, vč. asi 1000 židovských dělníků, do Brněnce nedaleko Svitav, kam se přestěhoval i s manželkou. Jestliže dnes někteří autoři (a hlavně autorky) tvrdí, že Emilie měla na záchraně Židů podobný podíl, jako její manžel, pak je nutné zdůraznit, že s vězněnými dělníky přišla Emilie do styku teprve v Brněnci, kde pro ně pomáhala obstarávat potraviny a snad i léky. V lednu 1945, kdy Oskar Schindler pravděpodobně nebyl přítomen, přijala asi 110 promrzlých a vyčerpaných vězňů z transportu, který náhodou skončil v Brněnci. Zejména díky její péči z transportu, který jel až z polského Goleszówa (pobočka koncentračního tábora Osvětim), zemřelo necelých 30 lidí. Krátce před osvobozením Brněnce manželé Schindlerovi spolu s několika prominentními vězni odjeli k americkým liniím.\n\nPo válce žili Schindlerovi krátce v Německu, roku 1949 však emigrovali do Argentiny. Tam se Schindler pokoušel bez úspěchu podnikat a v roce 1957 definitivně opustil manželku a vrátil se do Německa. Když byl v roce 1963 Schindler oceněn izraelským titulem „Spravedlivý mezi národy“, byly současně uznány i zásluhy jeho manželky Emilie. Ta ovšem, na rozdíl od svého manžela, neměla z ocenění žádný profit. Postupně se ocitla až na hranici chudoby a musela se několikrát obrátit na různé dobročinné organizace.\n\nJejí situace se radikálně změnila teprve v roce 1993, kdy režisér Steven Spielberg natočil film \"Schindlerův seznam\" a Emilii připadl podíl za filmová práva (Emilie se také objevila v závěrečné scéně, kde pokládá kámen na hrob manžela). O několik měsíců později byla také ona oceněna titulem „Spravedlivá mezi národy“ a o rok později dostala i vysoké argentinské státní vyznamenání. O setkání s ní projevila zájem řada osobností (mj. prezident USA Bill Clinton, německý prezident Roman Herzog a papež Jan Pavel II.). Spřátelila se s argentinskou novinářkou Erikou Rosenbergovou, která vydala její životopis \"Já, Emilie Schindlerová\" a zařídila, že Schindlerové byl zpětně vyplacen podíl za práva na Keneallyho knihu, která byla předlohou filmu, a také za písemnosti Oskara Schindlera publikované v Německu (po smrti manžela byla Emilie jeho jedinou zákonnou dědičkou).\n\nEmilie Schindlerová zemřela v roce 2001 v nemocnici ve Strausbergu nedaleko Berlína. Krátce předtím o ní německý režisér Matthias Kessler zpracoval televizní dokument \"V Schindlerově stínu\", při jehož natáčení Schindlerová opět navštívila rodný kraj a továrnu v Brněnci.\n\n\n"}
{"id": "160536", "url": "https://cs.wikipedia.org/wiki?curid=160536", "title": "Šoša", "text": "Šoša\n\nŠoša ( ) je řeka v Tverské a v Moskevské oblasti v Rusku. Je 163 km dlouhá. Povodí má rozlohu 3 080 km.\n\nPramení na Moskevské vysočině. Je to pravý přítok Volhy. Ústí do Ivankovské přehrady.\n\nZdroj vody je převážně sněhový. Průměrný roční průtok vody ve vzdálenosti 51 km od ústí činí 8,5 m³/s. Kulminuje v dubnu. Zamrzá v listopadu až v lednu a rozmrzá na konci března až v dubnu.\n"}
{"id": "160537", "url": "https://cs.wikipedia.org/wiki?curid=160537", "title": "Felix Hausdorff", "text": "Felix Hausdorff\n\nFelix Hausdorff (8. listopadu 1868, Wroclaw – 26. ledna 1942, Bonn) byl německý matematik. Je považován za jednoho ze zakladatelů moderní topologie, zabýval se také teorií míry, funkcionální analýzou, teorií funkcí a teorií množin. Napsal také několik nematematických knih pod pseudonymem Paul Mongré.\n\nHausdorff se narodil ve městě Breslau v tehdejším Německu (dnes Wroclaw, Polsko). Oba jeho rodiče byli Židé – otec Louis Hausdorff byl obchodníkem s textilním zbožím a matka se jmenovala Hedwiga rozená Tietzová. Ještě ve Felixově raném dětství se rodina přestěhovala do Lipska, kde Hausdorff prožil své dětství a mládí.\n\nPoté, co se na nátlak rodičů vzdal myšlenky stát se hudebním skladatelem, nastoupil na univerzitu v Lipsku ke studiu matematiky. Doktorát získal roku 1891 za práci \"Zur Theorie der astronomischen Strahlenbrechung\" zabývající se rozptylem a lomem světla při průchodu atmosférou. Po několik dalších let se zabýval astronomií a optikou a na toto téma napsal také svoji habilitační práci v roce 1895. V tomto období se však více než vědecké práci věnoval práci umělecké. Pod pseudonymem Paul Mongré napsal několik převážně filosofických knih.\n\nRoku 1899 se oženil s Charlottou Sarou Goldschmidtovou. V roce 1902 získal místo profesora matematiky na univerzitě v Lipsku. Po roce 1904 se jeho zájem přesunul od literatury směrem k matematice. Do roku 1909 publikoval řadu výsledků o uspořádaných množinách a v roce 1908 v článku \"Grundzüge einer Theorie der geordneten Mengen\" vyslovil hypotézu o vlastnostech funkce alef, která vešla ve známost jako zobecněná hypotéza kontinua.\n\nV roce 1910 přestoupil na univerzitu v Bonnu, v letech 1913-1921 působil v Greifswaldu, poté se vrátil zpět do Bonnu. Zde působil až do roku 1935, kdy byl propuštěn kvůli nově přijatým norimberským zákonům. Poté Hausdorff sice pokračoval ve vědecké práci, ale nebylo mu umožněno publikovat v Německu. Jeho přátelům se ho dlouho dařilo chránit alespoň před internací do koncentračního tábora. Když však koncem roku 1941 bylo Hausdorffovi oznámeno, že má nastoupit k transportu do Kolína nad Rýnem, což bylo předběžné opatření před transportem do Polska, rozhodl se, že ukončí svůj život sám. Dne 25. ledna 1942 spáchal se svojí manželkou a její sestrou sebevraždu otravou barbituráty. Zemřel druhého dne v ranních hodinách.\n\nV mládí publikoval Hausdorff několik článků týkajících se astronomie a optiky.\nRoku 1908 v článku \"Grundzüge einer Theorie der geordneten Mengen\" vyslovil hypotézu o vlastnostech funkce alef, která vešla ve známost jako zobecněná hypotéza kontinua. V roce 1909 formuloval další množinové tvrzení, tzv. princip maximality, dnes hojně užívaný zejména v algebře. Hausdorff sám tento princip také jako první v algebře aplikoval. Roku 1914 vydal své mistrovské dílo – knihu \"Grundzüge der Mengenlehre\", v níž shrnul své výsledky z oblasti teorie uspořádání. V této knize také axiomatizoval topologický pojem okolí bodu a zavedl druh topologického prostoru, dnes po něm nazývaného Hausdorffův prostor. Rozvinul původní Carathéodoryho myšlenku definice dimenze v pojmy Hausdorffova dimenze a Hausdorffova míra, umožňující definovat neceločíselné dimenze. Dokázal také, že Hausdorffova dimenze Cantorova diskontinua je ln(2)/ln(3).\n\n\n\n\n"}
{"id": "160538", "url": "https://cs.wikipedia.org/wiki?curid=160538", "title": "Elena", "text": "Elena\n\nElena je ženské křestní jméno, méně obvyklá varianta oblíbeného jména Helena nebo anglického Eleonora nebo ruského Jelena. Svátek má podle českého kalendáře 16. března. Je to jméno řeckého původu a znamená „světlo“ nebo „pochodeň“.\n\nDomácké podoby: Elke, Elenka, Elen, Ela, Eleni\n\n\n\n"}
{"id": "160540", "url": "https://cs.wikipedia.org/wiki?curid=160540", "title": "Send Me an Angel", "text": "Send Me an Angel\n\n„Send Me an Angel“ je rocková balada z roku 1990 od kapely Scorpions. Vydána byla na albu Crazy World. Spolu se skladbou „Wind of Change“ se stala podpisovou skladbou alba a dosáhla 44. místo v žebříčku Billboard Hot 100, 8. místo v Mainstream Rock Tracks a vysoké pozice v žebříčcích evropských zemí, například 3. místo v Polsku.\n\n\n\n\n"}
{"id": "160542", "url": "https://cs.wikipedia.org/wiki?curid=160542", "title": "Leopold Sviták", "text": "Leopold Sviták\n\nLeopold Sviták (11. října 1856 Frenštát pod Radhoštěm – 10. prosince 1931 Hukvaldy) byl český automobilový vynálezce, který v letech 1897 až 1898 sestavil první rakousko-uherský osobní automobil NW Präsident.\n\nNarodil se jako nejmladší syn do rodiny Josefa Svitáka dne 11. října 1856 ve Frenštátě pod Radhoštěm, ačkoliv všichni jeho sourozenci se narodili na Hukvaldech. V Hukvaldech navštěvoval obecní školu, kde byl jeho spolužákem budoucí hudební skladatel Leoš Janáček. V roce 1865 nastoupil na „hlavní školu“ u piaristů v Příboře, v letech 1866 až 1869 studoval na německém reálném gymnáziu v Novém Jičíně.\n\nPo úmrtí matky Josefy, když bylo Leopoldovi pět let, se jeho otec Josef v roce 1864 znovu oženil s Marianou Kubošovou., která příliš nepřála studiu svého nevlastního syna. A Proto Leopold nastoupil ve svých třinácti letech dne 14. září 1869 do učení u zámečnického mistra Karla Nesvadby v Kroměříži. O dva roky později byl prohlášen tovaryšem zámečnickým a 30. listopadu 1872 si nechal na hukvaldské radnici vystavit pracovní knížku. Na svátek Tři králů 1873 se vydal s jedinou zlatkou v kapse a s bochníkem chleba v ranci do světa na „vandr,“ kde prožil různé veselé i smutné příhody, na něž ve stáří často vzpomínal. V roce 1875 do Lubna (Leoben) ve Štýrsku, kde přijal 20. března místo pomocníka u mistra zámečníka Josefa Kleina, kde pracoval s jedním menším přerušením do 4. listopadu 1877. Poté odešel do firmy Prunner, zaměřené na strojní zámečnictví, ve Vídeňském Novém Městě, kde zastával ve svých jedenadvaceti letech funkci mistra. Blízkost Vídně lákala, a tak tam Leopold záhy odešel a pracoval v oboru až do roku 1884.\n\nNa naléhání svého čtyřiasedmdesátiletého otce se vrátil do rodného kraje a 1. září 1884 nastoupil jako dělnický předák u Ignáce Schustaly ve vagonce v Kopřivnici. V té době vagonka vyrobila právě stý vagon. Zajímavostí je, že dle záznamu z roku 1842 v Schustalově vandrovní knížce se Ignác Schustala učil coby tovaryš u Leopoldova otce. Dle Adofla Pítra Bartoně mladšího stavěl Josef Sviták na Hukvaldech také vozy a bryčky. Poté, co Schustala založil továrnu, měla existovat mezi nimi dohoda, podle níž dělal Sviták na Hukvaldech sedlářkou práci pro Schustalu v Kopřivnici.\n\nO dva roky později se Leopold Sviták stal mistrem a 16. prosince 1886 se v Jaktaři u Opavy oženil s Jenovefou Ondráčkovou, dcerou tamního kováře Františka Ondráčka a Kateřiny, rozené Neslarové. Leopold se s Jenovefou seznámil na Hukvaldech, když pobývala na faře. Samotná svatba byla velice smutná, protože právě v den svatby zemřela nevěstina matka. V témže roce se firma Schustala a spol. v Kopřivnici stala akciová společnost pod novou značkou „Nesselsdorfer Wagonbaufabriks Gesellschaft, vormals Schustala a co.“ Dle notářského zápisu ze dne 1. listopadu 1888 přenechal Josef Sviták svému synu Leopoldu a snaše Jenovefě svůj domek č. 86 s polnostmi za částku 1200 zlatých s podmínkou používání tohoto majetku na dobu dožití otcem. 6. září 1891 zemřela macecha Mariana ve věku 76 let.\n\nČtyři roky po své transformaci v akciovou společnost svěřila firma Nesselsdorfer Wagonbaufabriks v lednu 1891 Leopoldu Svitákovi na zkoušku vedení soustružny, zámečnické dílny a kovárny. Už 1. ledna 1893 byl povýšen na dílovedoucího I. třídy (vrchním mistrem) s ročním platem 1200 zlatých a 80 zlatých přebytečného ročně. O rok později mu byl plat za zásluhy zvýšeny na 1500 zlatých ročně. V roce 1895 zemřel na Hukvaldech jeho otec Josef Sviták na záduchu. Pohřben byl v Rychalticích podobně jako jeho druhá manželka Mariana. Manželé Svitákovi se tedy ujali dědictví.\n\nV roce 1895 nakoupila firma některé patenty firmy Benz a rozhodla se stavět automobily. To pro Leopolda znamenalo počátek nové, usilovné práce a přemýšlení, neboť musel vyrábět všechny potřebné součástky sám od základů, neboť v té době neexistovaly žádné podniky, jež by automobilové součástky vyráběly a dodávaly. Toto úsilí bylo korunováno úspěchem, v roce 1897 byla dokončena výroba prvního osobního automobilu v tehdejším Rakousku-Uhersku. Dostal název „Praesident“. Ještě téhož roku s ním byla podniknuta první dálková jízda spolehlivosti na trase Kopřivnice – Vídeň o délce 285 km společně se dvěma dalšími vozy. Všechny vzbuzovaly po cestě nebývalou pozornost a údiv nad „vozem, který jezdí bez koní“. Jeden exemplář „Praesidenta“ je uložen ve sbírkách Národního technického muzea v Praze na Letné.\n\nV roce 1898 byl Leopold Sviták jmenován závodním (Betriebsleiter) a zároveň dle jeho pracovní knížky dočasně vystoupil ze služeb firmy, počínaje 24. listopadem, neboť se firma rozhodla Leopolda Svitáka vyslat na delší studijní cestu do ciziny. Jeho cílem bylo prostudovat stav výroby automobilů v Evropě, a tak navštívil Paříž, Drážďany, Chemnitz, Berlín, Deutz, Kolín nad Rýnem a Mannheim. Z této cesty si přinesl poznatky na řadu konstrukčních i výrobních zlepšení. Emil Hanzelka v roce 1947 vzpomínal na Leopolda Svitáka, u něhož se vyučil, že všechny součástky navrhoval, skicoval, obráběl a montoval sám, sám vyráběl i karburátory, chladiče, kuličková ložiska a ozubená kola. Každá součástka musela být vyzkoušena a často i mnohokrát vyměněna. Tehdy firma nakupovala od dodavatelů jedině řetězy, zapalovací magnety a pneumatiky. S hotovým vozem pak vyjížděl jako zkušební jezdec. Pravou rukou mu byl v té době konstruktér a dílovedoucí Jan Kuchař z Kopřivnice.\n\nV březnu roku 1899 si dal Leopold Sviták vypracovat od stavitele Jana Smitala z Nového Jičína plán na přestavbu domku v Hukvaldech a k jejímu uskutečnění si půjčil v prosince u příborské pobočky Novojičínské záložny 2000 zlatých. Půjčku splatil v průběhu následujících čtyř let. Dnem 1. ledna 1900 mu firma zvýšila plat na 2000 zlatých ročně.\n\nDne 1. května 1900 řídil auto při zkušební jízdě po tzv. “císařské“ silnici směrem do Místku, kde si chtěl při této příležitosti vyřídit záležitosti na úřadě. V Rychalticích u mostu přes Ondřejnici v prudkém klesání v zatáčce se auto převrhlo a vymrštilo řidiče i dva spolujezdce. Svitákův spolupracovník Jan Kuchař nehodu nepřežil (kvůli nárazu hlavou na patník), druhý spolujezdec byl těžce zraněn. Svitákovi převrhnuté auto zavalilo pravou nohu a jelikož motor i po havárii dál běžel, rozdrtila mu ji ojnice motoru až po koleno. Byl převezen do jeho domu na Hukvaldech a na jídelním stole byl téměř bez narkózy následujícího dne operován. Vedení firmy proto dalo přivézt odborníka až z vídeňské kliniky. Nicméně jeho život visel na vlásku. Díky jeho pevnému zdraví a silné tělesné konstituci dokázal snášet velké bolesti a útrapy léčení. Po více než jednoročním léčení se začal učit chodit s protézou.\n\nCelé neštěstí mělo ještě soudní dohru a Sviták čelil obvinění ze zabití spolujezdce. Dle svědecké výpovědi u soudu libereckého průmyslníka a předsedy rakouského autoklubu barona Liebiga, který znal Svitáka jako krajně opatrného a spolehlivého řidiče, nehodu rozhodně nezpůsobil on. Mimochodem, automobil byl ihned po havárii na příkaz generálního ředitele Fischera rozebrán a Leopold Sviták se proto nikdy nedozvěděl technickou příčinu nehody. Ačkoliv všechny výlohy operace i léčení hradila firma, bylo mu slabou útěchou zvýšení platu na 4200 korun ročně.\n\nPo návratu do kopřivnické továrny nemohl Leopold Sviták v důsledku těžkého úrazu vykonávat svou funkci v plném rozsahu, proto se stal technickým poradcem generálního ředitele a plnil úkoly související zejména se zaváděním výrobních novinek. Místo zesnulého Jana Kuchaře se stal Svitákovým asistentem Hans Ledwinka, pozdější ředitel firmy, jenž se též podílel na konstrukci prvního automobilu.\n\nOd roku 1908 do 1912 byl Sviták pokladníkem Lidové záložny v Kopřivnici, kterou sám zakládal. Dne 9. května 1912 vypukla v kopřivnické továrně velká stávka za zvýšení mezd. Trvala 22 týdnů až do října, hlavně pro neústupnost generálního ředitele Fischera a generálního ředitele Vítkovických závodů Sonnenscheina. Stávka skončila kompromisem, ale Fischer byl nucen z firmy odejít. Spolu s ním odešla řada starších mistrů a úředníků, mezi nimi i 56letý Leopold Sviták, který v kopřivnickém podniku skončil po více než 27 letech práce. 28. prosince toho roku se odstěhoval se svou ženou a synem Zdeňkem definitivně na Hukvaldy.\n\nV Kopřivnici během svého dlouhého působení vedl řadu vynikajících odborníků, kteří na něj přes jeho velkou přísnost vzpomínali v dobrém, neboť jim jeho ostrá životní škola umožnila zastávat vysoké a odpovědné funkce. Patřili mezi ně Hans Ledwinka, Emil Hanzelka či pozdější vrchní dílovedoucí automobilky v Plzni Krompholc, rodák z Příbora. Navzdory germanizačnímu kurzu bývalého ředitele Fischera a také pro jeho nezpochybnitelné odborné kvality zůstal Leopold Sviták uvědomělým Čechem a také v tomto duchu vychoval své děti.\n\nNa Hukvaldech byl předsedou dozorčí rady Občanské záložny, vedl za první světové války obecní zásobovací agendu, byl obecním kronikářem a jako člen finanční komise se staral o obecní hospodářství. V době války byl také členem správní rady akciové společnosti A. Kunz v Hranicích a výrobním poradcem. Této funkce se vzdal v roce 1919.\n\nZa svou záslužnou činnost byl v roce 1931 poctěn jako druhý v pořadí po Leoši Janáčkovi čestným občanstvím obce Hukvaldy – Sklenov. Na tuto poctu byl velmi hrdý.\nV říjnu 1931 pak Leopold Sviták přestal být schopen vstát z postele. Na konci listopadu se rozloučil se svými dětmi a v půl sedmé ráno 10. prosince 1931 zemřel v přítomnosti své jedenasedmdesátilé manželky Jenovefy a její sestry Františky Weyrichové z Jaktaře.\n\nV neděli 13. prosince 1931 se konal pohřeb za účasti svých nejbližších, hukvaldských občanů, delegátů města Kopřivnice i zástupců firmy Tatra. Ti vezli na autech rakev s jeho pozůstatky i četné věnce a květiny, za zvuků automobilových klaksonů byl Leopold Sviták uložen na hukvaldském hřbitově k poslednímu odpočinku.\n\nManželka Leopolda Svitáka Jenovefa zemřela 17. června 1953 ve věku 92 let a pohřbena byla rovněž na Hukvaldech. V rodinném hrobě spočívají ostatky i většiny jejích dětí, vnoučat, pravnoučat i jejich životních partnerů.\n\nZ manželství Leopolda a Jenovefy Svitákových se narodilo pět dětí:\n\n\n"}
{"id": "160547", "url": "https://cs.wikipedia.org/wiki?curid=160547", "title": "Jurjuzaň", "text": "Jurjuzaň\n\nJurjuzaň ( , ) je řeka v Baškirské republice a v Čeljabinské oblasti v Rusku. Je 404 km dlouhá. Povodí má rozlohu 7 240 km².\n\nPramení na Jižním Urale severně od masívu Jamantau. Na horním toku teče v hlubokém údolí. Na středním toku se údolí rozšiřuje a směrem k ústí při průtoku Ufimskou planinou se opět zužuje. Je to levý přítok Ufy (povodí Kamy). Ústí do Pavlovské přehrady.\n\nZdroj vody je smíšený s převahou sněhového. Průměrný roční průtok vody činí 55 m³/s. Kulminuje na jaře, kdy proteče okolo 60 % ročního průtoku, v létě způsobujé deště zvedání hladiny. Zamrzá ve druhé polovině října až na začátku prosince a rozmrzá v dubnu. Při tání se vytvářejí ledové zátarasy.\n\nVoda se využívá na zásobování průmyslu. Řeka je splavná a na dolních 14 km je rozvinutá lodní doprava. Leží na ní města Jurjuzaň a Usť-Katav.\n"}
{"id": "160550", "url": "https://cs.wikipedia.org/wiki?curid=160550", "title": "Mise OSN v Etiopii a Eritreji", "text": "Mise OSN v Etiopii a Eritreji\n\nMise OSN v Etiopii a Eritreji, anglicky: UNMEE (United Nations Mission in Ethiopia and Eritrea) je název mírové operace (mise) Organizace spojených národů, která působí na území Etiopie a Eritreje na základě rezoluce Rady bezpečnosti OSN č. 1320/2000 z 15. září 2000.\n\nHlavním úkolem UNMEE je působit jako prostředník mezi stranami konfliktu a dohlížet na oboustranné dodržování podepsané smlouvy o ukončení palby. Ozbrojený konflikt mezi Etiopií a Eritreou se týkal neshod při stanovení společné hranice obou státních útvarů.\nK dalším úkolům, které z mandátu UNMEE vyplývají, patří sledování rozmístění etiopských jednotek, které musely opustit území, která nebyla pod etiopskou správou před vypuknutím konfliktu. Obě strany konfliktu musí dodržovat dohodnuté 25 kilometrové bezpečnostní pásmo. Svou činnost UNMEE koordinuje s humanitárními aktivitami ostatních vládních i nevládních organizací, které v bezpečnostní zóně a její blízkosti působí. UNMEE také řídí a po technické stránce zabezpečuje odminovací práce v oblasti svého působení.\nProtože je případné ukončení činnosti operace UNMEE podmíněno úspěšným ukončením procesu delimitace společné hranice, pozměnila 14. srpna 2002 Rada bezpečnosti OSN mandát UNMEE svou rezolucí č. 1430/2002. Doplnění mandátu se týkalo zejména podpory práce hraniční komise.\n\nVelitelství mírové operace OSN sídlí v Addis Abebě a v Asmaře. \n\nOd ledna 2002 do srpna 2008 působili v řadách UNMEE vojenští pozorovatelé Armády České republiky.\n\n\n \n"}
{"id": "160551", "url": "https://cs.wikipedia.org/wiki?curid=160551", "title": "Rtuť (minerál)", "text": "Rtuť (minerál)\n\nRtuť, chemický vzorec Hg, je při −38,78 °C klencový minerál.\nNázev pochází z arabštiny.\n\nHydrotermální, dále v oblastech aktivní sopečné činnosti a v oxidačních zónách minerálů obsahujících rtuť. Drobné kapky vznikají kondenzací rtuťových par unikajících ze struktur minerálů, nejčastěji přímo na cinabaritu, ale byly také nalezeny dutiny vyplněné značným množstvím rtuti. \n\nPři pokojové teplotě tekutá. Vysoké povrchové napětí způsobuje, že drobné kapky mají tvar kuliček. Po ochlazení tvoří romboedrické krystaly.\n\n\nZ důvodu vzácného výskytu jen výjimečně jako zdroj rtuti.\n\nVzácný výskyt.\n\n\n"}
{"id": "160554", "url": "https://cs.wikipedia.org/wiki?curid=160554", "title": "Albert Eichhorn", "text": "Albert Eichhorn\n\nAlbert Eichhorn (1. října 1856 – 3. srpna 1926) byl jeden ze zakladatelů vědecké disciplíny, která se nazývá historie náboženství, autor \"Das Abendmahl im Neuen Testament\" ( \"Poslední večeře v Novém zákoně\"), a historicko-kritické metody metodologií a strategií k porozumění a čtení křesťanských textů v kontextu kultury, která je vytvořila. Jeho pionýrská práce v historické kritice, týkající se role soudobých potřeb, víry a kultury, které vytvářely novozákonní popis Ježíšovy poslední večeře byla přeložena do angličtiny americkým historikem Georgem Bancroftem.\n\n"}
{"id": "160566", "url": "https://cs.wikipedia.org/wiki?curid=160566", "title": "Albert Hague", "text": "Albert Hague\n\nAlbert Hague, narozen jako Albert Marcuse (13. října 1920 Berlín – 12. listopadu 2001 Marina del Rey Kalifornie) byl americký hudební skladatel a herec německého původu.\n\nAlbert Marcuse se narodil 13. října 1920 v Berlíně v židovské rodině. Jeho otec, Harry Marcuse, byl psychiatr a amatérský hudebník. Matka, Mimi roz. Hellerová, byla mistryní v šachu. Aby byl uchráněn nacistické persekuce byl vychován jako luterán. V roce 1937 opustil Německo z obavy před nastupujícím hitlerovským nacismem. Přesídlil do Itálie a studoval na konzervatoři v Římě. V roce 1939 získal stipendium na University of Cincinnati. Přišel do Spojených států, neznal jazyk, ale ujal se ho oční lékař Elliott B. Hague, který měl těsné vazby na Universitu. Z vděčnosti přijal jeho jméno. Během studia si přivydělával jako salónní klavírista. Mimo jiné proslul rockovou úpravou české polky Škoda lásky (\"Beer Barrel Polka\").\n\nŠkolu absolvoval v roce 1942 a poté sloužil za 2. světové války v americké armádě. V roce 1951 se oženil se zpěvačkou a herečkou Renee Orin, se kterou žil až do její smrti na rakovinu mízních uzlin v roce 2000. Ještě v témže roce debutoval na Broadwayi scénickou hudbou ke hře francouzského dramatika Jeana Giraudouxe \"The Mad Woman of Chaillot\".\n\nJeho prvním samostatným divadelním úspěchem byl muzikál \"Plain and Fancy\" uvedený v roce 1955. Píseň \"Young and Foolish\", zpívaná Barbarou Cookovou, se stala neobyčejně populární. Se svou ženou příležitostně vystupovali v kabaretu jako \"Hague and Hague: His Hits and His Mrs.\" a později, v roce 1998, pod názvem \"Still Young and Foolish\". Za svou hudbu získal v roce 1959 dvě Ceny Tony.\n\nKomponoval hudbu pro televizní inscenace, mimo jiné pro dětský muzikál \"How the Grinch Stole Christmas\" a vystupoval v menších rolích ve filmu i v televizi. Pracoval také jako učitel a poradce stovek mladých herců. Mezi jeho žáky byli např. Jane Fondová, Roy Scheider a Robert Redford.\n\nAlbert Hague zemřel ve věku 81 let na rakovinu v nemocnici Marina del Rey v Kalifornii 12. listopadu 2001.\n\n\n\n\n"}
{"id": "160568", "url": "https://cs.wikipedia.org/wiki?curid=160568", "title": "Jajva", "text": "Jajva\n\nJajva ( ) je řeka v Permském kraji v Rusku. Je 304 km dlouhá. Povodí má rozlohu 6250 km².\n\nPramení na hřbetu Kvarkuš. Ústí do Kamské přehrady jako levý přítok Kamy.\n\nZdroj vody je smíšený s převahou sněhového. Průměrný roční průtok vody ve vzdálenosti 87 km od ústí činí 88 m³/s. Zamrzá ve druhé polovině října až na začátku listopadu a rozmrzá na konci dubna a6 na začátku května.\n\nŘeka je splavná a na dolních 15 km je rozvinutá lodní doprava. Leží na ní město Jajva.\n"}
{"id": "160569", "url": "https://cs.wikipedia.org/wiki?curid=160569", "title": "Alfred Brunswig", "text": "Alfred Brunswig\n\nAlfred Brunswig [bru(:)nsviç / -vik] (13. června 1877 – 22. června 1929) byl německý filosof. Vyučoval na Univerzitě v Münsteru.\n\n"}
{"id": "160575", "url": "https://cs.wikipedia.org/wiki?curid=160575", "title": "H.P. Baxxter", "text": "H.P. Baxxter\n\nHans Peter Geerdes, známý pod uměleckým pseudonymem H.P. Baxxter, (* 16. března 1964 Leer) je frontman německé skupiny Scooter.\n\nV roce 1986 společně s Rickem Jordanem založil popovou skupinu Celebrate the Nun a úspěšně mixovali skladby jiných skupin. Roku 1993 založili s Ferrisem Buellerem skupinu Scooter.\n\nJeden semestr studoval právo, ale byl vyloučen. Nakonec vystudoval obchod. Je podruhé rozvedený. První manželství trvalo krátce a bylo brzy rozvedeno. Dne 6. května roku 2006 se podruhé oženil, vzal si svoji přítelkyni Simone Mostert , se kterou se v roce 2011 rozvedl.\n\nMá modré oči, blonďaté vlasy (odbarvené) a měří 188 cm. Má psa jménem Hector a miluje anglická auta. Od 6 let hraje na kytaru.\n"}
{"id": "160584", "url": "https://cs.wikipedia.org/wiki?curid=160584", "title": "Campomarino", "text": "Campomarino\n\nCampomarino je italské město v oblasti Molise. Leží na sever od města Campobasso a na východ od města Termoli.\n\nJeho starobylá část se rozkládá na útesu nad novým městem, podél kterého se táhnou čisté pláže. Campomarino je turisticky významné hlavně kvůli svému historickému starému městu. Každou sobotu se tu koná velký trh.\n\nVe městě jsou dva kostely, před každým se rozkládá malé náměstí. Na velkém náměstí se nachází zachovalá kašna. Je k vidění také opravený park ve kterém si děti hrají celý den. V novém městě na náměstí Piazza de Falcone se nachází kolotoč pro děti, který je v provozu po celý rok. Kolem pláží se táhne dlouhá ulice jménem Lungomare s mnoha obchody, bary a restauracemi. V jedné z postranních ulic se nachází velká socha a pomník Panny Marie, kde se každou neděli konají bohoslužby.\n\n\"Počet obyvatel\"\n\n\n"}
{"id": "160587", "url": "https://cs.wikipedia.org/wiki?curid=160587", "title": "Salep", "text": "Salep\n\nSalep ([sálep], sachlab, sahlab, sahlep, sah salep) je tradiční horký nápoj z Blízkého východu, konzistencí připomínající řídkou krupicovou kaši.\n\nDíky své vysoké energetické hodnotě a obsahu vápníku, fosforu, zinku, sodíku a vitamínů A, B a C bývá někdy považován za afrodiziakum. V Turecku je považován za lék proti nachlazení.\n\nZ arabštiny se výraz \"salep\" dostal do francouzštiny, kde znamená buď sušené hlízy rostlin z čeledi vstavačovitých, nebo přímo vstavač.\n\nPřipravuje se ze směsi velmi jemně namletého salepového kořene (vstavač mužský – \"Orchis mascula\", též horská orchidej) a zázvoru, dochucené skořicí a slazené vanilkovým cukrem.\n\nPodává se v malých šálcích a to buď jako „zákusek“ k čaji či vodní dýmce, nebo v zimě jako posilující nápoj. \n\nSušený salepový kořen se dá koupit v obchodech specializující se na Blízký nebo Střední východ. V čajovnách je k dostání jak již hotový uvařený nápoj, tak instantní salep v krabičce.\n\n"}
{"id": "160588", "url": "https://cs.wikipedia.org/wiki?curid=160588", "title": "Vojenské letadlo", "text": "Vojenské letadlo\n\nVojenské letadlo je jakékoliv letadlo s pevnými nosnými plochami (letouny) nebo s rotujícími nosnými plochami (vrtulníky), které je provozováno oficiálními nebo povstaleckými ozbrojenými silami jakéhokoliv typu. Vojenská letadla se dělí na bojová a nebojová:\n\nBojová letadla (válečná letadla) se dají zhruba rozdělit na stíhače a bombardéry. Existuje však i několik variant letadel, které leží někde mezi stíhacími a bombardovacími letadly. Mezi ně patří například stíhací bombardéry (například MiG-23), bitevní letouny (například sovětský Iljušin Il-2). Mezi bojová letadla jsou zařazena i námořní hlídková letadla dlouhého doletu (např. P-3 Orion nebo S-3 Viking), která jsou často vybavena protilodními a protiponorkovými útočnými zbraněmi.\n\nHlavní úlohou stíhaček je ničení nepřátelských letadel ve vzdušném boji, a to jak v útočných tak i v obraných akcích. Mnoho z nich je velice rychlých a vysoce obratných. K jejích úkolům patří i doprovod a ochrana vlastních bombardérů nebo jiných letadel. Stíhačky jsou schopné nést nejrůznější zbraně. Patří mezi ně kulomety, kanóny, neřízené rakety i řízené střely. Většina moderních stíhaček je schopna napadnout nepřítele na velkou vzdálenost za hranicí viditelnosti. Mezi stíhací letadla, která slouží k vybojování vzdušné převahy patří F-22 Raptor nebo MiG-29. Mezi nejznámější stíhačky 2. Světové války patří Supermarine Spitfire, P-51 Mustang nebo Bf 109. Příkladem přepadového stíhače, což je stíhací letadlo navržené k odstartování, rychlému přepadu a sestřelení nepřátelského letadla, by mohl být MiG-25. Příkladem těžkého stíhacího letadla je například německý Messerschmitt Bf 110.\n\nOznačení „stíhač“ je také občas použito i na letadla, která nejsou určena pro vzdušný boj – například bitevní letoun A-10 Thunderbolt II je zařazen v „taktických stíhacích“ letkách amerického letectva (USAF).\n\nBombardéry jsou většinou větší, těžší a méně obratné než stíhačky. Mají schopnost nést velký náklad bomb. Bombardéry jsou téměř výhradně používány pro útoky na pozemní cíle a nejsou dost rychlé ani obratné, aby unikly nepřátelským stíhačkám. Jenom málo typů má jeden motor a jednoho pilota, většina bombardérů má dva a více motorů a vyžadují dvou nebo vícečlennou posádku. Omezený počet bombardérů, jako je například B-2 Spirit, je postaven technologií Stealth, která mu dává schopnost uniknout pozornosti nepřátelských radarů. Příkladem konvenčního moderního bombardéru by mohl být bombardér B-52 Stratofortress. Příkladem těžkého bombardéru 2. světové války zase B-17 Flying Fortress.\n\nBombardéry se dále dělí na lehké bombardéry, střední bombardéry, těžké bombardéry, strategické bombardéry, střemhlavé bombardéry a torpédové bombardéry. Americké námořnictvo (US Navy) a námořní pěchota (USMC) tradičně označuje své střední a lehké bombardéry jako „útočné letouny“.\n\nBitevní letadla (někdy též označovaná jako „útočné letouny“) mohou být použita k podpoře vlastních pozemních jednotek. Některé z nich mají schopnost nést konvenční nebo i jaderné zbraně daleko za nepřátelské linie a tam udeřit na důležitý pozemní cíl. Mezi ně patří i bitevní (útočné) vrtulníky, které ničí nepřátelské tanky a obrněná vozidla a poskytují blízkou leteckou podporu pozemním jednotkám. Příkladem bitevního letounu je sovětský Iljušin Il-2 Šturmovik. Některé typy dopravních letadel byly vybaveny zbraněmi, které střílejí z boku letounu na pozemní cíle a slouží jako letouny palebné podpory. Mezi takové letouny patří AC-47 a AC-130.\n\nV moderních leteckých silách se rozdíly mezi bombardéry, stíhacími bombardéry a bitevními letouny začínají stírat. Mnoho bitevních letadel, a to i ty které se podobají spíše stíhačkám, má schopnost nést bomby a i omezené schopnosti zapojit se do vzdušných soubojů. Jak rostou schopnosti navrhovaných letadel a zbraní které nesou, mohou být často bitevní letadla použity v roli stíhaček k vybojování převahy ve vzduchu a naopak stíhačky se mohou zapojit do podpory pozemních jednotek. Snad největším rozpoznávacím znakem je, že bombardéry jsou obecně letadla velkého doletu schopné letů hluboko do nepřátelského území, zatímco stíhací bombardéry a bitevní letadla svou působnost omezují na oblast probíhajících bojů. Ačkoliv i tento rys neplatí vždy, protože možnost tankování paliva ve vzduchu podstatně zvětšuje případný rádius bojových operací bitevních letadel.\n\nMnoho současných bojových letadel má víceúčelové využití. Tento pojem se obvykle používá na letadla s pevnými nosnými plochami, která mohou sloužit buď jako stíhací letadlo, nebo jako bombardér, podle toho, co je účelem prováděné mise. Příkladem víceúčelového letadla je F/A-18 Hornet. Příkladem víceúčelového bojového letounu 2. světové války by mohl být P-38 Lightning.\n\nI některá stíhací letadla, jako například F-16 Fighting Falcon, mohou být použita jako „nosič bomb“, navzdory tomu, že byla zkonstruována pro vzdušný boj.\n\nNebojová letadla hrají ve vojenském letectvu mnoho rolí. Patří k nim pátrací a záchranné operace, provádění leteckého průzkumu, pozorování a špionáže, doprava osob i materiálu, výcvik a tankování ve vzduchu.\n\nMnoho civilních letadel, ať s pevnými nebo rotujícími nosnými plochami, bylo vyráběno odděleně i pro vojenské využití. Takovým letadlem byl například civilní dopravní letoun Douglas DC-3, který ve své vojenské dopravní verzi dostal označení C-47 Skytrain a o několik desetiletí později i AC-47 jako letoun palebné podpory. Dokonce i plátnem potažený dvoumístný letoun Piper J-3 měl svou vojenskou verzi. Mezi nebojová letadla patří vojenské kluzáky a pozorovací balóny. Například balóny byly používány k pozorování už během Americké občanské války a během 1. světové války, kluzáky zase byly použity za 2. světové války k přepravě výsadkových jednotek.\n\nVojenská dopravní letadla zajišťují armádní logistiku. Jejich hlavním úkolem je přeprava vojáků a vojenského materiálu. Náklad může být umístěn na paletách, což usnadňuje jeho nakládku, zajištění během přepravy a umožňuje i rychlé vyložení nákladu. Náklad může být také vysazován z letícího letadla na padácích, takže odpadá potřeba přistání. Do této kategorie patří i tankovací letadla. Tato letadla mohou doplňovat za letu palivo jiným letadlům, které jsou opatřena tankovacím nástavcem. Příkladem vojenského dopravního letadla je C-17 Globemaster III. Za 2. světové války to byl například C-47. Příkladem tankovacího letadla by mohl být KC-135 Stratotanker. Do této kategorie patří i vojenské vrtulníky a vojenské kluzáky, které mohou dopravovat vojáky a zásoby do míst, kde nemůže běžné letadlo přistát.\n\nObčas používané označení vojenské „nákladní letadlo“ je nesprávné, protože vojenská \"dopravní letadla\" také často přepravují výsadkáře a jiné vojáky.\n\nPrůzkumná letadla jsou primárně určena pro shromažďování informací. K tomuto úkolu jsou vybavena kamerami a dalšími senzory. Tato letadla jsou jako taková pro svůj účel zvlášť navržena nebo upravena z již existujících stíhacích letadel nebo bombardérů. Jejich role je stále více nahrazována satelity a bezpilotními letouny.\n\nExperimentální letadla slouží k pokusům a testování například aerodynamiky, konstrukce letadel, avioniky a jiných přístrojů nebo pohonu letadel. Tato letadla jsou obvykle vybavena mnoha přístroji, které často přenášejí data přímo za letu do pozemních stanic, které jsou rozmístěny v testovací oblasti. Příkladem experimentálního letadla je XB-70 Valkyrie.\n\n\n"}
{"id": "160591", "url": "https://cs.wikipedia.org/wiki?curid=160591", "title": "Alexios Schandermani", "text": "Alexios Schandermani\n\nAlexios Schandermani (* 25. října 1953) je íránský spisovatel. Žil v Teheránu, hlavním městě Íránu, ale musel opustit svoji zemi na začátku 60. let a emigrovat s rodiči do Ruska. V roce 1971 ukončil zvláštní školu pro cizince Interdom v Ivanovu v Rusku.\n\n\n\n\n\n"}
{"id": "160594", "url": "https://cs.wikipedia.org/wiki?curid=160594", "title": "Termoli", "text": "Termoli\n\nTermoli je italské město v oblasti Molise. Nachází se na pobřeží Jaderského moře severovýchodně od provinčního města Campobasso a jihovýchodně od Pescary.\n\nV Termoli je velký přístav, starobylá část města a centrum s obchody. V přístavu kotví zámořské lodě, ale také plachetnice a rybářské lodě. Ve starobylé části města se nachází několik kostelů. Největší z nich je zasvěcen sv. Petrovi. Na velkém náměstí před kostelem jsou dvě kašny.\n\n\"Počet obyvatel\"\n\n\n"}
{"id": "160595", "url": "https://cs.wikipedia.org/wiki?curid=160595", "title": "Bitva u Leyte", "text": "Bitva u Leyte\n\nBitva u Leyte (nebo Bitva v Leytském zálivu) byla největší námořní bitva druhé světové války v Tichomoří a jedna z největších námořních bitev v historii. Uskutečnila se 23.–26. října 1944 mezi americkým a japonským námořnictvem u ostrova Leyte na Filipínách.\n\nV této bitvě také došlo k prvnímu organizovanému nasazení letadel kamikaze. K prvnímu útoku došlo 21. října proti těžkému křižníku HMAS \"Australia\", který byl zasažen osamělým kamikaze. Organizované sebevražedné nálety začaly 25. října.\n\nPo leteckých útocích a dělostřelecké přípravě začal 20. října 1944 na 4 plážích výsadek invazního loďstva pod velením admirála Wilkinsona, které bylo složeno z více než 700 lodí, na jehož palubách bylo shromážděno 160 000 vojáků. Ke krytí této výsadkové operace byla připravena 3. a 7. flota.\nVelitelem 3. floty byl admirál William F. Halsey. Byla tvořena operačním svazem rychlých letadlových lodí TF 38 pod velením viceadmirála Marca A. Mitschera. TF 38 byla rozdělena na 4 operační skupiny.\n\nOperační skupině \"TG 38.1\" velel viceadmirál John S. McCain. Byla složena z letadlových lodí \"Hancock\", \"Monterey\", \"Cowpens\", těžkých křižníků \"Chester\", \"Pensacola\", \"Salt Lake City\", \"Boston\", lehkých křižníků \"San Diego\", \"Oakland\" a 14 torpédoborců.\n\nOperační skupině \"TG 38.2\" velel kontradmirál Gerald F. Bogan. Byla složena z letadlových lodí \"Intrepid\", \"Bunker Hill\", \"Cabot\", \"Independence\", bitevních lodí \"Iowa\", \"New Jersey\", lehkých křižníků \"Vincennes\", \"Biloxi\", \"Miami\" a 16 torpédoborců.\n\nOperační skupině \"TG 38.3\" velel kontradmirál Frederick C. Sherman. Byla složena z letadlových lodí \"Essex\", \"Lexington\", \"Langley\", \"Princeton\", bitevních lodí \"Massachusetts\", \"South Dakota\", lehkých křižníků \"Santa Fe\", \"Birmingham\", \"Mobile\", \"Reno\" a 13 torpédoborců.\n\nOperační skupině \"TG 38.4\" velel kontradmirál Ralph E. Davison. Byla složena z letadlových lodí \"Franklin\", \"USS Enterprise\", \"San Jacinto\", \"Belleau Wood\", bitevních lodí \"Alabama\", \"Washington\", těžkých křižníků \"Wichita\", \"New Orleans\" a 15 torpédoborců.\n\nVelitelem 7. floty byl viceadmirál Thomas C. Kinkaid. 7. flota byla složena ze čtyř skupin: podpůrné síly, levé křídlo, pravé křídlo a svaz eskortních letadlových lodí.\n\nPodpůrným silám velel kontradmirál George L. Weyler. Byly složeny z bitevních lodí \"West Virginia\", \"Maryland\", \"Mississippi\", \"Tennessee\", \"California\", \"Pennsylvania\" a torpédoborců \"Claxton\", \"Cony\", \"Thorn\", \"Aulick\", \"Sigourney\" a \"Welles\".\n\nLevému křídlu velel kontradmirál Jesse B. Oldendorf. Bylo složeno z těžkých křižníků \"Lousville\", \"Portland\", \"Minneapolis\", lehkých křižníků \"Denver\", \"Columbia\" a torpédoborců \"Newcomb\", \"Richard P. Leary\", \"Albert W. Grant\", \"Robinson\", \"Halford\", \"Bryant\", \"Heywood L. Edwards\", \"Bennion\" a \"Leutze\".\n\nPravému křídlu velel kontradmirál Russel S. Berkey. Bylo složeno z těžkého křižníku \"Shropshire\", lehkých křižníků \"Phoenix\", \"Boise\" a torpédoborců \"Hutchins\", \"Daly\", \"Bache\", \"Killen\", \"Beale\", \"Arunta\", \"Remey\", \"McGovan\", \"Melvin\", \"McDermut\" a \"Monssen\".\n\nSvazu eskortních letadlových lodí velel kontradmirál Thomas L. Sprague. Byl složen z 16 eskortních letadlových lodí, 10 torpédoborců a 8 eskortních torpédoborců.\n\nPo bitvě ve Filipínském moři začínalo být japonské námořnictvo v kritické situaci. Přesto nemohlo vylodění na Filipínách ignorovat. Hlavní stan se v této situaci rozhodl pro plán \"Šó-ičigó\" (捷１号作戦 \"Šó-ičigó sakusen\" ~ Operace Vítězství 1) vycházející z tradiční samurajské taktiky předstíraného útoku. Roli návnady měl sehrát \"Severní svaz\" tvořený letadlovými loděmi, který na první pohled vypadal jako silné uskupení, ale naprostý nedostatek pilotů a letounů snížil jeho bojovou hodnotu na minimum. Zatímco \"Severní svaz\" měl odlákat americké hlavní obranné jednotky, \"Střední svaz\" a \"Jižní svaz\" měly připlout k Leyte každý z jiné strany a vzít invazní jednotky do kleští.\n\nSeverní svaz, jemuž velel viceadmirál Džisaburó Ozawa, byl složen z letadlových lodí \"Čitose\", \"Čijoda\", \"Zuihó\", \"Zuikaku\" (celkem 108 letadel), hybridních bitevních lodí \"Hjúga\", \"Ise\", lehkých křižníků \"Ójodo\", \"Tama\", \"Isuzu\", torpédoborců \"Šimocuki\", \"Suzucuki\", \"Hacuzuki\", \"Wakacuki\", \"Akizuki\" a „eskortních“ torpédoborců \"Kuwa\", \"Maki\", \"Sugi\" a \"Kiri\".\n\nStřední svaz, jemuž velel viceadmirál Takeo Kurita, byl složen z bitevních lodí \"Jamato\", \"Musaši\", \"Nagato\", \"Kongó\", \"Haruna\", těžkých křižníků \"Atago\", \"Maja\", \"Takao\", \"Čókaj\", \"Mjókó\", \"Haguro\", \"Kumano\", \"Suzuja\", \"Tone\", \"Čikuma\", lehkých křižníků \"Noširo\", \"Jahagi\" a torpédoborců \"Šimakaze\", \"Hajašimo\", \"Akišimo\", \"Kišinami\", \"Okinami\", \"Naganami\", \"Asašimo\", \"Hamanami\", \"Fudžinami\", \"Urakaze\", \"Isokaze\", \"Jukikaze\", \"Hamakaze\", \"Kijóšimo\" a \"Nowaki\".\n\nJižní svaz se skládal ze dvou skupin. Jedné skupině velel viceadmirál Šódži Nišimura. Ta byla složena z bitevních lodí \"Jamaširo\", \"Fusó\", hybridního těžkého křižníku \"Mogami\" a torpédoborců \"Mičišio\", \"Asagumo\", \"Jamagumo\" a \"Šigure\". Druhé skupině velel viceadmirál Kijohide Šima. Ta byla složena z těžkých křižníků \"Nači\", \"Ašigara\", lehkého křižníku \"Abukuma\" a torpédoborců \"Ušio\", \"Akebono\", \"Širanui\" a \"Kasumi\".\n\nBitva se skládala ze 4 oddělených střetnutí:\n\n\nJaponský \"Střední svaz\" plul podle plánu \"Šó-1\" podle ostrova Palawan, když byl napaden 23. října v půl sedmé ráno americkými ponorkami \"Darter\" a \"Dace\". Jejich vypuštěná torpéda potopila křižníky \"Atago\" a \"Maja\". Těžký křižník \"Takao\" byl poškozen a za doprovodu dvou torpédoborců se vracel na základnu. Viceadmirál Kurita po potopení své vlajkové lodi vztyčil vlajku na bitevní lodi \"Jamato\". Do Sibuyanského moře vplul oslabený Střední svaz složený z bitevních lodí \"Jamato\", \"Musaši\", \"Nagato\", \"Kongó\", \"Haruna\", těžkých křižníků \"Čókai\", \"Mjókó\", \"Haguro\", \"Kumano\", \"Suzuja\", \"Tone\", \"Čikuma\", lehkých křižníků \"Noširo\", \"Jahagi\" a 13 torpédoborců 24. října 1944. Po osmé hodině ranní byl zpozorován letounem z \"Intrepidu\". Útoky proti \"Střednímu svazu\" byly pověřeny letadlové lodě 3. loďstva pod velením admirála Halseyho. První vlna tvořená asi 45 letouny z \"TG 38.3\" zaútočila v 10:45 na bitevní lodě \"Jamato\" a \"Musaši\". Každá z nich byla zasažena jedním torpédem. Druhá vlna 45 letounů z \"TG 38.2\" zaútočila na \"Musaši\". Loď byla zasažena 4 pumami a 8 torpédy. Začala se proto opožďovat za zbytkem svazu a Kurita jí přidělil na ochranu křižník \"Tone\". Třetí vlna asi 30 letounů přiletěla z \"TG 38.3\" ve 13:30. Čtvrtá vlna přiletěla ve 14:14 z \"TG 38.4\" a zaútočila opět na \"Musaši\", která byla opět zasažena pumami i torpédy a její rychlost se snížila na 12 uzlů. Pátá vlna více než 60 letounů zaútočila na těžce poškozenou \"Musaši\" a opět ji zasáhla.\n\nÚtoku se celkem zúčastnilo 259 letadel. Bitevní loď \"Musaši\" se v 19:38 potopila i s kontradmirálem Inogučim na palubě, poté co ji celkem zasáhlo až 19 torpéd Bliss-Leavitt Mark 13 a nejméně 17 pum. Torpédoborce \"Kijošimo\" a \"Hamakaze\" vylovily trosečníky a odpluly do Manily. Bitevní loď \"Jamato\" byla zasažena dvěma torpédy Mark 13 a dvěma pumami a \"Nagato\" dvěma torpédy Mark 13. Těžký křižník \"Mjókó\" byl poškozen jedním torpédem Mark 13 a musel odplout k opravám do Bruneje.\n\nSe zbytkem lodí udělal Kurita v 15:50 obrat o 180 stupňů a začal se stahovat zpět Sibuyanským mořem. V 17:14 učinil opět obrat o 180 stupňů a pokračoval podle plánu k průlivu San Bernardino.\n\nNišimurův \"Jižní svaz\" se skládal z bitevních lodí \"Jamaširo\", \"Fusó\", těžkého křižníku \"Mogami\" a torpédoborců \"Mičišio\", \"Asagumo\", \"Jamagumo\" a \"Šigure\". Dne 24. října byl napaden bombardéry z amerických letadlových lodí, ale jen bitevní loď \"Fusó\" byla lehce poškozena. Protože byl zachováván přísný radiový klid nemohl Nišimura nijak koordinovat svoje pohyby se Šimovou skupinou nebo s Kuritovým \"Středním svazem\". Šima plul se svými loděmi 40 mil za Nišimurou.\n\nK uzavření severní strany průlivu Surigao použil kontradmirál Jesse B. Oldendorf části 7. loďstva - 6 bitevních lodí \"Mississippi\", \"Maryland\", \"West Virginia\", \"Tennessee\", \"California\" a \"Pennsylvania\", těžké křižníky \"Louisville\" (vlajková loď), \"Portland\", \"Minneapolis\" a \"Shropshire\", lehké křižníky \"Denver\", \"Columbia\", \"Phoenix\", \"Boise\", 29 torpédoborců a 39 torpédových člunů.\n\nPři vjezdu do průlivu Surigao byl Nišimura neúspěšně napaden torpédovými čluny z nichž jeden musel najet na břeh aby se nepotopil. Ve střední části byl ve 3:00 napaden torpédoborci a později děly amerických bitevních lodí. Bitevní lodě \"Jamaširo\" a \"Fusó\" a torpédoborce \"Jamagumo\" a \"Mičišio\" byly potopeny.\n\nŠimova \"Jižní skupina\" byla složena z těžkých křižníků \"Nači\", \"Ašigara\", lehkého křižníku \"Abukuma\" a torpédoborců \"Ušió\", \"Akebono\", \"Širanui\" a \"Kasumi\". I tuto skupinu napadly při vjezdu do průlivu Surigao torpédové čluny a jeden z nich poškodil Abukumu. Ta musela snížit rychlost na 10 uzlů a nestačila skupině. Když Šima proplouval kolem vraku Fusó pochopil, že Nišimurova skupina je zničena. Zaútočil proto neúspěšně torpédy a obrátil lodě k ústupu do Coronské zátoky na ostrově Busuanga. Při ústupu se srazily křižníky \"Nači\" a \"Mogami\".\n\nVe 4:30 vyrazil Oldendorf se svými křižníky aby pronásledoval ustupující Japonce. Podařilo se mu potopit torpédoborec \"Asagumo\" a poškodit křižník \"Mogami\". Pak dostal Oldendorf zprávu o útočícím Kuritově \"Středním svazu\" a vyrazil mu naproti. Křižník \"Mogami\" byl potopen v 8:45 skupinou \"Avengerů\" z eskortních letadlových lodí.\n\nOzawův \"Severní svaz\" byl složen z letadlových lodí \"Čitose\", \"Čijoda\", \"Zuihó\" a veterána od Pearl Harboru \"Zuikaku\", které nesly pouhých 108 letadel. Bitevních lodí z 1. světové války \"Hjúga\" a \"Ise\", které měly odmontovány zadní dělové věže a místo nich byl namontován hangár a katapult. V této bitvě však žádné letouny nenesly. Dále ke svazu patřily lehké křižníky \"Ójodo\", \"Tama\", \"Isuzu\" a 9 torpédoborců.\n\nOzawův Severní svaz byl spatřen až v 16:40 24. října, protože letadlové lodě 3. loďstva byly zaneprázdněny útoky na Kuritův \"Střední svaz\". Po jejich skončení zaslechl Ozawa americkou komunikaci, ve které Američané prohlásili Kuritův Střední svaz za zničený a na ústupu. Ozawa, který neměl jiné informace, shledal, že oběť letadlových lodí je v tuto chvíli zbytečná a obrátil o 180 stupňů na sever. Až v 20:00 došla depeše od Tojody s příkazem pokračovat podle plánu.\n\nHalsey, který se domníval že Kuritův svaz ustupuje poslal celé 3. loďstvo pronásledovat Ozawův \"Severní svaz\" a nechal průliv San Bernardino bez ochrany. Třetí loďstvo bylo nepoměrně silnější než japonský \"Severní svaz\". Halsey měl k dispozici 9 letadlových lodí (\"Intrepid\", \"Hornet\", \"Franklin\", \"Lexington\", \"Bunker Hill\", \"Wasp\", \"Hancock\", \"Enterprise\" a \"Essex\"), 7 lehkých letadlových lodí (\"Independence\", \"Belleau Wood\", \"Cowpens\", \"Monterey\", \"Langley\", \"Cabot\" a \"San Jacinto\"), 6 bitevních lodí (\"Alabama\", \"Iowa\", \"Massachusetts\", \"New Jersey\", \"South Dakota\" a \"Washington\"), 17 křižníků a 63 torpédoborců. K dispozici bylo více než 1000 letadel.\n\n25. října ráno vyslal Ozawa útočnou vlnu 75 letounů proti Američanům. Většina letadel byla sestřelena stíhací ochranou a zbytek přistál na severoluzonských letištích. To bylo všechno, na co se letadlové lodě, bývalá chlouba námořnictva, zmohly.\n\nKrátce po 8:00 přiletěla nad \"Severní svaz\" první vlna 180 amerických letadel. Poté, co se vypořádaly s posledními 15 japonskými stíhačkami, zaútočily na japonské lodě. Letadlová loď \"Čitose\" a torpédoborec \"Akuzuki\" byly potopeny a \"Zuikaku\" a \"Zuihó\" byly poškozeny. Admirál Ozawa přestoupil na křižník \"Ójodo\". Druhou vlnu tvořilo 36 letadel a poškodila letadlovou loď \"Čijoda\". Třetí vlna asi 200 letadel přiletěla ve 13:10. Podařilo se jí potopit \"Zuikaku\" a poškodit \"Zuihó\". Čtvrtá vlna, která přiletěla ve 14:45 potopila \"Zuihó\". Pátá a šestá vlna žádného velkého úspěchu nedosáhla. Americké letectvo v průběhu bitvy u mysu Engaño provedlo 527 vzletů z toho bylo 326 bombardérů.\n\nZa ustupujícími Japonci poslal Halsey skupinu lodí pod velením admirála Du Boiseho, která potopila poškozenou letadlovou loď \"Čijoda\" a torpédoborec \"Hacuzuki\".\n\nZbytky Kuritova \"Středního svazu\" opustily průliv San Bernardino v 3:00 25. října a dále plul na jih podél ostrova Samar. \"Střední svaz\" se v tuto chvíli skládal z bitevních lodí \"Jamato\", \"Nagato\", \"Kongó\", \"Haruna\", těžkých křižníků \"Čókai\", \"Haguro\", \"Kumano\", \"Suzuja\", \"Tone\", \"Čikuma\", lehkých křižníků \"Noširo\", \"Jahagi\" a 11 torpédoborců.\n\nZastavit Kuritův svaz měly 3 skupiny 7. loďstva pod velením Kinkaida, obvykle každá se 6 eskortními letadlovými loďmi a 7 torpédoborci. Operační jednotka \"77.4.1\" (\"Taffy 1\") skládající se z eskortních letadlových lodí \"Sangamon\", \"Suwannee\", \"Santee\" a \"Petrof Bay\". Operační jednotka \"77.4.2\" (\"Taffy 2\") skládající se z eskortních letadlových lodí \"Natoma Bay\", \"Manila Bay\", \"Marcus Island\", \"Kadashan Bay\", \"Savo Island\" a \"Ommaney Bay\". Operační jednotka \"77.4.3\" (\"Taffy 3\") skládající se z eskortních letadlových lodí \"Fanshaw Bay\", \"St Lo\", \"White Plains\", \"Kalinin Bay\", \"Kitkun Bay\" a \"Gambier Bay\". Každá eskortní letadlová loď měla asi 30 letadel což dává dohromady více než 500 letadel.\n\nV 6:58 zahájily Kuritovy lodě ostřelování \"Taffy 3\". Velitel \"Taffy 3\" kontradmirál Clifton A. F. Sprague vyslal torpédoborce do sebevražedného protiútoku a s eskortními letadlovými loděmi se pokusil zmizet za kouřovou clonou a v dešťové přeháňce. Torpédoborce \"Hoel\" a \"Johnston\" a eskortní torpédoborec \"Samuel B. Roberts\" byly potopeny a další 4 poškozeny, ale získaly čas, aby letadla ze všech tří skupin mohla odstartovat. Jedinou Kuritou potopenou eskortní letadlovou lodí byl \"Gambier Bay\".\n\nAmerickými leteckými útoky byly potopeny křižníky \"Čókai\", \"Suzuja\", \"Čikuma\" a lehce poškozeny bitevní lodě \"Nagato\", \"Haruna\" a \"Kongó\". V 9:20 Kurita obrátil směrem na sever a ustoupil směrem k průlivu San Bernardino. Po jeho odplutí se na scéně objevily kamikaze. První skupina 6 útočníků zaútočila na \"Taffy 1\" a jednou zasáhla eskortní letadlovou loď \"Santee\" a jednou \"Suwannee\". Druhá skupina sebevražedných letounů zasáhla eskortní letadlovou loď \"St Lo\", která se později potopila. Třetí skupina 15 sebevražedných letounů napadla \"Taffy 3\" a jednou zasáhla eskortní letadlovou loď \"Kalinin Bay\". Byly to první organizované útoky kamikaze.\n\nNeúspěch operace \"Šó-1\" měl dalekosáhlé důsledky nejenom pro operace na Filipínách, ale i pro konečný výsledek války. Japonské námořnictvo utrpělo takové ztráty, ze kterých se už do konce války nevzpamatovalo, a americké námořnictvo získalo nadvládu nad Pacifikem. Navíc v bitvě padlo 5 japonských admirálů. Bitva u Leyte byla jednou z největších námořních bitev v historii. Na obou stranách do ní bylo celkem nasazeno 545 válečných lodí, na kterých bylo více než čtvrt milionu námořníků.\n\n\n"}
{"id": "160619", "url": "https://cs.wikipedia.org/wiki?curid=160619", "title": "Alfons Heck", "text": "Alfons Heck\n\nAlfons Heck (1927, moselská oblast – 11. dubna 2005) byl za mládí v Hitlerjugend, ale později se z něj stal aktivista za lidská práva a autor knih, vztahujících se k nacistickému Německu.\n\nHeck vyrůstal ve vznikajícím nacistickém Německu. V roce 1933 odešel na Hitlerem sponzorovanou školu a jako desetileté dítě vstoupil do Hitlerjugend. Ve spolupráci s nacistickým Německem zůstal tak dlouho, že dokonce vstoupil do Luftwaffe a setkal se osobně i s Hitlerem. Po válce ho spojenci narekrutovali, aniž by jim záleželo na jeho minulosti, a využili ho jako informátora, aby nalezli skrývající se nacisty. Když se přišlo na jeho minulost byl Heck uvězněn a chystal se s ním proces, ale nakonec byl propuštěn.\n\nPo konci války se přestěhoval do Kanady a poté do Spojených států, kde litoval svých aktivit v minulosti, když se spřátelil s přeživší obětí holokaustu. Společně pak uspořádali diskusní turné po univerzitách, kde mluvili o hrůzách, kterých byli oba svědky.\n\nHeck poskytl svědectví o paralelách nacismu a islamismu a objevil se v dokumentu \"\".\n\n"}
{"id": "160623", "url": "https://cs.wikipedia.org/wiki?curid=160623", "title": "McDonnell Douglas F-15 Eagle", "text": "McDonnell Douglas F-15 Eagle\n\nEagle byl vyvážen do Izraele, Japonska a Saúdské Arábie. Původně byl představován jako letoun čistě pro vybojování vzdušné převahy. Jeho konstrukce zahrnovala i sekundární schopnost pozemního útoku, která však byla z velké části nevyužita. Konstrukce letadla se dostatečně osvědčila. Později vznikl derivát a vylepšená verze útočného letounu pro každé počasí, McDonnell Douglas F-15E Strike Eagle, která vstoupila do služby v roce 1989 a byla vyvezena do několika zemí. V roce 2017 se letoun stále vyráběl v různých variantách s očekávaným koncem výroby do konce roku 2022.\n\nPráce na nástupci F-4 Phantom II, pracovně pojmenovaném FX (fighter experimental), začaly už v roce 1960. USAF tehdy vydalo směrnici, podle které mohly firmy přicházet se svými návrhy. V roce 1965 si USAF vyžádalo stavbu modelů v plné velikosti. O dva měsíce později USAF vydalo požadavky na taktický podpůrný letoun (TSA-Tactical Support Aircraft). Od roku 1966 až do podzimu 1967 byly práce na FX minimální. V roce 1967 vydalo USAF pod vlivem MiG-25 nové požadavky, změnu ze TSA na pouhý stíhač. Tím byly firmy McDonnell Douglas a General Dynamics odměněny za své šestiměsíční úsilí. USAF vyžadovalo rychlost Mach 1,5 až 3,0. General Dynamics nabídlo stroj s měnitelnou geometrií křídla i s křídlem pevným, McDonnell Douglas doporučil pevné křídlo, dva motory a jednoho pilota. Vzápětí byly uvolněny finance na vývoj. Soutěže se chtělo účastnit mnoho firem, ale o tři měsíce později byly ve hře už jenom McDonnell Douglas, Fairchild a North American. FX byl přejmenován na F-15. US Navy prosazovalo, aby byla místo F-15 přijata upravená verze F-14, ale nestalo se tak. Roku 1969 byl vybrán McDonnell Douglas.\n\nF-15 Eagle byl zamýšlen a postaven jako bezkonkureční letadlo pro vybojování a udržení vzdušné nadvlády své doby, počítalo se s tím, že až do poloviny devadesátých let, kdy měl přijít jeho předpokládaný nástupce bude více méně na absolutní špičce.\n\nV červnu 1972 se konal slavnostní Roll-out první F-15. Poté byl prototyp převezen na základnu Edwards AFB, kde byl připravován na první let. 27. července 1972 se první F-15 vznesla k nebi. V návrhu se poprvé počítalo s vysokou obratností a se schopností nést nejmodernější avioniku a velké množství paliva. Což si vyžádalo větší rozměry. Měl to být dobře ovladatelný stroj, pozemní obsluha měla mít s Eaglem o poznání méně práce k jeho provozu, proto byli všechny přístupové panely dobře dosažitelné. Bylo také uvažováno i o námořní verzi F-15; proto byl zesílen trup, aby tato mohla nést střely AIM-54 Phoenix. Nicméně námořní varianta byla odmítnuta z finančních a hmotnostních důvodů.\n\nOdlehčená verze F-15A Eagle jménem Strike Eagle ustanovila mnoho výškových a stoupavých světových rekordů své doby. Byla ve stoupavosti rychlejší než raketa Saturn V, která vynesla americké astronauty na měsíc.\n\nI přes své vysoké výkony se F-15 ukázal být jako příliš drahý i pro americké letectvo, takže byl doplněn levnější, ale zato mnohoúčelovou F-16 Fighting Falcon. Nicméně, v boji byl F-15 Eagle velmi úspěšný, jde o nejúspěšnější stíhací letadlo posledních let se 104 sestřelenými letadly nepřítele bez vlastních ztrát. \n\nF-15 je dvoumotorový hornoplošník s dvojitými svislými ocasními plochami. Drak letadla je mimo jiné tvořen 25.8% titanu, 37,3% hliníku, 5.5% oceli a většího procenta kompozitních materiálů. Křídla o úhlu šípu 45 stupňů jsou tvaru delta, s pevnou a přímou náběžnou hranou. Vzepětí křídla je -1, štíhlost 3. Na jejich odtokové hraně jsou umístěny křidélka a jednoduché klapky. Konce křídel jsou pod úhlem seřízlé. Plovoucí vodorovné ocasní plochy mají na náběžné hraně tzv. psí zub, který slouží k odstranění třepetání v určitých rychlostech a výškách. Pilotní překryt je vypouklý a jako jediný narušuje čistou aerodynamiku letadla.\n\nLetadlo má hlavní a záložní systém řízení. Vedlejší (klasické) hydromechanické řízení, a k němu hlavní systém řízení - CAS (Control Augmentation System). Jde o systém který uměle zvyšuje stabilitu, tedy pomáhá pilotovi při ovládání letadla. Pokud by bylo toto hlavní řízení z různých důvodů poškozeno, může pilot dále pilotovat jenom pomocí hydromechanického řízení, ale letová obálka letadla se sníží, mělo by ale i tak být umožněno provádět manévry do 5g.\n\nPilotní prostor je řešen tak, aby co nejméně zatěžoval pilota a aby poskytoval velice dobrý výhled pilotovi kolem letadla.\nKokpit je vybaven průhledovým displejem (HUD), který se nachází ve výšce očí pilota a zobrazuje mu nejdůležitější informace. Může zobrazovat navigační, přistávací a bojové údaje Viditelnost na displeji je dobrá za jakýchkoliv světelných podmínek, což umožňuje pilotovi pracovat aniž by se musel podívat dolů na ostatní přístroje. \n\nNejdůležitější ovládací prvky jsou umístěny na plynové a řídicí páce, přesně podle konceptu HOTAS (\"Hands-On-Throttle-And-Stick\"). Pilot tak může přepínat mezi zbraňovými systémy a průběžně volit nejvhodnější režim radaru aniž by musel dát ruce pryč z plynové nebo řídicí páky.\n\nKokpit má minimálně dva displeje HDD (head down displey) které dobře informují pilota o hrozbách a systémech letadla.\n\nLetadla Eagle jsou vybavena pulsním dopplerovským radarem Raytheon AN/APG-63 či Raytheon AN/APG-70. Do prvních letounů F-15A/B byl instalován tehdy nejvýkonnější radar na světě AN/ APG-63, který měl dosah až 160 km a dokázal zachytit i vysokorychlostní cíle v nízké výšce proti pozadí země. V roce 1979 došlo k celkovému vylepšení radaru přidáním programovatelného signálního procesoru (zkr. PSP), který začal používat F-15C/D. V devadesátých letech došlo k modernizaci tohoto radaru na verzi AN/APG-63(V)1 který dokáže najednou sledovat 14 cílů a na 6 z nich současně útočit. Další modernizací tohoto radaru na verzi AN/APG-63(V)2 bylo přidání aktivního elektronického snímání (Active electronically scanned array),tzv. AESA. Zatím poslední modernizace se jmenuje AN/APG-63(V)3, který používá technologie AESA skenování z radaru AN/APG-79. Později vyrobené verze (osumdesátá léta) F-15C/D dostaly radary APG-70, které byly zcela nahrazeny radary AN/APG-63(V)1.\n\nLetadlo je dále vybaveno inerciálním navigačním systémem, komunikačními systémy v pásmu UHF, taktickým navigačnýmm systémem (TACAN), přistávacím systémem ILS (\"Instrumental Landing System\"). Souprava ECM zahrnuje radarový výstražný systém, systém automatického odpalování klamných cílů, elektronické rušiče a systém pro identifikaci přítel-nepřítel IFF (Identification Friend or Foe).\n\nHlavní systémové součásti jako jsou například palivové, hydraulické vedení, včetně řízení mají dva okruhy, po vyřazení jednoho může další nahradit činnost toho poškozeného. Motorový prostor má, jako jedno z mála letadel, vlastní hasící systém. Pevná konstrukce a nízké plošné zatížení, dovoluje letadlu i po těžkém poškození dolétnout zpět na své letiště. Po kolizi a ztrátě celého jednoho křídla se dokázal Izraelský F-15 vrátit na letiště a pilot přežil\n\nDíky výkonným motorům se F-15 Eagle stal prvním letadlem amerického letectva, jehož poměr tahu k hmotnosti byl větší než 1. Motory F100-100 a F100-220 v kombinaci s malým plošným zatížením poskytují stíhačce slušnou akceleraci a dobré manévrovací schopnosti. Od motorů se vyžadovaly vysoké výkony, a proto musely být při jejich konstrukci použity nové materiály. Použití nových technologií, ale i využití plného potenciálu nových motorů piloty způsobovalo zpočátku jejich přetížení a nadměrné opotřebení. Častokrát se stávalo, že přetížený motor v lepším případě zhasl a v horším explodoval. Těmto výpadkem konstruktéři zamezili instalací senzorů snímajících tok vzduchu v motoru, teplotu, či tlak ve spalovací komoře. V současnosti jsou F100-PW-220 považovány za vůbec jedny z nejspolehlivějších proudových motorů.\n\nF-15 může být vybavena kombinací protiletadlových raket – střelami krátkého doletu AIM-9 Sidewinder nebo střelami středního doletu AIM-7 Sparrow a novějšími AIM-120 AMRAAM. Eagle má palubní rotační kanón M-61A1 Vulcan o kadenci 6000 ran/min. Zásoba střeliva činí 950 ran. Celkově může F-15 unést cca 7 300 kg výzbroje. F-15 C,D můžou nést klasické pumy ale nejsou určeny pro boj s pozemními, či námořními cíli.\n\nVýborné letové vlastnosti a obratnost F-15 Eagle je dána vysokým poměrem výkonu motorů k váze stroje a nižším plošným zatížením křídel. To mu dává vynikajicí držení energie v manévrech, tam kde v manévru starší letadla ztrácela rychlost, F-15 mohl naopak zrychlovat. Eagle je výborný ve vertikálních manévrech a bojování ve větších rychlostech, tam se mu daří nejlépe. Oficiální omezení je přetížení 7,3 g, ale může jít až na 9 g. Rychlostně a akcelerací jde o velice silný a rychlý stroj. Jako jeden z prvních dokázal ve stoupání překonat rychlost zvuku. Dokáže v prázdné konfiguraci, tedy bez podvěsů odstartovat na ani ne 300 m. \n\nF-15A\n\nF-15B\n\nF-15C\n\nF-15D\n\nF-15E Strike Eagle\n\nF-15SE Silent Eagle \nTechnologie stealth dosahuje úrovně jakou dovoluje vláda USA pro export.\n\nF-15I \n\nF-15J Peace Eagle \n\nF-15S Peace Sun IX \n\nF-15F \n\nV letech 1979-81 sestřelily izraelské F-15A třináct syrských MiGů-21 a dva MiGy-25. Sýrie tvrdí, že přišla o 13 letadel a sestřelila 5 stíhaček F-15. 7. června 1981 izraelské F-15A/B doprovázely stíhačky F-16, které bombardovaly iráckou jadernou elektrárnu Osirak u Bagdádu v rámci Operace Opera.\n\nV roce 1982 během války v Libanonu izraelská letadla F-15 sestřelila 23 MiGů-21, 17 MiGů-23 a 1 vrtulník Aérospatiale Gazelle. Syrské záznamy uvádějí osm sestřelených F-15.\n\nNavzdory některým spekulativním tvrzením, nebylo nikdy prokázáno jediné sestřelení F-15 jiným letadlem a tím nadále zůstává nejúspěšnejším stíhacím letadlem všech dob.\n\nPrvní bombardování letadly F-15 se uskutečnilo 1. října 1985 v Tunisku během operace Dřevěná noha. Na velitelství OOP shodilo šest izraelských F-15D naváděné pumy GBU-15 a dvě F-15C ukončily misi použitím nenaváděných pum Mk-82. Saúdskoarabské F-15C sestřelily 5. června 1984 dvě íránské stíhačky F-4 Phantom II poté, co narušily jejich teritoriální vody.\n\nV roce 1991 během operace Pouštní bouře zaznamenaly americké F-15C 34 sestřelů (5× MiG-29, 2× MiG-25, 8× MiG-23, 2× MiG-21, 2× Su-25, 4× Su-22, 1× Su-7, 6× Mirage F1, 1× Il-76, 1× Pilatus PC-9, 2× vrtulníky Mi-8). Saúdskoarabské F-15 sestřelily dvě irácké Dassault Mirage F1. V roce 1999 během války v Kosovu americké F-15C sestřelily 4 jugoslávské MiGy-29 použitím raket AIM-120 AMRAAM.\n\nBojové výsledky a srovnání s jinými letadly – USAF má F-15C poměr vítězství:ztráty 104:0\n\nIzrael vlastní letouny F-15 ve verzích F-15 A/B, C/D a I. Na těchto verzích dosáhli Izraelci mnoha sestřelů (do dnešního dne asi 56), mimo jiné i tří syrských MiGů-25.\n\n Izrael\n\n\n\nTento odstavec popisuje možnosti výzbroje čistě stíhací verze F-15A/B/C/D. Informace o možné výzbroji pro pozemní, či námořní cíle jsou uvedeny v článku McDonnell Douglas F-15E Strike Eagle.\n\n\n11 Závěsných bodů, maximální váha výzbroje činí 7 300 Kg\n\n"}
{"id": "160656", "url": "https://cs.wikipedia.org/wiki?curid=160656", "title": "Asijsko-pacifické hospodářské společenství", "text": "Asijsko-pacifické hospodářské společenství\n\nAsijsko-pacifické hospodářské společenství (, zkratka APEC) je organizace sdružující 21 zemí. Tyto země vytvářejí polovinu HDP světa. Cílem tohoto seskupení je zlepšit ekonomické a politické vztahy mezi členskými státy. Tato ekonomická integrace má své sídlo v Singapuru.\n\nZakládajících členů bylo v roce 1989 dvanáct: Austrálie, Brunej, Filipíny, Indonésie, Japonsko, Jižní Korea, Kanada, Malajsie, Nový Zéland, Thajsko, Singapur a USA. V roce 1991 přistoupily Čína, Hong Kong a Tchaj-wan, v roce 1993 Mexiko a Papua Nová Guinea, v roce 1994 Chile a v roce 1998 Peru, Rusko a Vietnam.\n\nAPEC vzniklo původně jako diskusní fórum zemí, které chtěly řešit ekonomické problémy regionu. Po celé období své existence sleduje následující cíle:\nNaplňováním těchto cílů vedlo ke vzniku regionálního seskupení s obrovskou ekonomickou silou. Státy APEC se podílí na třetině rozlohy světa, žije v nich přibližně 40 % obyvatelstva, podílí se na více než polovině světového HDP a přibližně 45 % světového obchodu.\n\nV roce 1994 byl stanoven ambiciózní cíl − vytvoření zóny volného obchodu. Za tímto účelem byl vytvořen akční plán, který má vést k naplňování volného obchodu. Plán je postavený na dobrovolnosti a korespondují s ním tři hlavní pilíře APEC:\nOd roku 1993 se uvolňuje obchod a rostou investice v regionu. Roste rovněž podíl vzájemného obchodu mezi státy APEC.\n\n"}
{"id": "160687", "url": "https://cs.wikipedia.org/wiki?curid=160687", "title": "Konformita", "text": "Konformita\n\nKonformita nebo konformismus (z lat. \"con-formis\", shodného tvaru, podoby) je přizpůsobení se převažujícím či dominantním názorům, požadavkům, normám skupiny či společnosti, v níž člověk žije, a potlačení projevů vlastních. Tento pojem poprvé zmínil ve svém článku A. Jenness.\n\nNěkteří autoři se shodují na tom, že určitá míra konformity je jedním z logických důsledků socializace a je podmínkou pro bezkonfliktní fungování společnosti. Nadměrná konformita ovšem vede k potlačení vlastní individuality, k povrchnímu přijímání společenských rolí, případně k nezodpovědnosti. Bývá například spojována s byrokracií.\n\nOpakem konformity je antikonformita, záměrné vystupování proti normám společnosti, které se může jevit jako zásadovost, ale i nepružnost, nepřizpůsobivost, a které může přerůst až v revoltu.\nObjevuje se nejčastěji u mladých lidí, připisuje se někdy umělcům (bohémům), výjimečným i marginálním osobnostem. Silný antikonformismus může přerůst až v deviantní chování.\n\nStřed mezi konformitou a antikonformitou tvoří nonkonformita.\nČlověk jedná s ohledem na normy své společnosti, ale podle vlastního rozumu. Vše si řádně rozmyslí, ohlíží se na důsledky svého jednání, bere v potaz několik úhlů pohledu.\n\nV úzké skupině lidí, představuje konformita způsob, jakým se lze chránit před vnějšími negativními vlivy. Vede k urychlení procesu konfirmace a tím lze například urychlit proces vytváření zákonů. Lze tedy pozorovat, že díky konformismu existují samotné normy, které jsou zpětně konformitou validovány. Můžeme tedy tvrdit, že konformismus přispívá k nastolení sociálních norem a pořádku ve společnosti. \nNa druhou stranu konformita ve společnosti způsobuje i vyšší pravděpodobnost nemorálního jednání. Za 2. světové války se zjistilo, že německé vojenské jednotky, byly díky konformnímu následování rozkazů schopni páchat zločiny vůči lidskosti, zatímco každý voják jakožto jedinec se distancoval od tohoto jednání. \n\nKonformita ničí schopnost rozlišovat kvalitu informací. Následování způsobuje, že dochází k mělké analýze okolního světa a uvrhuje nás to před rozhodnutí, která jsou učiněna na základě přejatých postojů či informací, což lze demonstrovat na Aschově experimentu. \nMuzafer Sherif zkoumal, kolik lidí by změnilo jejich názory, aby byly v souladu se stanoviskem skupiny. V jeho experimentu, účastníci byli umístěni do temné místnosti a měli za úkol sledovat světelný bod ve vzdálenosti 4,5 m. Účastníci poté odhadovali, o jakou vzdálenost se tečka pohnula. Ve skutečnosti se světelná tečka nepohnula, dojem z pohybu byl způsoben vizuální iluzí známou jako autokinetic effect. Nejdříve se odhady lidí lišily, ale postupně se lidé začali shodovat a přiklánět k většinovým názorům. Podle Sherifa se jednalo o simulaci, jak se ve společnosti vyvíjí sociální normy, které poskytují společné referenční rámce.\n\nV dalším experimentu účastníci plnili úlohu očitého svědka a měli z několika podezřelých lidí určit viníka. Nejdříve jim byli podezřelí ukazováni po jednom a poté všichni dohromady. Pro ztížení dostali účastníci na identifikaci pachatele limit 1 sekundu. Jedné skupině bylo řečeno, že jejich odpověď je velmi důležitá a bude použita v soudním procesu. Pro ostatní to byl jen výzkum. Větší motivace první skupiny k vyřčení správné odpovědi zapříčinila až 51% konformitu, zatímco v druhé skupině se shodlo pouhých 35% uchazečů.\n\nSolomon Asch v roce 1951 zkoumal vliv tlaku skupiny na odpovědi jedince týkajících se zcela zřejmé otázky. 74% účastníků testu podlehlo konformnímu jednání a odpovědělo očividně chybně. \nŠokující výsledky přinesl experiment Stanleyho Milgrama, který zkoumal poslušnost lidí vůči autoritě. Odhalil, že velká část lidí zachová poslušnost vůči autoritě, i když je to v konfliktu s jejich svědomím. \n\nH. Kelman rozlišuje 3 základní typy konformity.\n\nJe typem vnějšího přizpůsobení, které je pouze dočasné. „S vyhověním se setkáváme v běžném životě například v situacích, kdy vyjdeme někomu vstříc. “ Příklad: Situace na silnici: řidič zpomalí na požadovanou rychlost, třebaže by jel dle svého úsudku a zvyku jinak. Přizpůsobí se proto, že to dělají i ostatní řidiči očekávajíce policejní kontrolu. Po určité době ale opět zrychlí.\nJe vnitřní přijetí, podle kterého se člověk bude řídit už napořád. Příklad: Řidič jezdící stále nepřiměřenou rychlostí se na základě podnětu z okolí, vlivu rodiny či dopravní nehody změní a začne jezdit opatrněji. Tato změna je ovšem trvalá a vnitřně přijatá. Neboli „souhlasíme s tím, že názor většiny je správnější.“\nČlověk se ztotožňuje s nějakým vzorem a jedná podle něho. Příklad: „Změníme své názory či stanoviska, abychom se podobali nějaké jiné osobě, kterou respektujeme či obdivujeme.“\n\nPrvním projevem konformity je poslušnost. Tato forma je považována za nejpovrchnější. Jinými slovy člověk nemusí změnit své přesvědčení, názory, ale pouze své chování. Jejími nejčastějšími důvody je odměna či hrozba trestu. Doba trvání této proměny je tedy velmi silně ovlivněna tím, jak dlouho je přislíbena odměna či hrozí trest. Slaměník (2009) chápe poslušnost jako změnu chování vyvolanou přímým příkazem nebo nařízením. V krajním případě se jedná o požadavek, který je v rozporu s morálními zásadami jednice, tehdy je to velmi nepříjemné. „\"Přesto, že poslušnost je většinou jednoznačně odsuzovaným jevem, i ona má svou roli ve fungování společnosti.\"“ Slaměník (2009) jako příklad uvádí příkazy policie či armády v situacích živelních pohrom, ohrožení životů a majetku při hrozbě teroristických útoků apod.\n\nDalším projevem je vyhovění. To se může odehrávat na vědomé či nevědomé úrovni. Slaměník (2009) vyhovění chápe jako přímý požadavek jiné osoby, resp. přání jiného člověka v naději, že mu bude vyhověno. Vyhovění je něco mezi akceptací a poslušností, tedy „provází konflikt mezi tím, co člověk chce a nechce, ale v mírnější podobě, a proto je vyhovění označováno za vnější, povrchní konformitu.“ K vědomému ztotožnění nejčastěji dochází například pokud nám daná osoba přijde vtipná, milá, a to se může silně projevit na našem chování. To nevědomé může probíhat například pozorováním rodičů, ke kterým máme většinou už od dětství velmi silný vztah. Tedy jde o identifikaci na základě statusu: „\"dítě napodobuje role rodičů, protože touží mít jejich kompetenci, být jako jsou oni, způsobilí a mocní\"“ Jako další příklad nám mohou sloužit každodenní situace běžného života, jako je „přeparkování auta, protože soused bude stěhovat rozměrnější předměty a více místa mu to usnadní, koupě zboží nabízené podomním prodavačem, přispění nadační částkou na nějaký fond apod.“\n\nPosledním a také nejsilnějším projevem konformity je akceptace. Jedná se o úplné ztotožnění s naším vzorem či se skupinou. „\"Člověk začne myslet a jednat v souladu se skupinou, aniž by pociťoval rozpor se svým přesvědčením.\"“ Jde tedy o propojení našeho chování v souladu s našimi vnitřními \nhodnotami. Toto propojení je tedy vzhledem k provázanosti s naším vnitřním přesvědčením poměrně trvalé. \n„\"Podle Freuda vstřebávání rodičovských příkazů a zákazů dítětem, vede k vytvoření super-ega, jeho osobní morálky. Toto super-ego reprezentuje strukturu norem a stává se „instancí řídící chování v souladu s těmito normami\"“ (Staub)“\n\n\n\nPříklad: \"Skupina domluvených lidí byla požádána, aby odpovídala na dané otázky špatně. Zbytek několika testovaných i přes svou znalost správné odpovědi taktéž odpověděl špatně – zkonformoval se. Stačil však jeden člověk, který nesouhlasil a přidali se i další\"\n\n\nPříklad: \"Partnerka přivede svého přítele poprvé do rodiny a ten, aby udělal co nejlepší dojem, bude se chovat co nejlépe.\"\n\n\nNárodnost - I národnost je faktorem konformního jednání. Existují národy, pro které je typický individualismus, kde bude konformita nižší a naopak národy, které projevují vyšší míru kolektivismu bude konformita vyšší.\n\n\nDeindividualizace vyjadřuje ztrátu individuality. Posiluje konformismus a jedinci se přestávají vnímat jako jedinci a stávají se anonymními osobami. Tato anonymita může být podpořena maskováním, nebo jednotným oblečením, jako například u Ku-Klux-Klanu.\n\nDeindividualizace společně s anonymitou má negativní důsledky na společnost a její jedince, protože deindividualizovaní jedinci mají tendenci k prolomování norem a k přenášení zodpovědnosti na jiné. Proto se v anonymních prostředích (například: velkoměsta, karnevaly v maskách, …) u jedinců zvyšuje pohotovost k agresivnímu a antisociálnímu jednání.\n\nPhilip Zimbardo se intenzivně zabýval deindividualizací a v roce 1983 provedl experiment se skupinou studentek, kde se ukázalo, že při navození anonymního prostředí studentky udělovali dvakrát více elektrošoků, než individualizované.\n\nNekonformnost je opak konformity a jedná se o projev nezávislosti v názoru a jednání. Nekonformní jedinec může vystupovat proti názoru ostatních a zpravidla si stojí za svým názorem, ať už má pravdu nebo ne a je pro něj důležité že se nachází v opozici. Rozdíl mezi nezávislým a nekonformním jedincem je, že nezávislý jedinec si vyslechne názor ostatních a je schopen přijmout názor, který vyhodnotí za správný.\n\nČastým důvodem konformního chování lidí je, že se takové chování vyplácí. Psychologické vysvětlení vychází z konstrukce následujících psychologických potřeb či motivů. Potřebou rozumíme nějaký „nedostatek“, který chceme naplnit, motivem nějaký důvod, smysl, původ našeho jednání.\nChceme být oblíbenými členy skupiny, někam zapadnout. Kvůli tomu přizpůsobíme své chování očekávání ostatních členů skupiny. Toho nejčastěji snažíme dosáhnout pomocí aplikování vzorců chování, které jsme se buď naučili v dětství, nebo je odpozorovali od svých vzorů. Těmi nejvlivnějšími faktory je nejčastěji rodina, potažmo prostředí, ve kterém jsme vyrůstali. Motivy potřeby být oblíben se velmi liší, záleží na našem nastavení vnitřních hodnot. Něčím motivem může být například ekonomický zisk, motivem někoho jiného může být blaho společnosti. U dítěte nám může fungovat tzv. „morálka hodného dítěte“, resp. „Dítě jedná tak, jak se od hodného dítěte očekává. Je přítomný silný důraz na konformitu. Správné je to, co za správné považují ostatní.\nNa základě prožitým situací „zaujímáme vůči objektům hodnotící vztahy – přiřazujeme jim určitou hodnotu, jeví se nám v určité míře žádoucí, nebo nežádoucí, dobré nebo špatné, užitečné nebo neužitečné, morální nebo nemorální, důležité nebo zbytečné, krásné nebo ošklivé, pravdivé nebo nepravdivé…“\nSkupina na nás má informační vliv. Pokud si nejsme něčím jisti, nebo máme názor odlišný od ostatních členů skupiny, máme často sklony ke konformnímu chování. Za pravdu je tedy mezi členy skupiny často považováno to časté tvrzení. To je sice také častěji pravdivé, ale nemusí to být pravidlem. Zvláště u menších skupin, jako jsou například rodiny může docházet k dezinformaci, která je způsobená rodiči a poté se přenáší na děti. Zvláště mladší děti si pak často ony informace ani neověřují, protože jsou pro ně rodiče jejich vzorem, tedy dochází často k internalizaci.\n\nPřestože konformita obvykle vede jednotlivce k tomu, aby mysleli a konali víc jako skupina, jednotlivci jen příležitostně zvrátí tuto tendenci a snaží se v menšině ovlivnit okolí. Tento jev je známý jako menšinový vliv, speciální případ informačního vlivu. Menšinový vliv je více pravděpodobný v případě, že lidé umí zaujmout jasné a konzistentní stanovisko z jejich úhlu pohledu. Pokud je menšina nekonzistentní a vykazuje známky nejistoty, šance na ovlivnění ostatních je malá. Avšak menšina, která předloží silné a přesvědčivé argumenty nebo fakta zvyšuje pravděpodobnost změny přesvědčení a chování většiny. Členové menšiny, kteří jsou vnímáni jako experti, mají větší šanci na úspěch.\nJako příklad nám může sloužit jednání školní rady o výzdobě školy. Předpokládejme, že z deseti učitelů jsou dva učitelé výtvarné výchovy. Tito mohou, vzhledem ke svému vzdělání, přesvědčit ostatní členy skupiny o tom jakou zvolit dekoraci, a tak ovlivní i ostatní členy skupiny, kteří pro jejich návrhy mohou hlasovat.\n\nDalší forma menšinového vlivu může v některých případech převážit konformismus a vést k nezdravé dynamice skupiny. Průzkum americké University of Washington z roku 2007 zjistil, že jeden narušitel skupinové dynamiky může podstatně zvýšit množství konfliktů a snížit kvalitu týmové spolupráce. Narušitelé často vytvářejí negativní emocionální prostředí, které ruší zdravé fungovaní skupiny. Takovým případům se lze vyhnout pečlivým výběrovým řízením nebo narušitele přidělit na pozice, které vyžadují méně sociální interakce.\n\n\nGrafologie a Psychologie: Konformita\n"}
{"id": "160691", "url": "https://cs.wikipedia.org/wiki?curid=160691", "title": "Push the Beat for This Jam (The Second Chapter)", "text": "Push the Beat for This Jam (The Second Chapter)\n\nPush the Beat for This Jam je druhé kompilační album německé hudební skupiny Scooter. Album se skládá z dvou CD. Bylo vydáno roku 2002, na prvním CD je 19 skladeb a na druhém 13.\n\n\n\n"}
{"id": "160694", "url": "https://cs.wikipedia.org/wiki?curid=160694", "title": "Oskar Nedbal", "text": "Oskar Nedbal\n\nOskar Nedbal (26. března 1874 Tábor – 24. prosince 1930 Záhřeb, Chorvatsko) byl český hudební skladatel, dirigent a violista.\n\nOskar Nedbal se narodil v rodině advokáta JUDr. Karla Nedbala (1836-1899) jako předposlední ze sedmi dětí. Otec byl zakladatelem místního hudebního spolku a propagátorem hudby, také jeho potomci měli k hudbě vztah a nadání. Matka Aloisie, rozená Hejnová z Pelhřimova, pocházela stejně jako její manžel z dobře situované rodiny hospodářského správce. Děti vychovávali ve vlasteneckém duchu. Oskarovi dal již v jeho útlém věku základy hry na housle místní regenschori Anderle. Když začal studovat na táborském gymnáziu a otec poznal, že kromě výrazného talentu jeví o hudbu i vážný zájem, přihlásil jej roku 1885 na pražskou konzervatoř. Jedenáctiletý Oskar byl přijat do třídy profesora Bláhy (hra na trubku - tympán). Dva roky se ve třídě učil na trubku a přitom soukromě u učitele Ferdinanda Lachnera na housle. V roce 1887 přestoupil do oddělení houslí k profesorovi a řediteli Antonínu Bennewitzovi a tam přešel ke hře na violu. Od 1. ledna 1891 se Nedbal stal žákem profesora Antonína Dvořáka, který na konzervatoři vyučoval hudební kompozici. Jeho talent mistra zaujal. Oskar školu ukončil absolventským houslovým koncertem, o němž pochvalně psaly tehdejší pražské noviny.\n\nNa konzervatoři se Nedbal spřátelil se spolužákem Josefem Sukem.\nV roce 1891 – v posledním ročníku na konzervatoři, kdy se Nedbal v prodlouženém studiu věnoval kompozici – na podnět profesora komorní hudby Hanuše Wihana a zejména z iniciativy Nedbala a Suka došlo k sestavení smyčcového kvarteta. Vzniklo později velmi známé České kvarteto – toto jméno neslo od roku 1892. Oskar Nedbal v kvartetu působil 14 let nejen jako výborný violista a manažer, ale byl i vůdčí osobností tohoto hudebního tělesa.\n\nKromě hraní na violu se Oskar Nedbal zajímal o dirigování a 24. listopadu 1896 ve svých 22 letech poprvé dirigoval Českou filharmonii s velkým úspěchem a potom s ní spolupracoval až do roku 1906. Otevřela se mu cesta do hudebního světa, v němž brzy vyzrál na jednoho z nejvýznamnějších dirigentů (řídil koncerty např. v Berlíně, Paříži, Petrohradu, Varšavě, Oděse, Vídni a Londýně).\nDo úspěšného začátku kariéry mladého hudebníka zasáhla nemoc (1894) a smrt kolegy z \"Českého kvarteta\" Otty Bergera, dobrovolný odchod ze života (1898) Oskarova staršího bratra Viléma, těžká nemoc a smrt otce (26. 2. 1899), nemoc, dlouhé léčení a skon sedmadvacetileté manželky Josefiny Léta po ovdovění Nedbal žil a pracoval (i s Českým kvartetem) v pronajatém domku v Táboře, poblíž místa odpočinku své ženy.\n\nV roce 1906 Oskar Nedbal náhle odjel s Marií Hoffmannovou do Vídně. Odcestovali krátce do Egypta a Sýrie a od června 1906 žili ve Vídni v 8.obvodu poblíž \"Divadla v Josefově\".\nPo vyřízení složitého rozvodu a splnění podmínek pro sňatek se Oskar Nedbal s Marií 20. června 1910 v Prešpurku (Bratislavě) podruhé oženil.\nVe Vídni se Nedbal stal ještě populárním a uznávaným umělcem. Na podzim 1907 dirigoval první velký koncert ve Vídni a potom dalších skoro 12 let stál v čele vídeňského symfonického \"Tonkünstler orchestru\". V roce 1909 byl Oskar Václav Jindřich Nedbal v Budapešti žijícím uherským státním občanem Davidem Popperem přijat za vlastního syna. Podle výnosu ministerstva spravedlnosti se od té doby podepisoval Nedbal-Popper.\n\nOskar Nedbal se nevěnoval jen dirigování, ale i komponování. Po starší baletní pantomimě z roku 1902 \"Pohádka o Honzovi\" složil během let 1908–1912 další balety: \"Z pohádky do pohádky, Princezna Hyacinta a Čertova babička\" V letech 1910-1912 složil operetu \"Polská krev\". Námět našla Marie Nedbalová v Puškinově povídce \"Slečna selka\", podle níž napsal Leo Stein operetní libreto. V létě tvořil v klidu barokního zámečku v Kamenné Lhotě nedaleko Tábora a také měsíc u Jaderského moře. Opereta měla premiéru 25. října 1913 ve Vídni, byl to triumf a nejúspěšnější novinka sezóny. V prosinci 1913 proběhla česká premiéra v Plzni a během jednoho roku \"Polskou krev\" uvedlo na stovku divadel v Německu a Rakousku.\n\nV ČSR byla opereta zfilmována poprvé již v roce 1934 (premiéra 1. prosince 1934, režie Karel Lamač, hlavní role Anny Ondráková a Theodor Pištěk a v televizi (ČT) jako televizní film v roce 1978, režie František Filip, hlavní role Kateřina Macháčková a Josef Abrhám).\n\nV létě 1915 pracoval Nedbal v zámečku u Plané nad Lužnicí (Strkov) na dokončení své třetí operety – \"Vinobraní\". Ta měla premiéru 11. února 1916 ve Vídni, českou v květnu ve Vinohradském divadle v Praze, kde ji dirigoval autorův synovec Karel Nedbal a režii měl Karel Hašler. \"Vinobraní\" mělo pak 46 repríz.\n\nV červnu 1918 obdržel Nedbal do Plané nad Lužnicí dopis z Vídně, který syn Oskar poslal původně z Prešpurku otci na jeho vídeňskou adresu. V listu prosil o prominutí svých prohřešků a chování a slíbil, že se polepší a brzy na bojišti (I. sv. války) dokáže, že je čestný a hoden jména. Otec Nedbal ihned jel vlakem za synem, ale při čekání ve Vídni na další spoj obdržel zprávu o synově smrti. Oskar Nedbal mladší (nar. 1901) studoval gymnázium v Táboře, v roce 1912 přešel na gymnázium v Mělníku a brzy do Českých Budějovic; v roce 1916 byl otcem poslán do vojenské vyšší reálky v Hranicích. I odtud byl převelen (1917) do Prešpurku do přípravky na polní využití. V duševní krizi napsal sebekritické zhodnocení svého dosavadního života a odeslal poštou otci. Za několik dní, v mylném přesvědčení o nezájmu otce se v Prešpurku v červnu 1918 při výkonu strážní služby zastřelil.\n\nPo vzniku Československa (1918) se Oskar Nedbal rozhodl vrátit domů. Dokončil ve Vídni probíhající koncertní sezónu a k 10. dubnu 1919 dal v \"Tonkünstler orchestru\" výpověď. Manželé Nedbalovi požádali o domovské právo, Oskar v Táboře a Marie v rodných jihočeských Vodňanech a získali československé občanství. V červnu 1919 se spolu s jinými repatrianty stěhovali do ČSR; Nedbalovi do pronajatého zámečku v Chlumu u Třeboně.\nOskar Nedbal však nenašel plné pochopení, zejména v Praze, spíše závist a pomluvy a někteří lidé z hudebního světa mu vyčítali jeho údajné projevy nemístné loajality k Rakousku při jeho pobytu ve Vídni.\nK dirigování velkého československého orchestru se skoro nedostal. Zklamaný hudebník-skladatel však pracoval dál, žil převážně v ústraní v Chlumu u Třeboně. Složil zde jedinou svoji operu \"Sedlák Jakub\". Premiéru měla na podzim 1922 v Brně, ale bez většího ohlasu.\nNedbal cítil úbytek své tvořivé síly a viděl možnost uplatnění jedině v nabídce bratislavského ředitele SND B. Jeřábka.\n\nZklamaný a duševně strádající Nedbal odešel z Čech na Slovensko a přijal místo ředitele opery Slovenského národního divadla v Bratislavě. Situace SND - finanční i personální byla složitá, ale Nedbal přistoupil na podmínky a podepsal smlouvu. 26. srpna 1923 začal dirigováním opery \"Prodaná nevěsta\" v nastudování režiséra Jaroslava Kvapila a úspěchem. Během krátkého času získal několik významných uznání, např. Komenského univerzita jej jmenovala lektorem instrumentace, totéž přednášel v Hudební a dramatické akademii, společnost \"Radiojournal\" mu svěřila vedení hudebního vysílání bratislavské pobočky (řídil také několik přímých symfonických přenosů z Prahy). Dne 8. října 1924 mu byla ministrem povolena změna jména Nedbal-Popper zpět na jméno Nedbal. V červnu 1925 zorganizoval 14denní zájezd opery do Prahy, kde uvedený \"Sedlák kavalír\" měl úspěch.\n\nNedbal výrazně pozvedl uměleckou úroveň opery i činohry.\nBez vloh k ředitelování ale naivně přijal i nesolidní nabídku na vedení celého divadla. Rostly problémy s nedostatkem financí, slíbené podpory nedostával a naopak se stal terčem anonymních pomluv a nenávistných útoků. Jako ředitel se snažil vše řešit, někdy i za cenu drobných ústupků. Po letech úsilí o zlepšení pozice SND – obklopen mnoha nepřejícími lidmi, unaven stálými rozpory a také občasnými neshodami s manželkou Marií – cítil velké duševní vyčerpání. Přiznal sám sobě pochybnosti o vhodnosti převzetí podnikatelského závazku. Jedním z posledních větších rozhodnutí bylo to, že předal činohru SND do vedení režiséra Jána Borodáče a zároveň Václava Jiříkovského z šéfa činohry povýšil na hospodářského ředitele a svého zástupce.\n\nDalší nápory obtíží již Nedbal nevydržel a na podzim 1928 se vzdal podnikatelského vedení.\nJeště přemluvil svého synovce Karla Nedbala, aby opustil Olomouc a převzal vedení bratislavské opery. V květnu 1930 měsíční zájezd opery do Prahy skončil finanční ztrátou a Oskar Nedbal byl mnohými označován za hlavního viníka všech potíží v divadle, i když kontrola z ministerstva konstatovala, že z jeho strany nedošlo k pochybení a že rozhodující část deficitu není z doby jeho vedení. Rostly dluhy a penále za nesplácené půjčky, nebyly peníze na výplaty, další půjčky bankou ani podpory z ministerstva nebyly již poskytnuty.\nDošlo k rozhodnutí: vedení SND převezme zpět družstvo a Nedbal musí vše uhradit. Dostal se do těžké finanční situace a zvládnout ji nedokázal. Protože se zaručil za finanční závazky, přišel o všechny své úspory. Předložil svůj abdikační list s návrhem, aby se vedení SND ujal šéf opery Karel Nedbal a také s žádostí o přispění peněz na finanční uspokojení mnoha věřitelů.\n\nV půli prosince 1930 odjel do chorvatského Záhřebu k vystoupení s tamní filharmonií a k vedení premiéry své \"Pohádky o Honzovi\" v Chorvatském národním divadle. Cestou se mu zdravotně přitížilo, jak z dlouhé atmosféry pomluv, zášti a intrik, tak z čerstvě obdržené zprávy o zamítnutí jeho žádosti o finanční pomoc na úhrady dluhů. Byl na konci všech fyzických a psychických sil a myslel jen na své jméno a čest. Den po veřejném koncertním vystoupení – na Štědrý den roku 1930 v 11 hodin dopoledne Oskar Nedbal spáchal sebevraždu skokem z okna zkušebny v budově divadla.\n\nOskar Nedbal byl pohřben na záhřebském hřbitově Mirogoj.\n\nMyšlenka na převezení skladatelových ostatků zpět se zrodila v hlavě houslového virtuosa Josefa Suka, s jehož dědečkem Oskar Nedbal hrával v \"Českém kvartetu\". Za pomoci ministerstva zahraničí byly jeho ostatky převezeny a Oskar Nedbal byl 12. května 2006 pohřben na pražském Slavíně.\n\n\n\n\n\n\n\nHudba Oskara Nedbala byla použita v dalších hraných a dokumentárních filmech a televizních inscenacích, zejména v loutkovém filmu Jiřího Trnky \"Zvířátka a Petrovští\" (1946).\n\n\n"}
{"id": "160702", "url": "https://cs.wikipedia.org/wiki?curid=160702", "title": "Morihei Uešiba", "text": "Morihei Uešiba\n\nMorihei Uešiba (植芝 盛平, \"Uešiba Morihei\"; 14. prosince 1883 – 26. dubna 1969) byl velký učitel bojových umění, filozof a zakladatel aikida. Studenty aikida je také často titulován jako \"Kaiso\" (開祖) – „zakladatel“ nebo \"Ósensei\" (翁先生) – „velký učitel“.\n\nMorihei Uešiba se narodil v Tanabe, prefektura Wakajama, Japonsko 14. prosince 1883. Během Moriheiova dětství žila rodina v Maizuru (prefektura Kjóto). O bojová umění se začal zajímat poté, co viděl, jak byl zbit jeho otec. To ho hluboce zasáhlo. Poté, co se se ženou v roce 1912 přestěhoval na sever ostrova Hokkaidó, začal trénovat aiki-džúdžucu školy Daitó-rjú (大東流合気柔術) pod vedením Sókaku Takedy.\n\nPoté, co Uešiba opustil Hokkaidó, dostal se pod vedení Onisaburó Degučiho, spirituálního vůdce sekty Ómoto-kjó v Ajabe. Během svého působení v sektě se seznámil s politickými špičkami a jako učitel bojových umění v Ajabe začal členy sekty trénovat. Posléze se vypravil do Mongolska založit utopickou kolonii Ómoto-kjó.\n\nUešiba se později od obou učitelů distancoval, ačkoli jejich vliv byl pro Aikidó nezanedbatelný. Bojová umění se pro něj pozvolna stávala mnohem více životním stylem než pouhými technikami. I proto se během druhé světové války stáhl do ústraní a Aikidó nevyučoval.\n\nMorihei Uešiba zemřel 26. dubna 1969.\n\n\n\n\n"}
{"id": "160705", "url": "https://cs.wikipedia.org/wiki?curid=160705", "title": "Travelátor", "text": "Travelátor\n\nPohyblivý chodník čili travelátor je technické zařízení z kategorie zdvihadel, jedná se o dopravní mechanismus přepravující osoby nebo zavazadla na krátké vzdálenosti, podobně jako eskalátor či výtah.\n\nJe možné je kategorizovat podle sklonu a délky dráhy, přepravní kapacity a rychlosti pohybu. Používají se pouze do určitého sklonu, poté jsou nahrazeny eskalátory nebo výtahy. Jejich použití je délkově omezeno. Používají se pouze tam, kde mají praktické využití.\n\nJejich užití bývá velmi různorodé - používají se zejména v dopravních terminálech, nákupních a komerčních střediscích, kulturních zařízeních apod.\n\nV nákupních střediscích se šikmými travelátory bývají nákupní vozíky upraveny tak, aby byly na šikmé ploše travelátoru automaticky zablokovány proti samovolné jízdě dolů.\n\nNejdelší travelátor v Česku se nachází na Letišti Václava Havla Praha. \n\nNejvětší výrobu travelátorů má švédský Thyssen. Dalšími výrobci jsou např. Schindler, Otis, KONE nebo české Výtahy Ostrava.\n"}
{"id": "160708", "url": "https://cs.wikipedia.org/wiki?curid=160708", "title": "Michael Jordan", "text": "Michael Jordan\n\nMichael Jordan (* 17. února 1963, Brooklyn, USA) je bývalý americký profesionální basketbalista. Je považován za jednoho z nejlepších basketbalistů všech dob.\n\nHrál v NBA za tým Chicago Bulls (1984–1993, 1995–1998). Později se stal spolumajitelem týmu Washington Wizards, za který v roce 2001 nečekaně znovu nastoupil i jako hráč a hrál za něj do sezóny roku 2003, kdy po jejím závěru ukončil svou profesionální kariéru.\n\nSvůj tým dovedl šestkrát do finále NBA (1991, 1992, 1993, 1996, 1997 a 1998), ve všech šesti případech Bulls finále vyhráli a Jordan byl vyhlášen nejužitečnějším hráčem finálové série (MVP). Kromě toho byl také pětkrát vyhlášen nejužitečnějším hráčem NBA za celou sezónu: 1988, 1991, 1992, 1996 a 1998. Jeho průměr 30,12 bodu na zápas jej řadí v průměrné produktivitě na 1. místo v historických tabulkách NBA (druhý Wilt Chamberlain zaostává o 0,06 bodu). O jeho univerzálnosti a přínosu pro tým svědčí fakt, že byl také jednou vyhlášen nejlépe bránícím hráčem NBA (v roce 1988).\nJde o držitele dvou zlatých medailí z olympijských her – z let 1984 a 1992.\n\nZajímavostí v jeho kariéře je odskok od basketbalu k profesionálnímu baseballu, když od roku 1993 po dvě léta nastupoval za tým Chicago White Sox, kde se moc neprosadil. Následně se vrátil jak k basketbalu, tak k Bulls a pomohl jim k dalším třem titulům vítěze NBA.\n\nNarodil se v Brooklynu, New York, NY. Brzy po narození se rodina přestěhovala do Wilmingtonu v Severní Karolíně. Tam navštěvoval střední školu Emsley A. Laney, kde započal svou sportovní kariéru, když za školu hrál americký fotbal, baseball a basketbal.\n\nRoku 1981 získal sportovní stipendium pro studium na University of North Carolina at Chapel Hill, kde poté studoval obor kulturní geografie. Na univerzitě se hned první sezónu 1981–1982 ukázal jako velmi talentovaný hráč. Sezónu končil s průměrem 13,4 bodů na zápas a úspěšností 53,4 %. Tím byl vyhlášen univerzitním basketbalovým nováčkem východního konference USA (ACC). V oné sezóně s týmem vyhráli univerzitní pohár NCAA.\n\nZa univerzitu hrál ještě dvě sezóny, kdy měl vždy průměr 20 bodů na zápas a úspěšnost okolo 54 %. Roku 1983 vyhrál Naismithův pohár pro nejlepšího hráče a o rok později i Woodenův pohár. V roce 1984 přerušil studium na univerzitě, jelikož byl draftován týmem Chicago Bulls do NBA. Téhož roku byl i ve vítězném týmu na letních olympijských hrách v Los Angeles. Studium dokončil roku 1986.\n\nVe své první sezóně v NBA si udržel průměr 28,2 bodů na zápas s úspěšností 51,5 %. Také byl diváky zvolen do all-star týmu a objevil se na obálce prestižního sportovního časopisu Sports Illustrated. Jeho zvolení do all-star týmu však vzbudilo kontroverzi mezi zkušenějšími hráči, kteří dokonce odmítali Jordanovi během hry přihrát. Jordan sice vyhrál ocenění nováček roku, ale jeho tým vypadl již v prvním kole playoff. Ve své druhé sezóně si zlomil nohu a odehrál jen 18 zápasů, toho využil pro dostudování univerzity.\n\nNásledujících sedm sezón byl na vrcholu své kariéry, kdy jeho průměr neklesl pod 30 bodů na zápas. V sezónách 1986–87, 1987–88 a 1989–90 třikrát překonal hranici 1000 košů v sezóně. Právě v sezóně 1986–87 se stal teprve druhým hráčem, který pokořil hranici 3000 bodů na sezónu, prvním byl Wilt Chamberlain, konkrétně šlo o 3041 bodů. Tuto hranici již znovu nepřekročil. V těchto sedmi sezónách jeho průměr neklesl pod 943 košů a 2400 bodů na sezónu. V letech 1991, 1992 a 1993 dovedl tým Chicago Bulls k vítězství v playoff NBA. Sám se v těchto letech stal třikrát nejužitečnějším hráčem finále playoff a v letech 1991 a 1992 i nejužitečnějším hráčem celé sezóny NBA. V roce 1992 dále úspěšně reprezentoval svou vlast, když s tzv. Dream Team vyhrál zlatou medaili na letních olympijských hrách v Barceloně.\n\nRoku 1993 si prošel obdobím kontroverze, když byl obviňován z gamblerství. V červenci téhož roku byl navíc jeho otec zavražděn při loupežném přepadení. Jordan kvůli stresu přerušil kariéru. Roku 1994 podepsal smlouvu s baseballovým týmem Chicago White Sox, že bude hrát za jejich týmy v Minor league baseball. Skutečně nastoupil za tým Birmingham Barons a později za Scottsdale Scorpions.\n\nBez Jordana Chicago Bulls vypadli v druhém kole playoff. V březnu 1995 dvěma slovy („Jsem zpět“) oznámil, že se vrací do NBA. V probíhající sezóně ještě stihl dohrát sedmnáct zápasů s průměrem 26,9 bodů na zápas a úspěšností 41,1 %. Tým však znovu v playoff vypadl. Pro následující sezónu proto Jordan začal znovu přísně trénovat.\n\nV sezóně 1995–96 se Jordan i Bulls předvedli znamenitě. Jordan byl znovu nejlepším hráčem s 30,4 body na zápas a úspěšností 49,5 %. Tým Chicago Bulls zase stanovil nový rekord s 72 výhrami a jen 10 porážkami. Tým také znovu vyhrál playoff NBA. Jordan byl již počtvrté jmenován nejužitečnějším hráčem finálových zápasů, a tím překonal rekord Magica Johnsona. V následující sezóně tým vyhrál 69 zápasů a Jordan zaznamenal skóre 29,6 bodů na zápas s úspěšností 48,6 %. Bulls po dlouhé bitvě znovu vyhráli finále playoff a Jordan získal trofej pro nejužitečnějšího hráče.\n\nJeho poslední sezónou v Chicago Bulls byla 1997–98, kdy si udržel 28,7 bodů na zápas a úspěšnost 46,5 %. V této době mu bylo již 35 let. V playoff získal Jordan s týmem již šestý pohár pro nejlepší tým a on sám pro nejužitečnějšího hráče.\n\nRoku 1999 mu vypršela smlouva a i proto se rozhodl již podruhé přerušit kariéru, kdy se přesněji rozhodl, že se na 99 % k hráčské kariéře nevrátí. O rok později se do světa NBA vrátil jako spolumajitel týmu Washington Wizards. V roce 2001 však oznámil, že hodlá hrát za tým Wizards. Po 60 zápasech však kvůli zranění kolene z týmu odešel. V této sezóně zaznamenal 22,9 bodů na zápas. Svou poslední sezónu odehrál po návratu do týmu Wizards v roce 2003. Jednalo se již o čtrnáctou sezónu, tím Jordan zlomil dosavadní rekord, který držel Kareem Abdul-Jabbar. Sezónu ukončil s průměrem 20 bodů na zápas. Poté již definitivně ukončil kariéru.\n\nMomentálně je majitelem týmu Charlotte Hornets (Dříve Charlotte Bobcats, na Charlotte Hornets byl klub přejmenován v sezóně 14/15).\nTýmy Chicago Bulls a Washington Wizards z úcty vyřadily číslo 23 ze své nabídky čísel dresů.\n\nV září 1989 se oženil s Juanitou Vanoy, s kterou má dva syny (Jeffrey Michael a Marcus James) a dceru (Jasmine). Pár se rozvedl roku 2006, kdy Juanita získala vyrovnání v hodnotě 168 milionů amerických dolarů. Roku 2006 ho jeho bývalá milenka Karla Knafel nařkla z otcovství svého dítěte, testy však prokázaly opak.\n\nJe jednou z nejvíce známých mediálních tváří, spolupracoval s firmami jako jsou Nike, Coca-Cola, Chevrolet nebo McDonald's. Oděvní firma Nike vytvořila jeho vlastní veleúspěšnou podznačku pojmenovanou \"Air Jordan\". Jordan podniká i v dalších odvětvích.\n\nRoku 1996 si zahrál ve filmu \"Space Jam\".\n\nPřestože skončil se svou aktivní profesionální kariérou už v roce 2003, jeho značka stále žije a nabírá na popularitě. S Nike se spojil před téměř třiceti lety a pod jeho hlavičkou vydali desítky modelů ve stovkách barevných provedení tenisek Jordan. Díky tomu, že po roce 2005 značka Nike výrazně zlevnila a zvětšil se její celkový obrat, tak se on sám paradoxně stal nejvýdělečnějším sportovním penzistou roku 2015 s astronomickým ročním příjmem 2 miliardy korun.\n\n\n"}
{"id": "160724", "url": "https://cs.wikipedia.org/wiki?curid=160724", "title": "Nimrod (album)", "text": "Nimrod (album)\n\nNimrod je páté řadové album kalifornské kapely Green Day. Vydáno bylo 14. října 1997 a jeho délka je přibližně 50 minut. Album vyšlo 2 roky po CD Insomniac. Nimrod obsahuje rychlé punkové písně (\"Reject\", \"Platypus (I Hate You)\", \"Jinx\", pomalejší pop rock (\"Redundant\", \"Walking Alone\", \"Worry Rock\"), ska punk (\"King for a Day\"), surf rock (\"Last Ride In\"), hardcore punk (\"Take Back\") a akustickou baladu (\"Good Riddance (Time of Your Life)\").\n"}
{"id": "160759", "url": "https://cs.wikipedia.org/wiki?curid=160759", "title": "Yann Martel", "text": "Yann Martel\n\nYann Martel (* 25. června 1963, Salamanca, Španělsko) je kanadský spisovatel.\n\nNarodil se v Španělsku, ale kvůli tomu, že jeho rodiče byli diplomaté, vyrůstal i na Aljašce, Kostarice, Mexiku a Francii. Celá jeho rodina je také literárně činná. Přestože Martel sám mluví francouzsky, píše jen v angličtině. Žije v Montrealu.\n\n\n"}
{"id": "160760", "url": "https://cs.wikipedia.org/wiki?curid=160760", "title": "Tré Cool", "text": "Tré Cool\n\nTré Cool (* 9. prosince 1972), občanským jménem Frank Edwin Wright III. je bubeník americké punkrockové kapely Green Day, který v kapele nahradil bývalého bubeníka Al Sobrante. Původně hrál i se skupinami jako The Lookouts, Sreeching Weasles a Samiam.\n\nNarodil se 9. prosince 1972 ve Frankfurtu v Německu. Vyrůstal ve městě Willits v Kalifornii se svým otcem a 2 sourozenci. Tré Cool je jeho přezdívka, kterou mu dal jeden jeho kamarád a znamená ,\"Hodně Cool\"´´ (très je francouzsky hodně). Od 12 let hrál v kapele The Lookouts. Kapelu vedl Laurence Livermore který vlastnil nahrávací společnost Lookout! Records. Když od Green Day v roce 1991 odešel bubeník Al Sobrante, sám Livermore jim Trého nabídl jako nového bubeníka a od té doby je členem Green Day. Má dvě děti Ramonu Wright a Frankita Wright.\n\nV roce 1998, poté co Green Day vyhráli cenu \"Moon Man\" na MTV Music Awards Tré Cool vyšplhal Universal Globe, ale unikl bez trestu – právě naopak,byl odměněn potleskem a jásotem fanoušků.\n\nTré byl kdysi proslulý tím, že spaloval svou bicí soupravu přímo na jevišti po skončení každého představení na \"Warning\" tour. Také má tradici, že když v průběhu koncertu poškodí činely tak se jich na konci zbaví.\n\nV lednu 1995 se jeho přítelkyni Lisea Lyons narodila dcera Ramona. Lisea a Tré se vzali toho samého roku v březnu, ale zanedlouho se rozvedli. V květnu 2000 se Tré oženil s jeho novou přítelkyní Claudií Saurez a jejich syn Frankito se narodil o rok později. V roce 2003 se ale rozvedli a Tré se seznámil s Torry Castelano, která hraje na bicí ve skupině The Donnas. Tré se zasnoubil s přítelkyní Sara Rose v lednu 2014. 11.10.2014 se Sara a Tré vzali. \n\nTré sám složil a napsal několik písní. Zpívá a hraje na kytaru píseň \"Dominated Love Slave\" (kde Billie Joe hraje na bicí) a \"All by Myself\" z alba Kerplunk! a Dookie. Napsal a nazpíval také \"Rock and Roll Girlfriend\" z \"Homecoming\" představenou v albu American Idiot. Dále také nazpíval a nahrál \"DUI\" (\"Driving Under the Influence\").V roce 2007 nahrál cover od Tay Zondaye \"Chocolate Rain\". Když to dal 1.8.2007 na YouTube, zmínilo se o tom několik tisků.\n\n"}
{"id": "160761", "url": "https://cs.wikipedia.org/wiki?curid=160761", "title": "Oliver Cromwell", "text": "Oliver Cromwell\n\nOliver Cromwell (25. duben 1599 – 3. září 1658) byl anglický vojevůdce a politik. Jako vojenský velitel přispěl k porážce královského vojska v občanské válce. Po popravě Karla I. roku 1649 byl vůdčí postavou Anglické republiky, obsadil Skotsko a Irsko a od roku 1653 až do své smrti roku 1658 vládl jako lord protektor Anglie, Skotska a Irska.\n\nCromwell pocházel z prostředí venkovské šlechty a do 40 let nebyl výraznou postavou anglické politiky. Později zdědil velký majetek po svém strýci a byl zvolen poslancem parlamentu a zapojil se do občanské války jako velitel parlamentaristického vojska. Postupně se propracoval z pozice velitele jezdeckého oddílu až na úroveň velitele armády. Byl jedním z těch, kteří podepsali rozsudek smrti pro Karla I. Vedl anglické vojsko v tažení do Irska a Skotska. V dubnu 1653 rozpustil za použití vojáků parlament a ustavil nový parlament, který ale neměl dlouhého trvání. Dne 16. prosince 1653 byl jmenován lordem protektorem. Po smrti byl pohřben ve Westminsterském opatství, ale po restauraci Stuartovců byly jeho ostatky vykopány a zneuctěny.\n\nOliver Cromwell je kontroverzní postavou anglických dějin. Některými historiky (David Hume, Christopher Hill) je označován za královraha a diktátora, jinými (Thomas Carlyle a Samuel Rawson Gardiner) za hrdinného zastánce svobody. Roku 2002 byl v anketě BBC vybrán do desítky největších Britů všech dob. Jeho opatření proti irským katolíkům bývá označováno jako genocida (nebo téměř genocida) a v Irsku je převážně nenáviděn.\n\nOliver Cromwell se narodil 25. dubna v Huntingdonu jako syn Roberta Cromwella a Alžběty Stewardové. Sociální postavení jeho rodiny bylo relativně nízké. Jeho otec byl mladším synem svých rodičů a jedním z deseti dětí. Zdědil tak dům v Huntingtonu a malé množství půdy, která vynášela asi 300 liber ročně.\n\nCromwell navštěvoval místní gymnázium a později Sussexskou kolej v Cambridge, která se vyznačovala puritánskou atmosférou. Studium ukončil roku 1617, po smrti otce, aniž by absolvoval závěrečné zkoušky. Dne 22. srpna 1620 se oženil s Alžbětou Bourchierovou, s níž měl devět dětí: Roberta (1621–1639), Olivera (1622–1644), Bridget (1624–1681), Richarda (1626–1712), Jindřicha (1628–1674), Alžbětu (1629–1658), Jakuba (1632–1632), Marii (1637–1713) a Františku (1638–1720).\n\nRoku 1636 Cromwell zdědil po svém strýci velký majetek v Ely a také úřad výběrčího desátků pro Elyskou katedrálu. Výsledkem bylo zvýšení jeho příjmu na 300–400 liber ročně. Stal se oddaným puritánem a vytvořil si vztahy s vůdčími rody v Londýně a Essexu.\n\nCromwell se stal členem parlamentu za Huntington roku 1628. Po rozpuštění tohoto parlamentu vládl Karel I. dalších dvanáct let, aniž by svolal další parlament. Poté co byl nucen řešit vzpouru ve Skotsku, známou jako válka biskupů, potřeboval na její potlačení finanční prostředky, a tak roku 1640 svolal parlament (\"Short Parliament\"), který byl však po třech týdnech rozpuštěn. Cromwell byl jeho členem za Cambridge.\n\nDalší parlament (\"Long Parliament\") byl svolán tentýž rok. Cromwell byl v něm opět jako zástupce Cambridge. V prvních dvou letech byl spojencem skupiny pobožných aristokratů ve Sněmovně lordů a Dolní sněmovně. Tam se mu podařilo spojit s důležitými šlechtici, jako byli například hrabata z Essexu, Warwicku a Bedfordu, Oliver St. John nebo vikomt ze Saye a Sele. Angažoval se v agendě církevní reformace.\n\nNeschopnost řešit rozpory mezi parlamentem a Karlem I. vedly na podzim roku 1642 k vypuknutí občanské války.\n\nCromwell naverboval jednotku jezdectva z Cambridgeshire, kterou financoval zabavením prostředků určených pro krále. Jeho oddíl se poprvé účastnil války v říjnu 1642 v nerozhodné bitvě u Edgehill. Jeho jednotka byla zařazena do armády Eduarda Montagu, hraběte z Manchesteru; v bojích ve východní Anglii v průběhu roku 1643 získala mnohá vítězství. Cromwell byl jmenován velitelem Ely a plukovníkem východní parlamentaristické armády.\n\nPo bitvě u Marston Moor v červenci 1644 byl jmenován hlavním velitelem jezdectva východní armády. Úspěch jeho jezdeckého pluku v rozbití jezdectva královského vojska a útok na pěchotu byly hlavním faktorem vítězství parlamentaristů v této bitvě. Cromwell sám bojoval v čele svého vojska a byl zraněn na hlavě. Nerozhodný výsledek druhé bitvy u Newbury znamenal pokračování války.\n\nČástečně pod vlivem nevyužití úspěchu v bitvě u Marston Moor vydal parlament nařízení (\"Self-Denying Ordinance\"), které nařizovalo členům horní a dolní komory parlamentu, aby si vybrali mezi vojenskou pozicí a členstvím v parlamentu. Jedinou výjimkou byl Cromwell, kterému bylo povoleno obojí. V dubnu 1645 byly položeny základy parlamentaristické armády nového typu (\"New Model Army\"). Jejím vrchním velitelem se stal Thomas Fairfax a Cromwell se stal vrchním velitelem jezdectva a druhým velitelem celé armády. V červnu 1645 v bitvě u Naseby armáda parlamentaristů rozprášila královské vojsko. Dne 10. června se Cromwell účastnil porážky posledního velkého královského vojska, která ukončila naději Karla I. na vítězství ve válce. Cromwell obléhal a obsadil Basing House a později byl obviňován, že nechal zabít stovku mužů posádky, kteří se již vzdali. Později se zapojil do obléhání Bridgwateru, Sherbrone, Bristolu, Devizes a Winchesteru. Poté, co se Karel I. 5. května 1646 vzdal Skotům, byla první fáze občanské války ukončena.\n\nV únoru 1647 se Cromwell zotavoval po nemoci, která ho na určitou dobu postavila mimo hlavní politické dění. Po jeho návratu byli parlamentaristé rozděleni na dvě skupiny v názoru na postup vůči králi. Většina v obou komorách navrhovala, aby bylo Skotům vyplaceno odstupné za krále, většina armády rozpuštěna, Karel I. dosazen zpět na trůn a aby byla zavedena presbyteriánská správa církve. Cromwell skotský model presbyteriánství odmítal, protože podle něho představoval nahrazení jedné hierarchie druhou. Armáda se radikalizovala, protože parlament nebyl schopen zaplatit mzdu, kterou vojákům dlužil. V květnu byl Cromwell vyslán na velitelství armády, aby dojednal kompromis, ale neuspěl. V červnu oddíl jezdectva pod vedením George Joyceho unesl krále z parlamentaristického vězení.\nCromwell a Henry Ireton poté zpracovali prohlášení, navrhující kontrolu výkonné moci pravidelně svolávaným parlamentem a obnovení episkopálního zřízení. Mnoho vojenských důstojníků považovalo tento návrh za málo radikální a dožadovali se rovného politického postavení pro všechny občany. To vedlo k bouřlivým debatám mezi Cromwellem, Fairfaxem a Iretonem na straně jedné a levellery (zastánce mimo jiné svobodných voleb, rovnosti před zákonem a náboženské svobody) na straně druhé, které skončily nedohodou. Tato jednání a Karlův útěk z vězení zřejmě vyostřilo Cromwellův vztah vůči králi.\n\nNezdar jednání o vztahu vůči králi a jeho útěk vedly roku 1648 k vypuknutí druhé fáze občanské války. Karel I. se chtěl uchopit moci vojenskou silou. Cromwell nejprve potlačil povstání králových stoupenců ve Walesu a přinutil ke kapitulaci posádku v Tenby. Poté se v čele vojska čítajícího 9000 mužů vydal na sever, aby odrazil skotskou armádu, která po dohodě s Karlem I. vpadla do Anglie. Cromwell jako vrchní velitel porazil Skoty, jejichž počet byl dvojnásobný.\nV prosinci 1648 byla skupina poslanců, kteří chtěli pokračovat v jednání s králem, rozehnána oddílem vojáků vedených Thomasem Pridem (tato událost bývá označována jako \"Pride's Purge\" – Prideho čistka). Ostatní poslanci souhlasili s tím, že Karel bude obviněn a souzen za zradu. Cromwell byl v té době na severu země, kde potlačoval zbytky odporu roajalistů. Poté co se vrátil do Londýna, stal se zastáncem této myšlenky, protože Karlovu smrt považoval za jediné řešení občanské války. Rozsudek smrti pro krále podepsalo 59 členů soudního dvora včetně Cromwella, zatímco Fairfax podpis odmítl. Karel byl popraven 30. ledna 1649.\n\nPo Karlově smrti byla vyhlášená republika (\"Commonwealth of England\"). Parlament získal výkonnou i zákonodárnou moc. Byla zřízena i malá státní rada s některými výkonnými pravomocemi. Cromwell zůstal členem parlamentu a byl jmenován i členem státní rady. Zpočátku se snažil sjednotit skupinu králových přívrženců kolem St Johna a Saye a Sele, ale neuspěl. Pouze St John zůstal členem parlamentu a ostatní královi spojenci se přesunuli do Irska, kde podepsali dohodu s irskou katolickou konfederací. V březnu byl Cromwell jmenován velitelem tažení proti nim. Přípravy na invazi mu zabraly několik měsíců a v červenci vyrazil z Bristolu do Irska.\n\nCromwell byl hlavním velitelem tažení do Irska v letech 1649–50. Největší hrozbou nově vytvořené anglické republiky bylo spojenectví irské katolické konfederace a anglických roajalistů. Nicméně politická situace v Irsku byla velmi roztříštěna. Kromě katolicko roajalistické aliance existovala i skupina irských katolíků nesouhlasících s aliancí a skupina protestantských protiparlamentních roajalistů.\n\nCromwellovo vojsko bylo díky ukončené občanské válce dostatečně silné a dobře zásobené. Jeho tažení, trvající devět měsíců, bylo krátké a efektivní, i když jím neskončila válka s Irskem. Poté, co dorazil do Irska, obsadil Cromwell města Drogheda a Wexford, aby zajistil bezpečné zásobování z Anglie. Při obléhání Droghedy v září 1649 zmasakrovalo jeho vojsko po dobytí města asi 3500 lidí, z toho asi 2700 roajalistů a všechny muže, kteří měli zbraň, včetně několika civilistů, vězňů a katolických kněží. Při obléhání Wexfordu se odehrál další masakr. V době, kdy Cromwell dojednával podmínky kapitulace, vnikli někteří jeho vojáci do města, zabili asi 2000 irských vojáků a spálili většinu města.\n\nPo dobytí Droghedy vyslal Cromwell oddíl na sever do Ulsteru, aby zabezpečil severní část země. Poté zahájil obléhání Waterfordu, Kilkeny a Clonmelu na jihovýchodě Irska. Kilkeny se, podobně jako jiná města, Cromwellovi vzdalo, ale při obléhání Clonmelu ztratil asi 2000 mužů při neúspěšném útoku, předtím, než město kapitulovalo. Jedním z jeho největších úspěchů v Irsku byla dohoda, uzavřená s pomocí Rogera Boyleho, s protestantskými roajalisty v Corku o tom, že budou bojovat na jeho straně. V květnu 1650 byl Cromwell informován o tom, že se Karel II. vylodil ve Skotsku a byl covenantery prohlášen králem. 26. května se vydal se do Anglie, aby této hrozbě mohl čelit.\n\nPo ovládnutí Irska bylo praktikování katolických bohoslužeb zakázáno a katoličtí kněží, kteří byli dopadeni, byli zabiti. Asi 12000 irských obyvatel bylo prodáno do otroctví. Veškerá půda vlastněná katolíky byla zabavena a předána Angličanům a Skotům. Katolíkům, kterým byla půda ponechána, byla přidělena půda v neúrodné části země v oblasti Connacht. V období anglické republiky se podíl půdy vlastněné katolíky snížil z původních 60 % na pouhých 8 %.\n\nCromwell opustil v květnu 1650 Irsko a o několik měsíců později vyrazil do Skotska, poté co Skotové prohlásili Karla II. králem. Vydal provolání k valnému shromáždění skotské církve, ve kterém naléhal, aby si Skotové uvědomili chybu, kterou udělali spojenectvím s roajalisty. Odpověď Skotů byla odmítavá, a tak spor musel být řešen válečnými prostředky.\n\nZpočátku jeho výprava měla potíže se zásobováním a Cromwell uvažoval o evakuaci své armády po moři z Dunbaru. Obrat nastal 3. září 1650, kdy v neočekávané bitvě u Dunbaru zabili Angličané asi 4000 skotských vojáků a dalších asi 10000 zajali. Toto vítězství jim umožnilo převzít kontrolu nad skotským hlavním městem Edinburgh. Následujícího roku podnikl Karel II. a Skotové pokus přepadnout Anglii a dobýt Londýn v době, kdy byl Cromwell ve Skotsku. Ten za nimi rychle vyrazil na jih a 3. září 1651 v bitvě u Worcesteru porazil poslední velkou královskou armádu. Mnoho skotských zajatců zemřelo na různé nemoci a někteří byli posláni do kolonií na Barbados. V době anglické republiky byla vláda ve Skotsku realizována z Anglie za přítomnosti anglického vojska.\nBylo povoleno praktikování presbyteriánství, ale skotské církvi nebyly navráceny pozice v civilní správě.\n\nV letech 1649 až 1651 se Cromwell účastnil vojenských tažení a byl mimo centrum politického dění. Mezitím se vytvořily v parlamentu (označovaném jako \"Rump Parliament\") různé frakce, které mezi sebou soupeřily o vliv. Po návratu se Cromwell snažil dosáhnout vyhlášení nových voleb, sjednocení tří království pod jednu vládu a vytvořit základy tolerantní církve. Parlament však váhal ve vyhlášení termínu nových voleb a neuspěl v řešení základních záměrů reformy církve.\nCromwell byl tímto stavem v dubnu 1653 frustrován a požadoval, aby parlament jmenoval vládu složenou ze zástupců poslanců a armády a poté aby se rozpustil. Nicméně parlament pokračoval v diskusích o zákonu pro ustanovení nové vlády. To Cromwella rozzuřilo natolik, že vtrhl do sněmovny s oddílem mušketýrů, nechal ji vyklidit a parlament rozpustil.\n\nPo rozpuštění parlamentu přešla moc přechodně na radu, která jednala o další formě správy země. Byla zvažována myšlenka Thomase Harrisona, ke které se připojil i Cromwell, která navrhovala, aby se členy parlamentu stali lidé, kteří jsou váženi pro své náboženské postoje. Tento parlament (označovaný také \"Barebone Parliament\") zahájil jednání 4. července 1653. Cromwellovi bylo nabídnuto, aby se stal jeho členem, ale on to odmítl. Odhalení, že velká část členů je příznivci radikálů, vedlo k jeho rozpuštění 12. prosince 1653.\n\nPo rozpuštění parlamentu vydal John Lambert novou ústavu (\"Instrument of Government\"). Ta ustanovila Cromwella na doživotí lordem protektorem, byl pověřen vykonáváním funkce nejvyššího soudce a řízením vlády. Cromwell složil přísahu 16. prosince 1653. Při této příležitosti měl oblečené tmavé jednoduché šaty, aby tato událost nepřipomínala korunovaci, ale od té doby se podepisoval jako \"Oliver P\", stylem, který připomínal podpisy králů. Jako protektor měl právo svolávat a rozpouštět parlament, ale byl povinen hledat většinovou shodu ve státní radě. Jeho roční příjem jako lorda protektora byl určen na částku 100000 liber ročně.\n\nCromwell si jako lord protektor stanovil dva hlavní cíle – uklidnění společnosti po chaosu občanské války a vytvoření stabilní formy vlády. Cromwell preferoval spolupráci silného vládce s parlamentem. Byly provedeny jen malé reformy zákonů, protože hlavní snahou byla stabilizace politického systému. První protektorátní parlament byl ovládnut radikály, kteří chtěli provést republikánské reformy. Po prvních pokusech o usměrnění jejich návrhů a poté co parlament pokračoval v návrzích na radikální reformu ho Cromwell 22. ledna 1655 rozpustil.\n\nCromwell se zaměřil na obnovu svobody vyznání. V prvním období protektorátu byly jmenovány komise, které měly vyloučit kněze a učitele, kteří nebyli shledáni vhodnými pro vykonávání svého úřadu. Po potlačení roajalistického povstání v březnu 1655 Cromwel (na Lambertovu radu) rozdělil Anglii na vojenské obvody spravované brigádními generály. Tito generálové a jejich zástupci byli zodpovědní nejen za zajištění bezpečnosti, ale i za Cromwellovo tažení za obnovení morálky. Generálové byli nejen veliteli vojska ve svém obvodu, ale zajišťovali i výběr daní a zajišťovali podporu vlády v Anglii a Walesu. V každém hrabství byli jmenováni komisaři, kteří se měli starat o zajištění bezpečnosti. Jejich činnost ale vyvolávala obavy z příliš radikálních reforem a poté co generál John Densborough navrhl daň pro zajištění jejich činnosti, druhý protektorátní parlament tento návrh odmítl, protože se domníval, že by se jednalo o podporu vojenského státu. To vedlo k demisi generálů a zrušení tohoto režimu správy.\n\nCromwell si byl vědom příspěvku Židů pro ekonomický rozvoj Holandska, v té době největšího ekonomického rivala Anglie. To spolu s jeho přesvědčením o právu na soukromý majetek těch, kteří se nacházeli mimo evangelický puritanismus, ho vedlo k tomu, že pozval Židy, aby se vrátili zpět do Anglie. To se událo asi 350 let poté, co je Eduard I. z Anglie vyhnal. Cromwell doufal, že pomohou obnovit ekonomiku zdevastovanou občanskou válkou.\n\nRoku 1657 byla Cromwellovi nabídnuta koruna, ale on ji po několika týdnech odmítl, protože se nechtěl podílet na obnově něčeho, co pomáhal zrušit. 26. června 1657 byl obřadně znovu jmenován lordem protektorem. Tato událost se nyní odehrála ve Westminsterském opatství a slavnostním rázem daleko více připomínala korunovaci než jeho předchozí jmenování. I v této době nebyl úřad lorda protektora dědičným, i když Cromwell mohl jmenovat svého nástupce. Nově vydaná ústava zavedla některé instituce podobné předchozímu režimu, například pseudo horní sněmovnu, označovanou jako \"jiná sněmovna\". Cromwell také jmenoval dva nové barony. Nicméně on sám sebe označoval spíše za strážce nebo hlídače než monarchu.\n\nUvádí se, že Cromwell trpěl malárií a zánětem močového měchýře. Roku 1658 byl postižen záchvatem malárie a následným záchvatem infekce. Ke zhoršení jeho zdravotního stavu přispěla zřejmě i smrt jeho milované dcery Alžběty, které bylo v době smrti 29 let. Zemřel ve Whitehallu 3. září 1658. Byl pohřben s velkou pompou ve Westminsterském opatství spolu se svou dcerou Alžbětou.\n\nJeho nástupcem se stal jeho syn Richard. I když to nebyl neschopný muž, postrádal mocenské spojence v parlamentu a armádě a byl přinucen v květnu 1659 rezignovat. Mezi soupeřícími frakcemi neexistoval žádný výrazný vůdce a tak George Monck, anglický správce Skotska, dorazil v čele armády do Londýna a obnovil jednání parlamentu (\"Long Parliament\"). Pod jeho dohledem byly provedeny roku 1660 ústavní změny, které umožnily návrat Karla II. z ciziny, jeho jmenování králem a obnovu monarchie. Roku 1661 byly Cromwellovy ostatky exhumovány, potupně oběšeny a posmrtně provedena jeho poprava.\n\n"}
{"id": "160762", "url": "https://cs.wikipedia.org/wiki?curid=160762", "title": "Záporoží", "text": "Záporoží\n\nZáporoží ( ; ) do rokuje průmyslové a hutnické město ležící na jihovýchodě Ukrajiny, středisko Záporožské oblasti, založené jako vojenská pevnost Alexandrovskaja roku 1770 na počest cara Alexandra. Záporoží je známé jednak svou historií spjatou s kozáky a monumentálním symbolem z dob SSSR, přehradou a elektrárnou na řece Dněpr. Žije zde obyvatel.\n\nNázev města pochází z kozácké ukrajinštiny \"za porohy\", tj. „za peřejemi“, které ztěžovaly plavbu po Dněpru před vybudováním přehrad (zejm. Kachovské a Dněperské). Dnešní haličskou ukrajinštinou se město jmenuje Záporýžý. Místo bylo osidlováno od středního paleolitu, avšak neklid celé oblasti tzv Divokých Polí bránil trvalejším obydlení. Nejprve byl osídlen ostrov Chortycja: je zde doloženo sídliště Skythů, v 16. století se zde usadili kozáci; založili pověstnou Záporožskou Sič a podnikali odtud výboje zejména proti rozpínavosti polské šlechty. Proslavili se zde kozáčtí vůdci Maksym Zalizňak a Ivan Honta.\n\nV roce 1775 rozprášila Sič Kateřina Veliká. Brzy poté zde vyrostlo nevelké město Aleksandrovsk. Jedněmi z osídlenců byli též pruští mennonité, kteří zde až do ruské revoluce tvořili početnou komunitu. Roku 1873 sem dorazila železnice vedoucí z Moskvy na Krym a město začalo růst. K původnímu názvu \"Záporoží\" se vrátilo roku 1921. Tehdy se provinční městečko stalo jedním z ekonomických center Sovětského svazu a začalo závratně růst: vznikla zde obří přehrada a hydroelektrárna Dněproges, rozsáhlé průmyslové komplexy, nová sídliště, tramvajové tratě. Po rozpadu SSSR došlo k útlumu, ze kterého se město nyní vzpamatovává.\n\nV blízkosti města byla nalezena mohyla velkobulharského chána Asparucha (7. století).\n\nVe městě žije necelých 800 000 obyvatel, povětšinou ruskojazyčných.\n\nDnešní Záporoží je se svými 800 000 obyvateli 6. největším ukrajinským městem a přes hluboké ekonomické problémy 90. let zůstává centrem těžkého průmyslu. Tvoří i přirozené dopravní, obchodní centrum regionu.\n\nNejvýraznější stavbou ve městě je obří hráz Dněperské přehrady ze 30. let se slavnou hydroelektrárnou DněproGES. Ta dodává energii několika obřím průmyslovým podnikům:\n\nNedaleko Záporoží (u města Enerhodar) se také nachází jeden z největších a nejmodernějších energetických komplexů Ukrajiny – Záporožská jaderná elektrárna s celkovým instalovaným výkonem 6000 MW. Stavba elektrárny začala v osmdesátých letech a svou koncepcí (šest bloků VVER 1000 s reaktory V 320) se řadí mezi bloky druhé generace.\n\nMěsto je důležitou dopravní křižovatkou; leží na silničním tahu E105 (Moskva – Charkov – Krym), hlavní železniční tratě vedou ve směru (1) Synelnykove (– Dnipro / Charkov), (2) Melitopol – Krym, (3) Nikopol – Kryvyj Rih, (4) Polohy – Berďansk / Donbas. Do Kyjeva, Mariupolu, Charkova a Lvova jezdí několik rychlíků denně, dříve velmi frekventované spojení se Simferopolem a Moskvou přerušila ruská anexe Krymu. Významný je i říční přístav na Dněpru a z místního mezinárodního letiště funguje spojení do několika evropských měst. \n\nMěstskou dopravu zajišťují tramvaje (viz Tramvajová doprava v Záporoží), trolejbusy, autobusy a od 90. let také maršrutky.\n\nNejvětší přírodní i kulturní památkou je ostrov Chortycja, největší ostrov na Dněpru, se svým členitým terénem a pozůstatky několika kultur, které zde žily. Od r. 1993 je chráněn jako přírodní památka. Kromě vzácné flóry a mnoha archeologických nalezišť je zde především \"Muzeum záporožského kozáctva\", které schraňuje mnoho artefaktů souvisejících se Záporožskou Sičí, Maksymem Zalizňakem, Bohdanem Chmelnyckým, ale i s Kyjevskou Rusí či Skythy nebo také s II. světovou válkou. Od roku 1929 je ve městě divadlo s velmi bohatou a pestrou minulostí, které v současnosti nese název (\"Запорожский академический областной украинский музыкально-драматический театр имени В. Г. Магара\").\n\nHlavní tepnou Záporoží je \"Sabornyj prospekt\", který je se svými 11 km jednou z nejdelších ulic v Evropě; vede od hlavního nádraží (\"Zaporižžja-1\") k DněproGESu a slouží také trolejbusové a tramvajové dopravě. V architektuře města převládá socialistický realismus. Ve městě dodnes stojí několik Leninových pomníků. V budově rekonstruovaného hlavního nádraží můžete obdivovat Repinův obraz „Záporožští kozáci“. Mezi tímto nádražím a břehem Dněpru je od roku 1972 v provozu také dětská železnice o délce 8,6 km.\n\n\n\n\n"}
{"id": "160763", "url": "https://cs.wikipedia.org/wiki?curid=160763", "title": "Nimrod", "text": "Nimrod\n\nNimrod má více významů:\n\n"}
{"id": "160766", "url": "https://cs.wikipedia.org/wiki?curid=160766", "title": "Alex Hitzinger", "text": "Alex Hitzinger\n\nAlex Hitzinger (* 23. října 1971) je Němec, technický ředitel týmu Formule 1 Scuderia Toro Rosso. Hitzinger plní roli vedoucího pokročilých technologií pro tým F1 Red Bull. V pozici nahradil Gabrielle Tredoziho, poté, co pracoval s Cosworthem, nejprve jako vedoucí programu šampionátu světové rally Forda Coswortha a později jako vedoucí vývoje F1.\n\nHitzinger bydlí ve Faenze v Itálii, domovském městě týmu Toro Rosso.\n"}
{"id": "160767", "url": "https://cs.wikipedia.org/wiki?curid=160767", "title": "Záběr", "text": "Záběr\n\nZáběr je základní jednotka filmového děje. Ve filmu se záběry řadí za sebe tak, aby vytvořily dějovou linii filmu. Termín záběr se používá také ve fotografii.\n\nZáběry se dělí na několik běžně používaných velikostí:\n\nVe filmu by za záběrem ze stejného prostředí měl následovat záběr o alespoň dvě „velikosti“ větší nebo menší. Divák je zvyklý, že když se změní záběr, změní se spolu s ním i většina věcí, které v předchozím záběru viděl. Má-li k tomu přece jen dojít, většinou se to řeší rychlou prolínačkou.\n\nLehký a těžký záběr: používá se u zabírání krajiny. „Těžkost“ a „lehkost“ záběru spočívá v tom, jakou část ze záběru tvoří zem a obloha, s tím, že u těžkých záběrů tvoří větší část filmového políčka zem a u lehkých záběrů naopak obloha. V kinematografii byla poprvé cíleně využívána v éře ruské lyrické kinematografie 20.-30. let (Vertov, Pudovkin, Ejzenštejn, …).\n\nNadhled a podhled: u záběrů, které nejsou snímány ve stejné úrovni jako předmět obrazu, mluvíme buďto o nahledu nebo podhledu. U nadhledu je fotoaparát nebo kamera výše než předmět snímku (dívá se na něj shora), u podhledu je tomu naopak. Míra nadhledu nebo podhledu se zobecněně nazývá rakurs.\n\nŽabí a ptačí perspektiva: jak vyplývá z názvu, ptačí perspektivu mají záběry snímané ze značné výšky směrem dolů (letecké snímky, natáčení z vysokého jeřábu,…); záběry ze žabí perspektivy mohou zase vzniknout, fotíme či natáčíme-li zcela nebo téměř ze země.\n\nStatický nebo dynamický záběr: o dynamickém záběru má smysl hovořit u pouze kinematografie. Statický záběr je snímán buď z ruky nebo ze stativu, kdežto během dynamického záběru kamera dozná změnu pozice. (Případu, kdy je kamera na stativu a během záběru je pozice jejího směru upravována, se nazývá buď panoramování nebo švenkování.) K dynamickým záběrům mohou sloužit nástroje jako je (kolejová) jízda, bantamový vozík, kamerový jeřáb, steadicam, polecam, technocrane apod. Poprvé byly dynamické zábery použité ve filmu \"The Lost World\" z roku 1925.\n\n\n"}
{"id": "160774", "url": "https://cs.wikipedia.org/wiki?curid=160774", "title": "Air Battalion Royal Engineers", "text": "Air Battalion Royal Engineers\n\nAir Battalion Royal Engineers (v přibližném překladu \"Vzdušný prapor Královských ženistů\") byl první leteckou jednotkou Britských ozbrojených sil. Z ní se vyvinulo Royal Flying Corps a z toho později dnešní Royal Air Force.\nPrapor byl zřízen rozkazem z 28. února 1911 s účinností k 1. dubnu téhož roku. Počáteční stav byl 14 důstojníků a 150 vojáků nižších hodností. Důstojníci měli být vybíráni ze všech složek v Královských ženijních jednotkách.\n\nBudoucí piloti museli před vstupem absolvovat soukromé letecké kurzy k získání pilotního průkazu Královského aeroklubu. Poplatek 75 liber byl proplacen až po úspěšném absolvování kurzu. \nPrapor rozdělen se skládal ze dvou jednotek. První, ze které později vznikla 1. peruť RFC (dnešní 1. peruť RAF) vybavené vzducholoděmi velel zkušený průkopník létání Edward Maitland. Maitland létal s balóny i vzducholoděmi. V roce 1908 přeletěl v balónu trasu z Anglie do Ruska za 36 hodin. V roce 1913 uskutečnil první sekok padákem ze vzducholodi.\nDruhé jednotce, pozdější \"2. peruti\", vybavené letadly velel kapitán dělostřelectva inženýr \"John Fulton\". Fulton byl nadšeným zastáncem létání a účastnil se i první mezinárodní letecké show v Remeši v roce 1909. Jeho pilotní průkaz z 15. listopadu 1910 měl pořadové číslo „27“. \n\nV říjnu 1911 Italové použili letadla proti tureckým jednotkám u Tripolisu. Tato událost vedla k vytvoření britského podvýboru Ministerstva obrany pro posouzení dalších možností vojenského letectví. Bylo doporučeno vytvořit samostatné vzdušné síly a tak se z praporu začaly podle rozkazu z 12. dubna 1912 formovat Royal Flying Corps. \n"}
{"id": "160775", "url": "https://cs.wikipedia.org/wiki?curid=160775", "title": "Pavel Turnovský", "text": "Pavel Turnovský\n\nPavel Turnovský (* 19. července 1950 v Praze) je český astrolog.\n\nŽije v Praze. Je astrosymbolog, publicista a výtvarník surrealistické orientace (názorový okruh Auroboros). V sedmdesátých a osmdesátých letech byl členem alternativních rockových skupin Extempore, MCH Band, i aktivistou Jazzové sekce.\n\nV letech 1981 až 1992 pracoval jako strážný v pražské Loretě, což mu umožnilo věnovat se intenzívně studiu astrologie. V letech 1982 až 1983 se začal orientovat na humanistickou astrologii a zahájil bytové semináře, jež se staly základem pozdější astrologické školy. Bezprostředně po pádu komunistického režimu inicioval založení Astrologické společnosti ČR, jejímž byl v letech 1990 až 1996 předsedou. Po tuto dobu byl také editorem časopisu Konstelace (20 čísel). Je přívržencem tzv. humanistické a transpersonální astrologie, za jejíhož zakladatele je považován Dane Rudhyar. V r. 1990 vypracoval skripta Úvod do moderní (humanistické) astrologie, které postupně vyšly ve velkém nákladu jako součást seriálu \"Republika ve hvězdách\" v časopisu Reflex. Byl rovněž jedním z iniciátorů znovuvzkříšení Universalie – společnosti československých hermetiků (jaro 1989 – červen 1990), v níž zastával funkci tajemníka. V roce 1994 z Universalie odešel. V r. 1992 Pavel Turnovský, již jako profesionální astrolog, založil vlastní školu humanistické a transpersonální astrologie, známou dnes jako Astrologická škola pro statečné. O rok později se setkává s význačnými astrology Alexandrem Rupertim a Mariefem Cavaignacem na Světovém astrologickém kongresu v Luzernu. V r. 1994 spoluorganizoval 1. Evropský astrologický kongres v Praze a v nakladatelství Půdorys Ladislava Moučky vydal monografii Rozloučení s tradiční astrologií (celkem 2 vydání). V r. 1995 se v Paříži zúčastnil kongresu Centenaire Dane Rudhyar, konaného při příležitosti 100. výročí narození a 10. výročí úmrtí Dane Rudhyara. V r. 1996 založil Informační servis pro transformaci astrologie ISTA, později známé jako Institut rudhyarovských studií a Sdružení pro rudhyarovská studia a zahájil vydávání revue Rezonance, vycházející později souběžně s revuí TransForMotor astroložky Martiny Lukáškové. V r. 1997 spoluorganizoval 2. Evropský astrologický kongres, konaný rovněž v Praze; v témže roce ukončil členství v Astrologiké společnosti pro názorové rozdíly. O rok později zahájil spolupráci s Josefem Žáčkem na webové České astrologické stránce, redigované v duchu humanistické a transpersonální astrologie.\n\nOd roku 2001 vede svoji astrologickou školu společně s Martinou Lukáškovou (MINTAKA – Centrála humanistické a transpersonální astrologie.\n\n13. srpna 1981 byl zaveden do protokolu registrace svazků agenturního a kontrarozvědného rozpracování s krycím jménem TURNOV pod registračním číslem 22858. Svazek byl v roce 1989 zničen. Dne 4. ledna 2019 mu bylo uděleno osvědčení o tom, že byl účastníkem odboje a odporu proti komunismu\nev. č. 262004928/18/2019-7460\n\nPavel Turnovský je autorem knihy „Rozloučení s tradiční astrologií“ (1. vydání 1994, 2. vyd. 2003) a řady drobnějších prací, přeložil rovněž některé astrologické publikace. Podílel se na českém astrologickém programu Johannes.\n\nJe zakladatelem a správcem obsažných webů www. rezonance.cz a www.astrologie.cz, jejichž součástí jsou např. astrologické texty, databáze známých osobností podle data narození aj.\n\nVýtvarná činnost: řada autorských a skupinových výstav doma i v zahraničí (Francie, Německo, Velká Británie, Skandinávie, Japonsko), spolupráce s časopisy Jazz Bulletin, Analogon, Host, Crescel Noire, Camouflage a Flagrant Delit.\n\n"}
{"id": "160776", "url": "https://cs.wikipedia.org/wiki?curid=160776", "title": "Titus Quinctius Flamininus", "text": "Titus Quinctius Flamininus\n\nTitus Quinctius Flamininus (228 př. n. l. – 174 př. n. l.) byl římský politik a vojevůdce, který zvítězil nad makedonským králem Filipem V. v druhé makedonské válce.\n\nFlamininus sloužil jako vojenský tribun ve druhé punské válce. V roce 203 př. n. l. zastával v Římě úřad kurulského aedila a v roce 199 př. n. l. vykonával quaesturu. V témže roce byl zvolen konzulem, třebaže mu v té době bylo jen něco málo kolem 30 let a nesplňoval tedy podmínku dosaženého věku pro vykonávání tohoto úřadu. Podle Livia se tribuni Marcus Fulvius a Manius Curius veřejně postavili proti jeho kandidatuře, neboť byl právě quaestorem, avšak senát jejich námitky odmítl a lidové shromáždění zvolilo Flaminina společně se Sextem Aeliem Paulem za konzula pro následující rok.\n\nPo nástupu do konzulského úřadu byl určen k vystřídání dosavadního konzula Publia Sulpicia Galby, jenž velel římskému vojsku operujícímu v Řecku proti makedonskému králi Filipovi V. Flamininus se energicky ujal velení a vypudil Filipa z většiny Řecka (kromě několika pevností). Poté, co jej porazil také v Ilýrii, se Flamininus, jehož volební období se již nachýlilo ke konci, pokusil s makedonským králem vyjednat uzavření míru. V průběhu vyjednávání jej ale senát ustavil prokonzul, což Flamininovi dodalo patřičnou autoritu k pokračování ve válce. V roce 197 př. n. l. porazil Filipa v bitvě u Kynoskefal v Thesálii, kde římská legie prokázala zastaralost koncepce makedonské falangy. Filip byl přinucen kapitulovat. Následně vyklidil své pozice v Řecku a zaplatil Římu 1000 talentů válečných kontribucí. Jeho království však zůstalo nedotčeno, neboť mělo chránit Řecko před útoky Ilyrů a jiných barbarů. Tím byl ovšem popuzen aitólský spolek, řecký spojenec Římanů, který žádal, aby makedonské království bylo zcela zničeno.\n\nV letech 197 až 194 př. n. l. Flamininus přímo rozhodoval o politických záležitostech řeckých měst. V roce 196 př. n. l. vystoupil na isthmických hrách v Korintě a prohlásil řecké obce za svobodné. Protože mluvil plynule řecky a byl velkým obdivovatelem řecké kultury, oslavovali ho Helénové jako svého osvoboditele. Dokonce nechali razit jeho portrét na mince a v některých obcích ho uctívali jako boha. Podle Livia bylo vyhlášení řecké svobody projevem Flamininova nesobeckého helenofilství. Nicméně, jak se zdá, Flamininus chápal proklamovanou svobodu spíše jako osvobození řecké aristokracie z útlaku makedonského krále. Společně se svými řeckými spojenci dobyl a vyplenil Spartu, načež se triumfálně vrátil do Říma i s 1200 osvobozenými otroky, kteří byli zajati a prodáni do Řecka během druhé punské války.\n\nKdyž pergamský král Eumenés II. požádal Řím o pomoc proti expanzi seleukovského panovníka Antiocha III., byl Flamininus v roce 192 př. n. l. vyslán senátem k Antiochovi, aby ho varoval před zásahy do řeckých záležitostí. Antiochos však zpochybnil právo Římanů mluvit za Řeky a slíbil, že sám opustí Řecko, jen pokud Římané učiní totéž. Vyjednávání tudíž ztroskotalo a Řím vyhlásil Antiochovi válku. V roce 191 př. n. l. se Flamininus zúčastnil bitvy u Thermopyl, v níž byl Antiochos Římany poražen.\n\nV roce 183 př. n. l. byl opět vyslán na východ tentokrát k bithýnskému králi Prusiovi I., aby s ním vyjednal zajetí Hannibala, který tehdy právě pobýval na králově dvoře. Avšak dříve než tak stačil učinit, spáchal Hannibal sebevraždu. O dalších Flamininových osudech není již nic známo a v roce 174 př. n. l. zřejmě umírá.\n\n\n"}
{"id": "160777", "url": "https://cs.wikipedia.org/wiki?curid=160777", "title": "Afrika (provincie)", "text": "Afrika (provincie)\n\nAfrica je latinské jméno severní části afrického kontinentu, která byla ve starověku římskou provincií. Její vznik se datuje do roku 146 př. n. l., kdy zničením Kartága skončila třetí punská válka. Provincie zahrnovala teritorium dnešního Tuniska a části Libye a Alžírska. Západněji ležící starověká území (Numidie, Mauretánie), později začleněná do římské říše, byla spravována odděleně.\n\nAfrika byla pokládána za jednu z nejbohatších provincií římské říše a často byla označována jako „obilnice říše“. Její hlavní město Kartágo představovalo po Římu druhé největší město západní poloviny impéria a celá provincie byla značně urbanizovaná. Vedle Kartága náležela mezi další významná centra Afriky Hadrumetum (dnešní Súsa, Tunisko), Utica a Leptis Magna. Nejintenzivnější kulturní a hospodářský rozkvět probíhal ve 2. a 3. století, přičemž částečně přetrval až do období pozdní antiky.\n\nEtnická struktura provincie byla velice pestrá. Kromě Punů, sídlících především v někdejších fénických koloniích na pobřeží, se zde trvale usadilo veliké množství římských legionářů, úředníků a obchodníků a také tu žili (hlavně ve vnitrozemí) příslušníci domorodých kmenů – Berbeři. Do jaké míry a po jak dlouhou dobu se vedle oficiální latiny udržela v Africe punština, není jasné. Faktem však zůstává, že římský císař Septimius Severus, jenž panoval na počátku 3. století a pocházel ze severoafrického města Leptis Magna, ovládal lépe punštinu než latinu. Afrika byla již poměrně brzy zasažena rychle se šířícím křesťanstvím (první důkaz existence afrických křesťanů pochází z konce 2. století), přičemž dala světu řadu výjimečných křesťanských, latinsky píšících myslitelů a filozofů, jako byli třeba Tertullianus, Cyprianus a Augustinus. Svůj katolický charakter si provincie uchovala navzdory silnému vlivu donatistické hereze a vpádu ariánských Vandalů v 5. století.\n\nProvincie \"Africa Vetus\" („Stará Afrika“) nebo také \"Africa Proconsularis\" (jak byla přejmenována Augustem v roce 25 př. n. l.) se rozkládala v nejúrodnější části někdejšího kartaginského území. Jejím správním centrem se stala Utica, nejvýznamnější město provincie po vypálení Kartága. Zbývající teritorium bylo přenecháno prořímskému numidskému království. V roce 118 př. n. l. získal numidský princ Jugurtha do svých rukou vládu nad celou Numidií, avšak o několik let později podlehl římskému vojsku pod velením Gaia Maria. Po smrti Jugurthy ovládl velkou část jeho někdejšího území Římu nakloněný panovník, mauretánský král Bokchus I. Romanizace Afriky od tohoto okamžiku probíhala zcela nerušeně. Do pozornosti Římanů se Afrika dostala na krátkou dobu opět během občanské války mezi Caesarem a Pompeiem (svůj život zde tehdy ukončil Cato mladší). Utica přestala být postupem doby dostačující jako sídlo správy provincie, což Římany přimělo uvažovat o obnovení Kartága. Snahu Gaia Graccha a Caesara o jeho vzkříšení realizoval teprve Augustus v roce 29 př. n. l. a již záhy nabylo znovu založené město zpět svůj někdejší hospodářský význam a velikost.\n\nDiocletianovou správní reformou byla Afrika rozdělena do tří nových provincií: \"Africa Zeugitana\" (která si uchovala název Africa Proconsularis), \"Africa Byzacena\" a \"Tripolitania\". Oblast zůstala součástí římské říše až do počátku 5. století. V roce 429 se v Mauretánii vylodili Vandalové prchající z Hispánie a během dalších deseti let padlo do jejich rukou veškeré římské území v severní Africe. Tito Germáni založili v Africe vlastní říši, odkud jejich námořní flotila terorizovala po celé další století pobřeží západního Středomoří. Vandalové tvořili jen úzkou vrstvu válečníků, přičemž zastávali politiku striktní separace a potlačování místního afrořímského obyvatelstva.\n\nV roce 533 využil východořímský císař Justinián I. vnitřních dynastických sporů mezi Vandaly a vyslal do Afriky vojsko pod velením generála Belisara. Ten Vandaly během krátkého tažení porazil (533/534) a triumfálně vstoupil do Kartága, čímž byla římská vláda obnovena. Díky tomu zažila římská Afrika na přelomu 6. a 7. století poslední období hospodářského a kulturního rozmachu. Kvůli značné vzdálenosti provincie od Konstantinopole, která komplikovala její efektivní řízení, vytvořil byzantský císař Maurikios novou správní jednotku – exarchát Afrika. V jeho čele stál místodržitel (exarcha) vybavený mimořádnými kompetencemi. Od roku 640 musel exarchát čelit útokům muslimských Arabů z Egypta. Invazní jednotky se podařilo několikrát odrazit, nicméně v roce 698 Arabové Kartágo dobyli, čímž existence římské Afriky vzala definitivně za své. Brzy poté zanikla také zdejší římsko-křesťanská kultura. Oproti ostatním křesťanům, kteří ve své víře vytrvali navzdory staletím trvající islámské nadvládě (Koptové, Syřané, Arméni, Řekové), severoafričtí křesťané zmizeli beze stopy.\n\n\n"}
{"id": "160778", "url": "https://cs.wikipedia.org/wiki?curid=160778", "title": "NIC", "text": "NIC\n\nZkratka NIC má více významů, mimo jiné:\n\n"}
{"id": "160779", "url": "https://cs.wikipedia.org/wiki?curid=160779", "title": "Drusus", "text": "Drusus\n\nNero Claudius Drusus (14. ledna 38 př. n. l. – 14. září 9 př. n. l.)., nazývaný také Drusus starší (latinsky \"Drusus maior\") nebo jen Drusus, byl římský politik a vojevůdce, nevlastní syn císaře Augusta. Jeho rodiči byli Livia Drusilla, Augustova žena, a její první manžel Tiberius Claudius Nero.\n\nNarodil se jen krátce předtím, než se jeho matka rozvedla s Tiberiem Claudiem Neronem, aby ihned vzápětí vstoupila do manželství s Augustem (17. ledna 38 př. n . l.). Tím zavdala podnět k fámám, že jeho skutečným otcem byl Augustus, třebaže většina moderních historiků toto zpochybňuje, neboť v době jeho zplození se Augustus s Livií ještě vůbec nesetkali. Ostatně, dříve než se Augustus s Livií oženil, byl Tiberius Claudius Nero prohlášen jeho biologickým otcem.\n\nPodle Suetonia obdržel po narození \"praenomen\" Decimus, což bylo později změněno na Nero. Po smrti svého otce byl spolu s bratrem, pozdějším císařem Tiberiem, vychováván v Augustově domě. Mezi sourozenci se v tomto prostředí vyvinul výjimečný bratrský vztah, který měl přetrvat až do konce jeho života. Tiberius pojmenoval svého nejstaršího syna po svém bratrovi (což odporovalo římským zásadám udělování jmen) a on sám se později zachoval obdobně.\n\nOženil se s Antonií mladší, dcerou Marca Antonia a Augustovy sestry, Octavie mladší, jíž po celý svůj život zachovával bezvýhradnou věrnost. Měli spolu pět dětí: Germanica, Livillu, budoucího císaře Claudia a ještě nejméně dvě další, které se však nedožily dospělosti. Po jeho smrti se Antonie již nikdy neprovdala, třebaže svého manžela přežila o skoro 50 let.\n\nAugustus prokazoval svému nevlastnímu synovi mnohé pocty. V roce 19 př. n. l. mu tak bylo umožněno zastávat veřejné úřady, což bylo o pět let dříve, než dosáhl potřebné věkové hranice. Když Tiberius v době své praetury v roce 16 př. n. l. opustil Itálii, nastoupil na jeho místo. V následujícím roce zastával quaesturu a osvědčil se v bojích proti alpskému kmenu Rhaetů, který nejprve zahnal na ústup, ale protože nedokázal zcela rozdrtit jeho vojsko, požádal Tiberia o posily. Bratři pak společnými silami alpské kmeny snadno porazili a posunuli hranice Římské říše až k hornímu Dunaji.\n\nV roce 13 př. n. l. byl vyslán do Galie, kde měl urovnat nepokoje vyvolané chováním předchozího římského správce. Zatímco uklidňoval zdejší poměry, překročily germánské kmeny řeku Rýn a zaútočily na římské kolonie na severu Galie. Proto zmobilizoval legie a zatlačil útočníky zpět za řeku. Během následného odvetného tažení pronikl hluboko na území pravobřežní Germánie a dokonce stanul se svými vojáky na březích Severního moře. Místnímu kmenu Frísů poté uložil povinnost platit Římanům pravidelný každoroční tribut. Za odměnu jej římský senát v roce 11 př. n. l. jmenoval městským praetorem.\n\nV Římě se však dlouho nezdržel a již na jaře se vypravil zpět na hranice Germánie. Znovu vpadl na území divokých germánských kmenů, přičemž jeho energický postup do nitra země zastavil teprve příchod chladného počasí na konci roku. Během návratu římského vojska do zimních táborů na Rýně ho náhle přepadli Germáni, nicméně Římané se jim díky jeho chladnokrevnosti dokázali ubránit a nakonec obrátili barbary na útěk. Drusovi vojáci ho poté provolali imperátorem, načež obdržel triumfální odznaky, stejně jako úřad prokonzula pro následující rok. V roce 10 př. n. l. se Chattové spojili se Sugambry a napadli jeho tábor, ten je však snadno odrazil. Poté se setkal s Augustem a Tiberiem v Lugdunu (dnešní Lyon) a společně s nimi odcestoval do Říma, kde byl v roce 9 př. n. l. zvolen za konzula. Ovšem dříve než se mohl ujmout úřadu, opustil město a opět vyrazil do boje proti Chattům. V témže roce stihl ještě před návratem za Rýn zahájit tažení proti Markomanům. Na zpátečním pochodu si ale při pádu z koně zlomil nohu a asi měsíc po nehodě následkům tohoto zranění podlehl.\n\nSuetonius udává, že se odmítl před svou smrtí vrátit do Říma. Jeho tělo bylo Tiberiem dopraveno zpět do města a ostatky uloženy do Augustova mauzolea. Jeho velice silnou oblibu mezi vojáky vyjadřuje monument v Mogontiacu (dnešní Mohuč), jenž legionáři vztyčili na jeho počest. Posmrtně obdržel čestné přízvisko \"Germanicus\", které bylo později dáno jeho nejstaršímu synovi, předtím než dosáhl zletilosti. Augustus měl prý sepsat životopis svého nevlastního syna, který se ale nedochoval.\n\n\n"}
{"id": "160781", "url": "https://cs.wikipedia.org/wiki?curid=160781", "title": "Germanicus", "text": "Germanicus\n\nNero Claudius Germanicus (24. května 15 př. n. l. – 10. října 19 n. l. v Antiochii nad Orontem) byl římský vojevůdce, proslavený svými vojenskými výpravami do Germánie. Je znám pod přezdívkou Germanicus, kterou obdržel v roce 9 na počest svého otce, jenž dosáhl v Germánii rovněž mnoha skvělých vítězství.\n\nGermanicovými rodiči byl Nero Claudius Drusus, syn Augustovy manželky Livie Drusilly, a Antonie mladší, dcery Marca Antonia a Augustovy sestry Octavie mladší. Jeho bratrem byl pozdější císař Claudius. Poté, co ho jeho strýc Tiberius adoptoval, znělo celé jeho jméno Gaius Julius Caesar Germanicus. Jeho manželkou se stala Agrippina starší, Augustova vnučka, jež mu porodila devět dětí, včetně Gaia, pozdějšího císaře Caliguly, a Agrippiny mladší, manželky císaře Claudia a matky Nerona.\n\nGermanicus se těšil značné popularitě mezi Římany, kteří nadšeně oslavovali každé jeho vítězství. Přízeň mu projevoval také Augustus, jeho prastrýc a děd jeho manželky, který po jistou dobu zvažoval, že Germanica ustanoví svým nástupcem. Augustus se po naléhavém přesvědčování ze strany své manželky Livie Drusilly nakonec rozhodl pro Tiberia, svého nevlastního syna z Drusillina prvního manželství. Současně ale Tiberia přinutil, aby adoptoval Germanica a jmenoval ho svým nástupcem na úkor vlastního syna.\n\nGermanicus byl několikrát pověřen velením vojska během tažení v Panonii a Dalmácii a později se spolu s Tiberiem podílel na potlačení vzpoury panonských legií. Tacitus ho označil za výjimečného vojáka a rozeného vůdce, velice oblíbeného v řadách prostých legionářů. V roce 12 byl zvolen konzulem, když předtím celkem pětkrát zastával úřad quaestora.\n\nPo Augustově smrti určil senát Germanica za velitele vojska v Germánii. Již krátce po Germanicově příjezdu na Rýn se legionáři vzbouřili proti neoblíbenému Tiberiovi, kterého odmítli přijmout za císaře, a místo něho provolali Germanica. Ten se však rozhodl respektovat Augustovu volbu, načež vyjednáváním a četnými ústupky vzbouřené vojáky uklidnil. Tiberiova nedůvěra ke Germanicovi přesto ještě více vzrostla.\n\nV roce 14 zahájil Germanicus svá tažení na území pravobřežní Germánie, jejichž cílem bylo pomstění porážky Varových legií Arminiem v Teutoburském lese v roce 9. O rok později podnikl velikou výpravu proti Chattům. Poté pronikl za řeku Emži a navštívil místo, kde se konala bitva v Teutoburském lese, v níž byly zmasakrovány tři římské legie. Dva ze tří orlů (symbol legie) ukořistěných v bitvě se mu podařilo v dalších letech získat zpět. Na zpáteční cestě za Rýn bylo jeho vojsko v důsledku zuřivých germánských útoků a nepříznivému počasí takřka zničeno. V roce 16 postoupil Germanicus až k řece Vezeře, kde na konci léta svedl na pláni Idistaviso vítěznou bitvu s Arminiem. Před příchodem zimy stihl porazit Germány ještě v bitvě na vale Angrivariů. \n\nOvšem ani tyto úspěchy, ani Germanicovo přesvědčení, že Arminius a jeho spojenci jsou již na pokraji zhroucení, nedokázaly pohnout s Tiberiovým rozhodnutím upustit od dalších dle jeho názoru příliš nákladných a vyčerpávajících tažení, jež ostatně neskýtala záruku vítězství. Germanicus byl odvolán a v roce 17 oslavil v Římě triumf. Toto datum je pokládáno za okamžik, kdy Římané s definitivní platností rezignovali na snahu vytvořit z Germánie svoji provincii. Tamní barbarské kmeny si tudíž uchovaly svobodu vybojovanou v roce 9.\n\nTiberius poté Germanica poslal na východ, kde v roce 18 porazil kappadockého krále a jeho zemi přeměnil v římskou provincii.\n\nV následujícím roce Germanicus v syrské Antiochii onemocněl a brzy nato ve věku 35 let zemřel. O příčinách jeho smrti se vyrojily mnohé spekulace a leckteré prameny dávají jeho úmrtí za vinu místodržiteli Sýrie, Gnaeovi Calpurniovi Pisonovi, s nímž se Germanicus dostal do konfliktu a jenž ho prý dal na příkaz císaře Tiberia otrávit. Toto podezření se ale nikdy nepodařilo prokázat, nicméně Piso později spáchal sebevraždu. Suetonius naznačuje, že Tiberiovým motivem mohla být žárlivost a strach z obliby a rostoucí moci jeho adoptivního syna.\n\nGermanicova krajně podezřelá smrt za značně nejasných okolností však vážně otřásla Tiberiovou autoritou, což přispělo k císařově vzrůstající paranoii a vytvoření atmosféry strachu a nedůvěry v Římě.\n\n\n\n"}
{"id": "160783", "url": "https://cs.wikipedia.org/wiki?curid=160783", "title": "Psychopatie", "text": "Psychopatie\n\nSlovo psychopatie má několik významů:\n\nV prvních dvou významech je psychopatie hluboce zakořeněná a přetrvávající psychická vlastnost, stav nebo vzorce chování, které jsou vyjádřením charakteristického životního stylu jedince a jeho vztahu k sobě i druhým a které představují extrémní nebo významné odchylky (deviace) od způsobů, kterými průměrný člověk v dané kultuře vnímá, myslí, cítí a utváří vztahy k druhým (resp. od toho, jaké vnímání a chování se od průměrného člověka obvykle očekává, tj. od společenského konstruktu normální osobnosti).\n\nTermín „psychopat“ a „psychopatie“ se v českém odborném prostředí neužívá pro pejorativní konotaci a lze používat termíny „člověk s poruchou osobnosti“ a „porucha osobnosti“. Mezi laickou veřejností je daný termín spojován i s násilným chováním, ovšem tyto projevy se týkají jen malé části osob.\n\nTzv. poruchy osobnosti nejsou nemocemi v pravém slova smyslu a i slovo „porucha“ pro ně Mezinárodní klasifikace nemocí používá s opatrností a s upozorněním, že není zcela výstižné. Jde o rysy osobnosti, které se vyskytují ve spojité škále od pouhého nevýrazného rysu osobnosti až po těžký sociální handicap.\n\nZ definice vyplývá, že meze, jaká míra určité vlastnosti je již považována za psychopatii, jsou kulturně podmíněné, tj. že člověk, který v určité kultuře nebo z určitého pohledu je vnímán jako úspěšný a socializovaný, může z jiného pohledu být hodnocen jako psychopat. František Koukolík pro osoby se subklinickou (nepatologickou) mírou antisociálního založení propaguje termín deprivant.\n\nPsychopatické rysy osobnosti a jejich míra se dají testovat. Kanadský psycholog Robert Hare vyvinul diagnostický nástroj nazývaný PCL-R. Obsahuje dvacet možných projevů (například nedostatek empatie, patologické lhaní nebo nezodpovědnost), podle nichž se testovaná osoba hodnotí. Každý projev je možné ohodnotit číslem 0 (projev není přítomen), 1 (projev je patrně přítomen), nebo 2 (projev je zcela jistě přítomen). Ve Velké Británii se celkové skóre alespoň 25 bodů považuje za pravděpodobného psychopata, v USA je hranice stanovena na 30 bodů. Autor testu navíc opakovaně upozorňuje, že nemusí jít jen o zabijáky a podivíny na okraji společnosti, ale třeba o vaše kolegy, kamarády nebo partnery.\n\nNěkteré výzkumy nasvědčují hypotézám o genetické podmíněnosti psychopatií. Měření aktivace různých uzlů mozkové neuronální sítě při různých stavech a činnostech naznačují, se kterými částmi mozku může struktura osobnosti souviset.\n\nKromě poruch osobnosti geneticky a hormonálně podmíněných (vrozených) nebo způsobených úrazem či jiným poškozením mozku existují také změny osobnosti například vlivem citové deprivace v dětství nebo vlivem dlouhodobého stresu nebo mimořádně traumatizujícího zážitku. Tyto psychogenní poruchy mívají odlišnou strukturu než vrozené poruchy.\n\n\nPravá psychopatie se v jádru nedá příliš změnit, co se týče vnímání a prožívání situací a vztahů, ale chování se dá částečně ovlivnit výchovou, prostředím a sebevýchovou.\n\nU lehčích nebo částečně psychogenních poruch osobnosti mohou být účinné terapie pomáhající rozvoji citového života:\n\nPsychopaté nejsou ve společnosti ihned rozeznatelní. Naopak mohou mít dobré společenské postavení (např. diktátoři). Existují dokonce názory, že tzv. firemní, příp. korporátní psychopaté (s nedostatkem empatie) mohou mít velký podíl na světové finanční krizi. \"Víme, že je přitahuje prostředí, kde je akce, kde jsou peníze a příležitosti. Kdybych nestudoval psychopaty ve vězení, zkoumal bych je na burze. Když se podíváte na dnešní ekonomické magazíny, jedním z horkých témat posledních let v nich je psychopatický šéf,\" říká psycholog Robert D. Hare.\n\n\n"}
{"id": "160788", "url": "https://cs.wikipedia.org/wiki?curid=160788", "title": "Rough and Tough and Dangerous - The Singles 94/98", "text": "Rough and Tough and Dangerous - The Singles 94/98\n\nRough and Tough and Dangerous - The Singles 94/98 je první kompilační album německé hudební skupiny Scooter. Skládá se z dvou CD. Bylo vydáno roku 1998, na prvním CD je 16 skladeb a na druhém 13. První CD je sbírka všech singlů, které do té doby skupina vydala.\n\n\n"}
{"id": "160791", "url": "https://cs.wikipedia.org/wiki?curid=160791", "title": "Constantin Carathéodory", "text": "Constantin Carathéodory\n\nConstantin Carathéodory (13. září 1873, Berlín – 2. února 1950, Mnichov) byl řecký matematik žijící a pracující převážně v Německu. Zabýval se variačním počtem, teorií míry a teorií funkcí reálné proměnné.\n\nConstantinův otec Stephanos Carathéodory byl tajemníkem na velvyslanectvích Osmanské říše v Berlíně, Stockholmu a Vídni. Jeho matka Despina rozená Petrocochinová byla dcerou bohatého řeckého obchodníka, který žil v Marseille. Constantin se narodil během otcova působení v Berlíně, rané dětství (1874–1875) prožil v Istanbulu. Poté, co se jeho otec stal velvyslancem Osmanské říše v Belgii, se však přestěhoval do Bruselu.\n\nCarathéodory navštěvoval od roku 1881 soukromou základní školu ve Vanderstocku, roku 1885 gymnázium v Bruselu a od roku 1886 až do maturity v roce 1891 střední školu \"Athénée Royal d'Ixelles\". Během svého středoškolského studia získal dvakrát cenu pro nejlepšího matematika Belgie ve své věkové kategorii. V letech 1891–1895 studoval vojenské inženýrství na \"École Militaire\" a v letech 1893–1897 na \"École d'Application\". Po dokončení studia získal místo inženýra na stavbě přehrady v egyptském Asyutu. V době, kdy musely být práce na stavbě přerušeny kvůli povodním, studoval samostatně matematiku.\n\nRoku 1900 začal studovat matematiku na univerzitě v Berlíně, kde navštěvoval přednášky Frobenia a Schwarze. Během tohoto studia se také blízce spřátelil s Fejérem. Roku 1902 přestoupil z Berlína do Göttingenu, kde získal roku 1904 doktorát za práci \"Über die diskontinuierlichen Lösungen in der Variationsrechnung\" pod vedemím Hermanna Minkowského. O rok později habilitoval na docenta prací \"Über die starken Maxima und Minima bei einfachen Integralen\" a zůstal vyučovat na göttingenské univerzitě až do roku 1908, kdy získal místo na univerzitě v Bonnu.\n\nRoku 1909 se oženil se svojí tetou Euphrosyne Carathéodoryovou, s níž měl dvě děti – Stephana a Despinu. Po roce stráveném v Bonnu se Carathéodory přesunul na univerzitu v Hanoveru a o další rok později získal místo na univerzitě ve Wroclawi. Po dvou a půl letech působení ve Wroclawi, získal roku 1913 profesuru v Göttingenu. Zde se usadil na celých pět let, ale roku 1918 odešel na univerzitu v Berlíně a o rok později se na žádost řecké vlády vydal založit druhou univerzitu ve Smyrně. Současně s tím (od roku 1920) přednášel analytickou geometrii v Athénách. Ještě téhož roku získal místo na staré Iónské univerzitě ve Smyrně a zároveň profesuru na nově založené Řecké univerzitě. Ještě před tím než nová univerzita poprvé přijala studenty, byla roku 1922 Smyrna napadena Tureckem. Carathéodory stihl na poslední chvíli zachránit univerzitní knihovnu, kterou po dva roky budoval, a uprchl s ní na palubě řecké válečné lodi do Athén. V Athénách učil do roku 1924, kdy se přesunul zpět do Německa, konkrétně do Mnichova.\n\nRoku 1928 odplul Carathéodory do USA a krátce přednášel na Harvardu, ještě téhož roku se však vrátil zpět do Mnichova. Zde zůstal až do roku 1938, kdy odešel do penze. I během této doby však pokračoval v reorganizaci řeckého vysokého školství a občasném přednášení v USA.\n\nCarathéodory se zabýval zejména variačním počtem, teorií míry a teorií funkcí reálné proměnné. Jeho práce ukázala úzkou souvislost mezi teorií parciálních diferenciálních rovnic a variačním počtem. Dobrých výsledků dosáhl také mimo matematiku, například v termodynamice, speciální teorii relativity, mechanice a optice.\n\n\n\n"}
{"id": "160796", "url": "https://cs.wikipedia.org/wiki?curid=160796", "title": "Chalkantit", "text": "Chalkantit\n\nChalkantit (Kobell, 1853), chemický vzorec CuSO.5 HO, je trojklonný minerál. Název pochází z řeckých slov \"chalkos\" – měď a \"anthos\" – květ. Starší český název je modrá skalice, který se dodnes používá pro syntetický produkt. Podle platného chemického názvosloví se chalkantit nazývá pentahydrát síranu měďnatého.\n\nDruhotný minerál, který vzniká oxidací měděných rud, nejčastěji v pouštních (aridních) oblastech - Rio Tinto ve Španělsku; Chiquicamata v Chile; ložiska Bisbee, Morenci a další v Arizoně, USA. Krátkodobě může vznikat jako výkvěty v důlních chodbách (Zlaté Hory, Špania Dolina) anebo na haldách. \n\nObvykle celistvý s hroznovitým a ledvinitým povrchem, může tvořit také krápníčky, kůry a nálety. Krystaly jsou tabulkovité, krátce prizmatické a vyskytují se vzácně.\n\nPěkné krystaly a drúzy v nabídce obchodníků s minerály jsou obvykle syntetické vzorky!\n\n\nŘídký výskyt.\n\n"}
{"id": "160799", "url": "https://cs.wikipedia.org/wiki?curid=160799", "title": "Šuriken", "text": "Šuriken\n\nŠuriken (手裏剣; \"„rukou skryté ostří“\", v literatuře se často setkáte s přepisem \"Shuriken\") je tradiční japonská nenápadná zbraň, která sloužila pro vrhání a někdy bodání. Jsou to malé ostré čepele vyrobené z nejrůznějších všedních materiálů, jako jsou jehly, hřebíky nebo nože stejně tak jako mince, kovové podložky nebo jiné ploché kousky kovu. Sloužily především jako doplňková zbraň k běžně používaným katanám (meč) či jari (kopí), ačkoliv v bitvě často hrály klíčovou taktickou úlohu. Umění zacházení a vrhání šurikeny se nazývá šuriken-džucu a vyučováno bylo především jako méně významná či lépe řečeno utajovanější část osnov výuky bojových umění v slavných školách jako Jagjú Rjú, Katori Šintó Rjú, Itto Rjú, Kukišin Rjú a Togakure Rjú.\n\nNa západě jsou šurikeny většinou známy jako „vrhací hvězdy“ nebo „nindža hvězdy“. Tento termín sotva vystihuje tuto zbraň, jelikož „zašpičatělá“ hvězda je jen jednou z mnoha různých podob této čepele. \n\nNejznámějšími druhy jsou: \"bó šuriken\" (棒手裏剣), \"hira šuriken\" (平手裏剣) a \"šaken\" (車剣, někdy také čtené jako \"kurumaken\").\n\nJe vrhací zbraň, která se skládá z rovného kovového nebo ocelového hrotu, obvykle čtyřhranného, ale někdy kulatého nebo osmihranného. Obvykle mají jeden hrot, ale některé mohou být i s dvěma hroty. Dlouhé jsou od 12 do 22 cm a v průměru váží od 35 do 150 gramů. Vrhány jsou mnoha způsoby: nad hlavou, z podpaží, pod rukou, z boku a zpětně, ale v každém případě házení obsahuje hladkým sklouznutím (po dlani přes prsty) řízený let.\n\nVětšinou se hází způsobem \"džiki da-hó\" (metoda přímého úderu) nebo \"han-ten da-hó\" (metoda úderu s otočením). Tyto dva způsoby jsou technicky rozdílné. První neumožní ostří otočit se před zasáhnutím cíle a druhá vyžaduje rotaci ostří před dopadem na cíl.\n\nBó šuriken byly vytvářeny z širokého spektra každodenně užívaných předmětů, a tak nabývaly mnoha tvarů a velikostí. Některé měly své jméno odvozeno od materiálů z nichž byly vyrobeny, například \"kugi-gata\" (hřebík), \"hari-gata\" (jehla) a \"tantó-gata\" (nůž), ostatní byly pojmenovány podle věcí, které připomínaly jako \"hoko-gata\" (halapartna, kopí), \"macuba-gata\" (borovicové jehlice), zatímco další byly jednoduše pojmenovány podle vrhaných předmětů jako \"kankjuto-gata\" (děrovadlo), \"kunai-gata\", nebo \"teppan\" (plátek kovu) a \"biao\" (špendlík).\n\nJiné předměty byly také vrhány způsobem \"bó šuriken\" třeba \"kogai\" (ozdobná sponka), \"kozuka\" (nůž) a \"haši\" (jídelní hůlky), třebaže tyto předměty nebyly spojovány s žádnou konkrétní školou \"šuriken-džucu\". Spíše byly vrhány při vhodné příležitosti zkušeným uživatelem metod dané školy.\n\nNa rozdíl od oblíbené domněnky (z videoher, filmů a podobně) šuriken nebyla určená jako vražená zbraň, ale spíše jako pomocná zbraň, která občas vylepšila roli válečníka, který užíval většinou meč nebo kopí. Užívány byly především v případech nějakého neobvyklého zmatku nebo rozptýlení, vždy takticky, aby zvýhodnily pozici uživatele před protivníkovou. Většinou se mířilo na oči, obličej, dlaně a chodidla. \nByly také používány, obzvláště hira-šurikeny, k širokým a rozmanitým možnostem dalších užití, například strčeny do země tak, že působily bolest těm, kteří na ně šlápli, nebo měly kolem špiček ostří obtočenou zápalnou šňůru, a když byly zažehnuty a vrženy, způsobovaly požár; byly také užívány jako ruční zbraně, když se bojovníci octli příliš blízko protivníkům. Jsou zmínky o šurikenech potřených jedem, určeným každému, na koho bylo ostří namířeno, nebo komukoliv, kdo by je mohl zvednout, když ležely cíleně nápadně umístěné. Jiné zprávy naznačují, že šurikeny mohou být zahrabány v jakékoliv špíně a znečištění, které se nalézalo na cestě i zvířecích výkalech, a na jejich hrotech se hromadily bakterie, které mohly způsobit tomu, kdo se jimi zranil, v ráně infekci a nakazit ho ještě nevyléčitelným tetanem. \n\nŠurikeny byly jednoduchou zbraní, ale jejich cena byla různě vysoká, podle dostupnosti materiálu, z něhož byly vyrobeny a podle možnosti jejich využití. \n"}
{"id": "160802", "url": "https://cs.wikipedia.org/wiki?curid=160802", "title": "Abbás I. Veliký", "text": "Abbás I. Veliký\n\nZillulláh Amír al-Mu’minín Hajdar Abú-l-Muzaffar Šáh Abbás al-Husajní al-Músáví as-Safáví Bahadur Chán, obvykle nazývaný Abbás I. Veliký, (persky ; 27. ledna 1571 – 19. ledna 1629 v Mázandaránu) byl perský šáh z dynastie Safíovců vládnoucí v letech 1587–1629. Byl nejmladším synem šáha Muhammada Chodábenda a od svých deseti let působil jako místodržící chorásánské provincie. V roce 1587 připravil se svými věrnými státní převrat, při kterém dal popravit dva starší bratry a svého otce donutil k abdikaci.\n\nAbbás se narodil v Herátu (dnes v Afghánistánu, tehdy jedno ze dvou hlavních měst Chorásánu) jako třetí syn Muhammada Chodábendeho jeho ženy jménem Chayr al-Nisa Begum.\n\nPo upevnění své moci přestěhoval Abbás panovnický dvůr z Kazvínu do Isfahánu a zahájil expanzi proti většině svých sousedů. Během patnácti let donutil k míru uzbecké chány, kteří ohrožovali safíovskou říši ze severu, a dobyl značnou část dnešního Afghánistánu (Kandahár).\n\nPodařilo se mu navázat diplomatické styky s řadou evropských států, s nimiž chtěl uzavřít spojenectví proti osmanské říši, trvalejší vztahy však udržoval pouze s Anglií. Od roku 1602 vedl téměř nepřetržitou válku s Turky a tím zabránil Vysoké portě aktivněji se angažovat v evropských náboženských konfliktech. Jeho první tažení směřovalo proti kavkazským oblastem, kde postupně dobyl Tabríz, Jerevan a Kars.\n\nS anglickou pomocí modernizoval armádu (Anthony a Robert Sherleyové) a v roce 1606 v bitvě u Sísy na hlavu porazil osmanská vojska, díky čemuž do jeho rukou padly Ázerbájdžán, Kurdistán a oblasti kolem Mosulu a Bagdádu. V následujících letech se mu podařilo ovládnout Gruzii a získat silný politický vliv v Povolží, kde ho jako svého osvoboditele chtěla přivítat i města Astrachaň a Kazaň, dobytá před několika desetiletími Ruskem. Za pomocí anglických lodí se mu také podařilo zlikvidovat pirátské státečky v Perském zálivu, obsadit portugalskou kolonii Hormuz, zaútočit na říši Velkých Mogulů a posunout perské hranice až k řece Indu.\n\nJeho skvělé vojenské úspěchy, které více než zdvojnásobily rozlohu říše, umožnily neurovnané poměry v sousedních zemích, zejména v osmanské říši. Na rozdíl od nich byla Persie za Abbásovy vlády konsolidovaným státem, a to hlavně díky drastickým metodám šáhovy vlády. O jeho bezohledném postupu vůči rodině není pochyb, Abbásovou obětí se stal dokonce i jeho syn Safí, takže trůn nakonec zdědil až jeho vnuk, který se rovněž jmenoval Safí. Podobně jako ke členům vlastní rodiny se Abbás choval i ke všem sunnitům, naproti tomu projevoval velkou snášenlivost vůči křesťanům a židům.\n\nIsfahánský dvůr se stal centrem mezinárodního dění, Abbás přijímal vyslance z evropských a asijských zemí, ale upřednostňoval spolupráci s Angličany a Číňany, zatímco k Portugalcům se stavěl odmítavě. Ve stejné zahraniční politice pokračovali i jeho nástupci, kteří se z evropských zemí orientovali převážně na Francii.\n\n\n\n"}
{"id": "160808", "url": "https://cs.wikipedia.org/wiki?curid=160808", "title": "Royal Aero Club", "text": "Royal Aero Club\n\nRoyal Aero Club (Královský aeroklub, zkratka RAeC) je celonárodní organizací věnující se sportovnímu letectví ve Velké Británii.\n\nAeroklub s názvem Aero Club of Great Britain byl založen v Leysdownu v roce 1901. Původně se soustředil na balónové létání. Po vynálezu letadel těžších vzduchu přijal i všechny fanoušky letadel s pevným křídlem. V roce 1910 byl klubu propůjčen titul „královský“. Od roku 1910 aeroklub uděloval i mezinárodně uznávané pilotní průkazy Fédération Aéronautique Internationale (FAI), organizace, kterou dodnes v Británii zastupuje. Klub zodpovídá za všechna britská soukromá a sportovní letadla, je pořadatelem leteckých soutěží a přehlídek. Zajišťuje i zápisy leteckých rekordů a propagaci oboru. V současnosti je Královský aeroklub organizací starající se o všechny formy sportovního letectví v zemi a zajišťující mezinárodní spolupráci v oblasti pilotovaných letů. \n\nAeroklub založil své první „letiště“ v roce 1909 v \"Muswell Manor\" u Leysdownu na ostrově Sheppey v ústí řeky Temže. Bylo to to samé místo, kde John Moore-Brabazon (později \"Lord Brabazon of Tara\") poprvé provedl svůj 450 metrů dlouhý let na dvouplošníku Voisin. Tento let je oficiálně považován za první řízený let britského pilota ve Velké Británii. Pilotní průkaz číslo „1“ dostal Moore-Brabazon 8. března 1910. Kontakty s bratry Wrightovými vedly klub k zakoupení licence a výrobě prvních letadel na „výrobní lince“ na světě. Výroba se později přesunula do Eastchurch.\n\nDo roku 1915 britské ozbrojené síly neměly pro své piloty žádná výcviková střediska. Výsledkem bylo, že mnoho pilotů muselo prodělat pilotní výcvik v aeroklubu, jehož členy se stali. Koncem první světové války mělo pilotní průkaz \"RAeC\" více než 6300 vojenských pilotů.\n\nPrůkaz číslo:\n\n"}
{"id": "160828", "url": "https://cs.wikipedia.org/wiki?curid=160828", "title": "Sportovní gymnastika", "text": "Sportovní gymnastika\n\nSportovní gymnastika je sportovní odvětví, při němž jednotliví závodníci předvádějí silové nebo švihové gymnastické prvky na koberci (prostná) nebo na nářadích. Ve sportovní gymnastice soutěží muži i ženy a jejich disciplíny se odlišují. Sportovní gymnastika je stálou součástí olympijského programu, mistrovství světa se v ní pořádají od roku 1903.\n\nSportovní gymnastika vznikla z nářaďového tělocviku, který se prosadil v 19. století v Německu (tzv. turnerství) a v pozměněné podobě také v českém sokolském hnutí. Mezinárodní gymnastická federace FIG (: ) byla založena v roce 1881. Až do třicátých let byly součástí závodů ve sportovní gymnastice i atletické disciplíny (běhy, skoky, šplh nebo vzpírání).\n\nHistorickým vývojem se stabilizoval gymnastický víceboj u žen na čtyřech (přeskok, bradla, kladina, prostná) a u mužů na šesti disciplínách (prostná, kůň, kruhy, přeskok, bradla, hrazda).\n\nZákladem hodnocení sportovní gymnastiky je posuzování obtížnosti a kvality provedení jednotlivých prvků v sestavách. Pravidla přitom mají vést gymnasty k tomu, aby na závodech zařazovali jen takové prvky, které mají bezpečně zvládnuté z tréninku.\n\nSoutěže posuzují dva panely rozhodčích. Panel A hodnotí obtížnost sestav podle tabulek prvků uvedených v pravidlech. Panel B posuzuje kvalitu provedení a sráží body za všechny chyby počínaje špatným držením těla a nečistým provedením prvků a konče pády.\n\nGymnastická pravidla byla dlouhá desetiletí založena na přibližování hodnocení k nejvyšší známce 10 bodů. První gymnastkou, která dosáhla absolutní desítky, byla na olympijských hrách v roce 1976 v Montrealu Nadia Comaneciová. Po roce 2004 došlo ke změně pravidel, po které může známka za obtížnost dosáhnout vyšších hodnot a výsledná známka tak překračuje deset bodů. Výslednou známku potom tvoří součet dvou oddělených známek. Jedna známka je za provedení (hodnocení techniky, držení těla a plynulosti cvičení) a druhá známka za obtížnost.\n\nVe sportovní gymnastice jsou tři hlavní disciplíny: víceboj družstev, víceboj jednotlivců a finále na jednotlivých nářadích. Ve víceboji družstev se počítají známky více členů jednoho týmu, v konkrétním případě za všechny předvedené sestavy nebo se nejhorší známka na každém nářadí může škrtat. O vítězi rozhoduje součet známek. Ve víceboji jednotlivců musí každý účastník absolvovat cvičení na všech nářadích. V minulosti byly součástí víceboje kromě nynějších volných také povinné sestavy, které předváděli všichni gymnasté beze změny.\n\nVe finále na jednotlivých nářadí obvykle startuje osm nejlepších z předchozí kvalifikace a rozhoduje jediná finálová známka.\n\nVrcholnou gymnastickou soutěží jsou letní olympijské hry, v jejichž programu je sportovní gymnastika hned od her v Aténách v roce 1896. Mistrovství světa se pořádá pravidelně od roku 1903, další velkou akcí je mistrovství Evropy. Světový pohár je každoroční série závodů, dříve s dvouletou periodicitou. Do roku 2008 vrcholila finálovým závodem.\n\nJednotlivé vrcholné mezinárodní soutěže jako jsou OH, MS a ME mají svá specifika týkající se závodu družstev a závodu jednotlivců. V soutěži družstev na OH a MS je družstvo šestičlenné, pět závodníků nastupuje na každou disciplínu, kde se počítají jen čtyři nejvyšší známky. Na ME startuje v soutěži družstev pětičlenné družstvo, na každou disciplínu nastupují tři závodníci a všechny známky se počítají.\n\nNěkteré soutěže mají zvláštní formát, jako například vyřazovací závod smíšených dvojic (např. Grand Prix v Brně).\n\nNářadím na přeskok býval kůň, pro ženy postavený příčně. Po roce 2000 ho ale nahradil přeskokový stůl s podstatně větší pohmatovou plochou, která umožňuje předvádění obtížnějších skoků. K přeskoku používají gymnastky odrazový můstek. Gymnasté a gymnastky se při přeskoku musí odrazit rukama od stolu.\n\nVe finálové soutěži družstev a ve finále víceboje předvádějí ženy jeden přeskok, ve finále na tomto nářadí pak dva přeskoky, jež musejí mít rozdílnou odrazovou techniku. V kvalifikaci předvádějí ženy dva (a to rozdílné) přeskoky jen v tom případě, chtějí-li se pokusit o postup do finále na tomto nářadí; jinak předvádějí pouze jeden přeskok, který se jim započítává do kvalifikačního součtu pro postup do finále soutěže družstev a víceboje.\n\nBradla žen jsou ve skutečnosti dvě spojené žerdě ve výšce 155 cm a 235 cm. Gymnastky na nich předvádějí toče a veletoče, letové prvky na jedné žerdi i z jedné žerdě na druhou a povinnou součástí cvičení je i seskok, kterým je salto, na nejvyšší úrovni i vícenásobné.\n\nKladina je pět metrů dlouhé břevno široké pouhých deset centimetrů, umístěné ve výšce jednoho a čtvrt metru. Gymnastky na něm předvádějí kromě skoků a obratů i náročné akrobatické prvky jako jsou přemety a salta. Kvůli úzké ploše nářadí (10 cm) je obtížné hlavně udržování rovnováhy při cvičení.\n\nProstná žen jsou cvičena na koberci o rozměrech 12×12 metrů. Oproti prostným mužů jsou sestavy doprovázené hudbou a součástí hodnocení je i posuzování estetické stránky pohybu. Gymnastky cvičí gymnastické i akrobatické prvky, kterými jsou přemety a salta.\n\nGymnasté absolvovali soutěž na přeskoku přes koně, který byl na rozdíl od žen postaven podélně. Po roce 2000 ale byl rovněž nahrazen přeskokovým stolem.\n\nMuži absolvují ve vícebojích jen jeden přeskok, pouze ve finále na nářadí musejí předvést přeskoky dva.\n\nZákladem gymnastického přeskoku je dynamický rozběh. Gymnasta může předvést jeden prvek už před odrazem z můstku (tzv. rondát), po odrazu ze stolu předvádí nejlepší gymnasté salta s obraty.\n\nMezi vrcholně obtížné přeskoky patří například přemet vpřed s dvojným saltem.\n\n\n\n\n"}
{"id": "160829", "url": "https://cs.wikipedia.org/wiki?curid=160829", "title": "Bertel Thorvaldsen", "text": "Bertel Thorvaldsen\n\nBertel Thorvaldsen (19. listopadu 1770 Kodaň, Dánsko – 24. března 1844 Kodaň, Dánsko) byl dánský sochař.\n\nPřesný letopočet jeho narození není znám, narodil se buď v roce 1768 nebo roce 1770, ale historikové se dnes kloní spíše k datu 1770. Narodil se jako syn řezbáře. První sochařské instrukce mu tedy dal jeho otec. Ve věku jedenácti let začal Thorvaldsen studovat na Dánské královské akademii, kde studoval u Nicolai Abrahama Abildgaarda. Už za studentských let měl výrazné úspěchy v modelování a několikrát obdržel stříbrnou medaili, zejména za reliéf Ležící Amor. V roce 1793 vyhrál medaili zlatou. Proto obdržel Římskou cenu, ale ještě několik let zůstal v Kodani. Teprve roce 1797 odjel do Říma, a zrušil zájezd do Neapole a na Maltu. V Římě studoval starověké sochařství a přátelil se s Amusem Jacobem Carstensem, jehož plastická monumentalita postav, které kreslil, byla Thorvaldsenovi nepochybně blízká. Jeho závěrečná práce se jmenovala Bacchus a Ariadné. Vymohl si však na Dánské královské akademii, aby mohl v Římě pobýt ještě dva roky. Bohužel tyto roky nebyly nijak šťastné, protože jej pronásledovala chudoba. Avšak přece jen se roce 1803 do Kodaně vrací. Přijdou první úspěchy:v květnu 1805 je jmenován čestným členem Kodaňské královské akademie, z Francie dostává zakázky od takových mužů své doby,jako byl Napoleon Bonaparte. Vytvořil také nádherný reliéf Triumf Alexandra Velikého. V roce 1815 měl další krizi ale i z té se nakonec dostal a v této době vytvořil některé ze svých nejlepších děl. V roce 1818 se stal čestným profesorem Kodaňské královské akademie, a v roce 1820 cestoval do Německa, Polska, Rakouska a Itálie. Právě v Polsku vytvořil pomník Mikuláše Koperníka,který byl umístěn na náměstí ve Varšavě. Roku 1838 se vrátil zpět do Kodaně, zde tvořil např. busty Ludwiga Holberga, Adama Heinricha Oehlenschlagera a členů královské rodiny. Sochy zde byly přijaty s nadšením. Ale v roce 1841 se vracel zpět do Říma, aby zde provedl několik zadaných objednávek. V říjnu 1842 se vrátil zpět do Kodaně.\nDne 24. března 1844 se náhle v divadle zhroutil a ještě tentýž den zemřel. Nebyl ženatý, ale zůstala po něm dcera.\n\nV Kodani bylo zřízeno Thorvaldsenovo museum. To je postaveno v téměř čistě antickém stylu. Slavnostně bylo otevřeno v roce 1846.\n\nMezi jeho žáky patřili:\n\n\n\n"}
{"id": "160838", "url": "https://cs.wikipedia.org/wiki?curid=160838", "title": "Smolenskaja (stanice metra v Moskvě)", "text": "Smolenskaja (stanice metra v Moskvě)\n\nSmolenskaja je název pro dvě oddělené stanice Moskevského metra. Nacházejí se obě nedaleko od sebe; vznikly vzhledem k určitým událostem se stejným názvem.\n\nStejné jméno tedy nese jedna stanice na Filjovské a Arbatsko-Pokrovské lince; ta první uvedená je starší a konstruována byla jako hloubená a mělce založená stanice. Sloužila jako jihovýchodní konečná Sokolničeské linky v dobách, než byla její jižní část přesunuta více na jih (do stanice Park Kultury). To se právě v první polovině 50. let 20. století ukázalo jako problém; Sovětský svaz se připravoval na jadernou válku a podzemní dráha měla sloužit jako kryt civilního obyvatelstva. Takové podmínky však dokázaly splnit pouze ražené stanice, hluboko pod zemí založené, mezi které ta původní z roku 1935 nepatřila. Nová stanice (1953) tedy již byla navržena a postavena jako podzemní ražená, trojlodní založená velmi hluboko (50 m). Oproti původní, v níž byly při architektonickém ztvárnění použity různé dekorativní kameny, jako například šedý mramor, je novější stanice již mnohem bohatěji vyzdobena; převažují témata ryze sovětská; zobrazeny jsou státní a ideové symboly; a to jak ve vestibulu (panel s rudými vlajkami a hvězdou), tak též i v podzemní části stanice (reliéf „Obránci Moskvy“ ve slepém konci střední lodi). Starší Smolenskaja byla poté uzavřena, avšak po několika letech nakonec byl v ní, i v celém úseku, provoz obnoven.\n\nStarší Smolenskaja má jeden výstup (dříve měla dva, avšak při rozšiřování třídy Sadovoje Kolco byl druhý zrušen), novější stanice má též jeden.\n\n"}
{"id": "160853", "url": "https://cs.wikipedia.org/wiki?curid=160853", "title": "Symbols", "text": "Symbols\n\nSymbols je druhé album těšínské sympho doom death-black metalové skupiny Ador Dorath.\n\nNahrávalo se v dubnu a červenci 2005, o měsíc později bylo vydáno. Další realizace nahrávání a mixáž proběhla u Maq Records Vojkowice, Polsko. Masteringem bylo album dokončeno ve studiu HH Poland, Gliwice.\n\nNa rozdíl od debutu jsou na tomto albu i pomalejší balady a texty nejsou všechny věnovány alchymistické tematice. K písni \"V.I.T.R.I.O.L.\" je i videoklip.\n\nToto album skupině také 9. března 2006 v Anděl Alianz 2005 Akademii populární hudby přineslo sošku Anděla v kategorii Hard&Heavy.\n\nČeské názvy nejsou součástí názvů skladeb\n\n"}
{"id": "160874", "url": "https://cs.wikipedia.org/wiki?curid=160874", "title": "Jan Nowopacký", "text": "Jan Nowopacký\n\nJan Nowopacký \"známý také jako\" Jan Novopacký (15. listopadu 1821, Nechanice – 3. srpna 1908, Slavětín u Loun) byl český malíř, zejména krajinář.\n\nJan Nowopacký se narodil v chudé rodině napoleonského vojáka, tkalce a lidového malíře. V mládí hrál dobře na housle a flétnu a proto jej jeho rodiče chtěli poslat na učitelská studia, nakonec zvítězilo malování a na přímluvu hraběnky Harrachové nastoupil mladý Jan v sedmnácti letech do učení k vídeňskému portrétnímu malíři Schrotzbergovi. V roce 1839 se poprvé neúspěšně pokusil dostat na vídeňskou akademii, ale pro neznalost němčiny byl odmítnut. Vrátil se do Nechanic a postupně si vzdělání doplnil. V roce 1842 odjel znovu do Vídně a na akademii byl přijat. Studoval krajinomalbu u Thomase Endera, historickou elementární kresbu u Karla Gsellhofera a malbu u Josefa Mössmera.\n\nV době studií obdržel řadu prvních cen a roku 1848 I. dvorní cenu za obraz \"Zpustlý hřbitov\", přijatý do dvorní galerie ve Vídni.\n\nSe školou podnikl první cesty do Alp, Tyrolska a Štýrska a spřátelil se s s krajinářem J. Zeleným (Selleným). V roce 1848 ze zúčastnil revolučních bojů ve Vídni a po porážce revoluce se z obav před následky přestěhoval do Prahy. Zde se seznámil s významnými českými malíři té doby v čele s Josefem Mánesem.\n\nPo smrti svého otce se dostal do těžké hmotné situace, kterou vyřešil vstupem do panských služeb - v roce 1849 přijal místo učitele kreslení v rodině Paarů v Bechyni a od roku 1851 u hrabat Hoyosů v Dolním Rakousku. Tato zaměstnání jej hmotně zabezpečila a umožnila cestovat zejména po střední Itálii a Kampánii.\n\nPo návratu do Vídně se v roce 1861 začal opět živit jako učitel malování v rodinách vysoké šlechty, vyučoval také děti císařské rodiny a od roku 1869 byl učitelem malování korunního prince Rudolfa. Tyto známosti u císařského dvora mu vynesly povýšení do rytířského stavu a jmenování kustodem - správcem císařské obrazárny ve Vídni v roce 1880. Kustodem byl až do svého penzionování roku 1895.\n\nSkutečnost, že takřka celý svůj život strávil v cizině způsobila, že je považován za rakouského malíře. V Čechách byl objeven až na sklonku svého života a první své souhrnné výstavy v Čechách se dočkal až v roce 1902.\n\nOd svého penzionování v roce 1895 žil na penzi v Čechách u své neteře Antonie Kučerové, dcery bratra Václava, nejdříve v Ústí nad Orlicí a později ve Slavětíně u Loun, kde také v roce 1908 zemřel. Pohřben je na tamějším hřbitově.\nNowopacký se věnoval převážně kolorované kresbě a akvarelu. Jako dvorský umělec tvořil elegantní a empírově věcné, poněkud zjemnělé kresby, ale neubránil se jistému formalismu.\n\nPro jeho malbu byl významný pobyt v Itálii a zářivé jižní slunce. Od svých vrstevníků se liší jasnými a plnými tóny barev. Zařadil se do okruhu takzvané vídeňské krajinomalby šedesátých let devatenáctého století, která prvky romantické krajiny jako antické ruiny a osamělé kaple spojuje s realistickým detailem.\n\nVytvořil řadu kreseb pro oblíbená topografická alba, např. sérii akvarelů pro album jižní dráhy (1857). Kromě horských krajin v Albánii a Alpách maloval také na Terrasině, Capri a Tivoli. Portrétoval ženy z Frascatti a Olevana nebo poutníky z Orbita a Gaëty a pastýře z Campagně. V Římě portrétoval Führicha, Overbecka a Payna pro album Paynovy manželky.\n\n\n"}
{"id": "160884", "url": "https://cs.wikipedia.org/wiki?curid=160884", "title": "Vegeta", "text": "Vegeta\n\nVegeta je celosvětově prodávaná přísada do jídla. Tvoří ji směs koření a různých druhů zeleniny.\nV České republice je Vegeta vyráběna společností Vitana ve výrobním závodu ve Varnsdorfu. Vitana nabízí tři typy Vegety: Vegetu Original, Pikant a Bylinkovou. Vegety s příchutí (bylinková a pikant) jsou bez přidaného glutamátu a konzervačních látek.\n\nVegeta Original obsahuje: karotku, petržel, cibuli, pastinák, celer, libeček, česnek, cukr, přírodní zeleninové aroma, jedlou sůl, látku zvýrazňující chuť a vůni.\n\nVegeta Pikant obsahuje: papriku sladkou mletou 14 %, česnek sušený mletý, cibuli sušenou mletou, cukr, zázvor mletý, pepř černý mletý, pepř červený drcený, list petržele , chilli chipotle mleté 0,5 %, celer kořen sušený mletý a jedlou sůl.\n\nVegeta Bylinková obsahuje: bazalku, oregáno, šalvěj, rozmarýn, česnek, cibuli, pastinák, papriku červenou, petrželovou nať, rajčata, celer, bobkový list, glukózu, jedlou sůl a barvivo riboflavin.\n\nVegeta byla vytvořena v roce 1958 v laboratořích společnosti Podravka týmem profesorky Zlaty Bartl, pocházející z bosenského Sarajeva. Výrobek byl uveden na trh v Jugoslávii v roce 1959 pod názvem „Vegeta 40“ a záhy se stal velmi populárním. Tím i mnohonásobně vzrostla jeho výroba. Roku 1967 byla Vegeta 40 poprvé exportována do Maďarska a SSSR. V České republice je vlastníkem ochranné známky od roku 1969 společnost Vitana.\n"}
{"id": "160890", "url": "https://cs.wikipedia.org/wiki?curid=160890", "title": "Lanzarote", "text": "Lanzarote\n\nVulkanický ostrov Lanzarote je nejsevernějším z větších Kanárských ostrovů. Hlavním městem ostrova je Arrecife.\n\nVětšinu ostrova pokrývá poušť charakteristické červenohnědé barvy, tvořená lávovými vyvřelinami. Ztuhlé lávy je prý na ostrově tolik, že by si jí každý člověk na Zemi mohl odvézt 50 kg. Díky své barvě bývá krajina připodobňována k povrchu Marsu. Rostou zde pouze drobné rostliny (sukulenty, lišejníky), mnohdy endemické. Kromě nedostatku vláhy brání intenzivnějšímu zemědělskému využití také celoročně silný vítr a ochrana velké části ostrova jako přírodní rezervace.\n\nZ Kanárských ostrovů bylo Lanzarote nejspíše obydleno jako první, toto tvrzení podporuje samotná zeměpisná poloha ostrova. Roku 1100 př. n. l. se zde usídlili Féničané. První zmínky o ostrově přináší ve svém díle Historia naturalis římský válečník a filosof Plinius starší.\n\nNosným pilířem místní ekonomiky jsou příjmy z cestovního ruchu. Kromě rekreačních středisek (Playa Blanca, Arrecife, Puerto del Carmen) je zde možné navštívit několik turisticky zajímavých míst.\nMezi lety 1730 a 1824 série sopečných erupcí změnila charakter celého ostrova. Nejvíce se podepsala na jeho jihozápadě, kde se nyní nachází rozsáhlé pohoří zvané Montañas del Fuego. To je součástí Národního parku Timanfaya, který je doslova otevřenou učebnicí vulkanologie.\nPod ostrovem stále dýmá činný vulkán, jehož přítomnost je předváděna turistům v podobě horkého písku těsně pod povrchem, vznícením suchého křoví vhozeného do jámy či gejzírem horké vody, vlité do úzkého otvoru v zemi. Teplo sopky je v restauraci, umístěné na jedné z hor, využíváno také k přípravě „stylových“ pokrmů.\n\nOpravdu velikou zajímavostí je Jameos del Agua, místo, kde žijí slepí krabi, kteří normálně pobývají v hloubkách několika kilometrů. Jameos del Agua obsahuje několik jeskyní vulkanického původu (vzniklých lávou tekoucí ze sopky do Atlantského oceánu), v jedné je mořská voda a slepí krabi, jiná je zase využívána jako koncertní místnost (vystupoval tady také Karel Gott) a další jako posezení či restaurace. (viz odkaz dole - v angličtině)\n\nCésar Manrique byl umělec, který ovlivnil tvář celého ostrova. Jeho architektonická díla zapadají do krajiny a dotvářejí ji. Zasadil se o mnoho stavebních omezení, díky nimž si \"Lanzarote\" stále zachovává svou malebnou atmosféru.\n\nNejkrásnější pláže ostrova se nacházejí na jeho jižním konci. Zbytek ostrova je buď lemován lávovými útesy nebo je koupání nedoporučeno kvůli nebezpečným spodním proudům. Pláže jsou povětšinou písečné, slavné jsou lanzarotské příjemné černé a bílé písky. Zalidněnost pláží se výrazně liší podle jejich dostupnosti.\n\n"}
{"id": "160895", "url": "https://cs.wikipedia.org/wiki?curid=160895", "title": "Transpirace", "text": "Transpirace\n\nTranspirace je výdej vody povrchem rostlin, respektive listem. Je ukončením tzv. transpiračního proudu, který vede vodu z kořenů cévními svazky do listů.\n\nRozlišujeme tyto typy transpirace:\n\nTranspirace umožňuje zásobování všech částí rostliny vodou a minerálními živinami, zabraňuje přehřívání listů. Zajišťuje správný průběh fotosyntézy a dýchání. Souvislé rostlinné porosty transpirací vyrovnávají teplotní rozdíly mezi dnem a nocí. Proto jsou na územích bez vegetace (např. pouště) velké rozdíly mezi denní a noční teplotou. Příbuzným jevem je gutace, kdy dochází k výdeji vody v kapalné formě.\n\nPrůduchová transpirace je regulována otvíráním a zavíráním průduchů. Většina vody přijatá rostlinou, je opět vydána do prostředí ve formě vodních par. V noci převládá příjem vody, ve dne transpirace.\n\nCelkové množství vody přijaté rostlinou je vysoké. Např. jedna rostlina kukuřice spotřebuje za jedno vegetační období asi 200 litrů vody.\n\n"}
{"id": "160909", "url": "https://cs.wikipedia.org/wiki?curid=160909", "title": "Zbyšek Pechr", "text": "Zbyšek Pechr\n\nZbyšek Pechr (* 5. září 1956 Praha) je český sportovní novinář, bývalý šéfredaktor deníku Sport a současný šéfredaktor motoristického týdeníku Svět motorů.\n\nZbyšek Pechr vystudoval gymnázium ve Vysočanech v Praze a posléze Fakultu žurnalistiky Univerzity Karlovy. Po ukončení vysokoškolského studia pracoval v letech 1980 až 1988 jako sportovní novinář v deníku Svobodné Slovo. Posléze působil taktéž jako sportovní novinář v denících Práce, Prostor a Lidová demokracie.\n\nOd roku 1994 vedl sportovní oddělení v deníku Blesk a od roku 1999 byl zástupcem šéfredaktora tohoto periodika. V roce 2002 stal šéfredaktorem deníku Sport, kde působil až do roku 2009. V roce 2009 se stal šéfredaktorem publicisticko-zpravodajského týdeníku Svět motorů, zároveň vede celou divizi Auto-Moto titulů vydavatelství Czech News Center (Auto.cz, Autorevue.cz, AutoProfi, AutoTIP, 4Fleet). Jeho zástupcem v redakci Svět Motorů je David Šprincl.\n\n\n"}
{"id": "160947", "url": "https://cs.wikipedia.org/wiki?curid=160947", "title": "TrueCrypt", "text": "TrueCrypt\n\nTrueCrypt je nástroj s otevřeným zdrojovým kódem pro šifrování obsahu dat na disku s využitím OTFE pro operační systémy Microsoft Windows, Linux a Mac OS X. Nástroj umožňuje vytváření virtuálních disků v podobě souboru, který lze snadno připojit a pracovat s ním jako s jakýmkoliv jiným pevným diskem (HDD), nebo zašifruje celý diskový oddíl. Od verze 5.0 umí také šifrovat oddíl, ze kterého se bootuje operační systém (toto platí pouze pro verzi Windows). Šifrování/dešifrování probíhá transparentně při zápisu/čtení z disku na pozadí a uživatel se nemusí o nic starat. K souborům lze po připojení jednotky k souborovému systému počítače přistupovat běžným způsobem, což se stane až po zadání hesla - šifrovacího klíče. V případě, že je médium chráněno proti zápisu, tak disk bude připojen, ale nebude umožněno na něj zapisovat.\n\nTrueCrypt umožňuje data ukládat následujícími způsoby:\n\n\n\n\nDalší možnosti ukládání:\n\n\n\nTrueCrypt podporuje více šifrovacích algoritmů, v současné verzi je možné vytvořit virtuální disky s algoritmy AES, Twofish, Serpent a jejich kombinacemi AES-Twofish, AES-Twofish-Serpent, Serpent-AES, Serpent-Twofish-AES a Twofish-Serpent. Od verze 4.3 nelze vytvořit virtuální jednotku s algoritmy Blowfish, DES, Triple DES a CAST-128. Nicméně i nadále je možné takové disky připojit a pracovat s nimi.\n\nUživatel má na výběr ze tří algoritmů: RIPEMD-160, SHA-512 a Whirlpool.\n\nSlouží jako šifrovací klíč. Zvolí se při vytváření virtuálního disku, ale kdykoli poté jej lze změnit.\n\n\nTrueCrypt je založen na programu Encryption for the Masses (E4M), populárním OTFE programu. Ten byl poprvé vydán v roce 1997. Práce na něm skončily, protože jeho autor začal pracovat na vývoji komerčního OTFE softwaru. První verze byla vydána 4. února 2004.\n\nOchranná známka \"TrueCrypt\" byla registrována v roce 2007 v České republice na jméno \"David Tesařík a Ondřej Tesařík\".\n\nDne 28. května 2014 bylo na stránkách projektu oficiálně oznámeno definitivní ukončení se slovy \"TrueCrypt již není bezpečný\". Krátce předtím byl proveden důkladný audit bezpečnosti, který byl úspěšný. Proto je oficiální důvod velmi často zpochybňován. Podobně se autor odkazuje na souvislost s ukončením oficiální podpory Windows XP, přestože se jedná o multiplatformní software. Kolem skutečného důvodu ukončení existuje hodně spekulací. Nejčastější z nich je zásah NSA (americká Národní bezpečnostní agentura), která se léta pokoušela neúspěšně dešifrovat pevné disky zašifrované právě TrueCryptem.\n\nV den ukončení byla vydána verze 7.2. Nejedná se ovšem o plnohodnotnou aplikaci, protože neumí šifrované disky vytvářet, ale jen dešifrovat. Pro vytváření šifrovaných disků je nabízena technologie BitLocker, která je integrována ve Windows Vista a novější. Díky nejasnostem s ukončením projektu a ořezání aplikace zůstává na serverech třetích stran ke stažení verze 7.1a.\n\nMezitím probíhal nezávislý audit zdrojového kódu k ověření bezpečnosti poslední plnohodnotné verze 7.1a. Výsledkem auditu je zjištění, že TrueCrypt má chyby, které se ale netýkají jeho kryptovacích schopností, ale návaznosti na prostředí - operační systém.\n\nAlternativou pro TrueCrypt jsou projekty VeraCrypt a CipherShed, které vycházejí z kódu původního TrueCryptu.\n\n\n"}
{"id": "160948", "url": "https://cs.wikipedia.org/wiki?curid=160948", "title": "William Henry Harrison", "text": "William Henry Harrison\n\nWilliam Henry Harrison (9. února 1773 – 4. dubna 1841) byl devátým prezidentem Spojených států amerických v roce 1841. Byl také vojevůdcem, válečným hrdinou a senátorem státu Ohio. Prezidentem se stal ve svých 68 letech a byl do té doby nejstarším americkým prezidentem. Byl také posledním prezidentem narozeným před vyhlášením nezávislosti.\nPocházel z rodu virginských plantážníků, jeho otec Benjamin Harrison V byl jedním z Otců zakladatelů. V roce 1800 se stal prvním guvernérem teritoria Indiana. Velel americkým jednotkám při vítězství nad Tecumsehem v bitvě u Tippecanoe 7. listopadu 1811. Získal proto přezdívku \"Old Tippecanoe\" a svoji pověst využil při volební kampani v roce 1840, do níž šel s písní nazvanou „Tippecanoe and Tyler Too“ a porazil úřadujícího prezidenta Martina Van Burena poměrem volitelů 234:60.\n\nJeho inaugurační projev 4. března 1841 trval jednu a půl hodiny, dodnes je nejdelším v celé prezidentské historii. Legenda praví, že kvůli nevhodnému oblečení při tomto projevu (odmítl si vzít zimník) a chladnému počasí onemocněl zápalem plic a o měsíc později zemřel jako první úřadující prezident. Tato verze ale není příliš realistická, protože první známky nemoci se u něj objevily až tři týdny po projevu. Lékaři, kteří se touto teorií zabývali, ji považují za nepravděpodobnou. Možným vysvětlením je tyfová nákaza, způsobená primitivními hygienickými podmínkami v tehdejším prezidentském sídle (kanalizační systém byl ve Washingtonu zřízen až v roce 1850).\n\nVládl pouze 30 dní, 11 hodin a 30 minut. Dosud je tedy prezidentem, který ve funkci strávil nejkratší období. Byl prvním prezidentem, který zemřel ve funkci, což způsobilo ústavní krizi, nicméně vedlo to také ve výsledku k vyjasnění následnictví v těchto případech do budoucna.\n\nS manželkou Annou Harrisonovou měli deset dětí. Jeho vnuk Benjamin Harrison byl prezidentem USA v letech 1889–1893.\n\nVe městě Cincinnati byl v roce 1896 odhalen Harrisonovi jezdecký pomník.\n\n"}
{"id": "160972", "url": "https://cs.wikipedia.org/wiki?curid=160972", "title": "Open Shortest Path First", "text": "Open Shortest Path First\n\nOpen Shortest Path First (\"OSPF\") je hierarchický interní směrovací protokol, fungující na bázi link-state, tzn. každý směrovač zná strukturu celé sítě (v případě OSPF přesněji celé oblasti). OSPF je nejpoužívanějším směrovacím protokolem pro směrování uvnitř autonomních systémů. Část sítě, v níž působí OSPF, se nazývá OSPF doména.\n\nOSPF je tzv. beztřídní (\"classless\") směrovací protokol, pracuje v sítích s různě dlouhými maskami podsítě (\"Variable-Length Subnet Mask\", \"VLSM\"). Nepodporuje automatickou sumarizaci (sumarizaci na hranicích třídních sítí, tuto sumarizaci je v případě potřeby nutno konfigurovat manuálním zásahem). V případě IPv4 se OSPF zprávy vkládají přímo do IP paketu, přičemž hodnota v poli \"Protocol\" IP záhlaví je 89. U směrovačů firmy Cisco je administrativní vzdálenost protokolu OSPF implicitně 110.\n\nČinnost OSPF je rozdělena do tří částí – správa sousedských relací, šíření směrovacích informací a určování nejkratších (optimálních) cest.\n\nŘíká se, že ve zkonvergovaném stavu mají všechny routery patřící do jedné oblasti o této oblasti totožné informace. Zastřešujícím pojmem pro tyto údaje je link-state databáze (\"LSDB\").\n\nJedna sousedská relace vždy existuje mezi dvěma směrovači. Sousedství není důležité ani tak pro sdílení informací o síti, jako spíše pro jejich nashromáždění. Ve zkonvergované plně funkční síti existují dva typy sousedství: dvojcestné (\"2-way\") a úplné (\"full\"). První jmenovaný slouží jenom ke směrování, s druhým je navíc spojena výměna směrovacích informací.\n\nVznik sousedství probíhá tak, že dva jednu L2 topologii sdílející směrovače přijmou takzvané hello pakety; ty každý směrovač na každé rozhraní určené ke směrování (nikoli tzv. pasivní rozhraní) pravidelně zasílá. Hello paket je relativně velmi krátký, čili ani jeho časté zasílání nemá významný vliv na propustnost sítě, a je adresován právě všem těm zařízením, která jsou uzly dané L2 topologie (není směrován); jeho cílovou adresou je multicast 224.0.0.5 (01:00:5E:00:00:05). Implicitní interval zasílání hello paketů (tzv. \"hello interval\") je 10 s.\n\nK zániku sousedství dochází, jakmile od známého souseda není hello paket přijat po dobu tzv. \"dead timeru\". Výchozí hodnota tohoto časovače je 40 s.\n\nAlternativně lze sousedy definovat staticky. V takovém uspořádání se nadále zasílají hello pakety, nicméně tyto jsou unicastové. Obvykle se k této konfiguraci nepřistupuje z důvodu úspory režijního síťového provozu, nýbrž k efektivnější práci nad L2 topologiemi, které nepodporují broadcasting ani multicasting (tzv. \"non-broadcast multiaccess\" sítě, \"NBMA\"), např. Frame Relay. Na routerech firmy Cisco je v takovém uspořádání implicitní hello interval 30 s, dead interval 120 s.\n\nPro zformování sousedské relace je zapotřebí, aby oběma participujícím routerům byl shodně nakonfigurován hello interval, dead interval, číslo podsítě (IP adresa rozhraní po aplikaci masky podsítě binárním součinem), maska podsítě a ID oblasti.\n\nK informování ostatních směrovačů o změnách v topologii dochází vždy, když k nějaké takové změně dojde. Změnou topologie se rozumí události vzniku nebo zániku sousedské relace. Směrovače v oblasti změny se dozvídají detailní informace, routery v jiných oblastech pouze případnou změnu metriky nebo směru (tj. IP adresa routeru následujícího v cestě užitečného IP paketu), nebo změnu ve výčtu dosažitelných sítí.\n\nV L2 topologiích, v nichž může být více uzlů (v kontextu OSPF směrovačů) (tzv. \"multiaccess networks\"), typicky Ethernetu, OSPF používá koncept \"DR\"/\"BDR\" (\"Designated Router\", \"Backup Designated Router\"). Jde o adresaci problému zbytečného opakovaného vytížení L2 topologie a směrovačů samotných (směrovače, jež nejsou DR ani BDR, se přijatou zprávou přestanou zabývat v rané fázi jejího zpracování). DR a BDR na rozdíl od takto nekvalifikovaných sousedů slyší na multicastové adrese 224.0.0.6 (01:00:5E:00:00:06). Pro výběr DR a BDR se používá primárně nakonfigurovaná priorita routeru, sekundárně ID routeru (\"RID\"), mající tvar IP adresy, jež je buď stanoveno správcem sítě, nebo automaticky vybráno z adres rozhraní směrovače. Směrovač, který není DR ani BDR, se v terminologii OSPF označuje jako \"DROther\". Rozdělení rolí v tomto konceptu je pro každou L2 topologii individuální, tzn. vlastnost DR, popř. BDR, se neváže k routeru, ale k jeho rozhraní (jeden router v jedné L2 topologii může být DR, ve druhé BDR a ve třetí DROther).\n\nJednotlivé části LSDB mají své identifikátory, autory a časovače. Za autora je považován směrovač, jenž části dal vzniknout, a na něj se ostatní směrovače obracejí, když potřebují znát aktuální podobu příslušného fragmentu databáze (tj. v okamžiku, kdy se dozví, že se tento fragment změnil). Nedochází-li ke změnám v topologii, jež by se odrazily ve změně konkrétního fragmentu, informací, že tento fragment je stále platný, jeho autor zaplavuje celou OSPF doménu každých 30 min (zasílá jeho identifikátor); jedná se opatření pro eliminaci vlivu potenciální nesprávné implementace OSPF výrobcem zařízení nebo případné chyby ve standardu OSPF. Autor fragmentu je vyjádřen ID routeru.\n\nPro stanovení nejkratších cest (cest s nejnižší metrikou), což je finální produkt každého dynamického směrovacího protokolu, v protokolu OSPF slouží Dijkstrův algoritmus, zvaný též \"Shortest Path First\". Tento dal, ve spolupráci s faktem, že OSPF je otevřený standard, definovaný RFC, protokolu OSPF jeho název.\n\nVýpočet se provádí znovu po každé změně v topologii a je jednou ze stinných stránek OSPF jako síťového řešení, neboť vzhledem k nárokům jiných intraautonomních dynamických směrovacích protokolů, především těch z rodiny distance-vector, je velmi náročný. Právě za účelem omezení požadavků na hardware se OSPF domény dělí do oblastí – jednotlivá změna v topologii poté k vytěžujícím výpočtům donutí jen v předmětné topologii účinkující směrovače.\n\nCesta, jejíž cíl je dosažitelný, aniž by paket musel projít jinou OSPF oblastí nebo částí autonomního systému pod správou jiného protokolu, se nazývá intraoblastní cesta (\"intra-area route\"). Cestě, která není intraoblastní cestou a jejíž cíl je dosažitelný bez toho, aby datagram musel projít částí autonomního systému pod správou jiného protokolu, se říká interoblastní (\"interarea route\"). Cesta, která není intraoblastní ani interoblastní, je externí (\"external route\").\n\nExistence koncepce oblastí v OSPF je důvodem, proč je tento protokol vydáván za hierarchický. Jak už bylo vysvětleno výše, oblasti slouží k zefektivnění fungování celé topologie. Oblasti jsou úskalím OSPF – obecně se má za to, že návrh oblastí je nejošemetnější částí konfigurace. Z důvodu výkonnosti je však rozdělení rozsáhlých OSPF domén na oblasti prakticky nevyhnutelné.\n\nHranice oblastí tvoří směrovače (nikoli linky, resp. L2 topologie). Z tohoto důvodu je ve víceoblastní OSPF doméně nutné, aby nejméně jeden směrovač byl členem alespoň dvou oblastí. Směrovač, který se účastní výhradně jedné oblasti, se označuje jako vnitřní směrovač (\"internal router\"). Naproti tomu směrovač tvořící rozhraní mezi oblastmi je znám jako hraniční směrovač (\"Area Border Router\", \"ABR\"); jelikož takový router je z titulu své role povinen udržovat více LSDB, v principu musí být lépe hardwarově vybaven.\n\nOblasti jsou číslovány celými čísly od 0, a právě oblast 0 má zvláštní význam. Říká se jí páteřní oblast (\"backbone area\") a v návrhu OSPF domény slouží jako referenční. I když v praxi není vyloučen opak, řečí standardu je použití oblasti 0 povinné. Pro router, který je členem výlučně oblasti 0, se používá termín páteřní směrovač (\"backbone router\").\n\nPřípadný směrovač představující spojení mezi OSPF doménou a částí autonomního systému, jíž vládne jiný dynamický směrovací protokol, popř. statické směrování, je nazýván jako hraniční směrovač autonomního systému (\"Autonomous System Border Router\", \"ASBR\") (zde se autonomním systémem nerozumí autonomní systém Internetu, nýbrž OSPF doména; pro tu se rovněž používá termín autonomní systém). Na hraničních směrovačích (ABR i ASBR) lze definovat pravidla pro manuální sumarizaci (více cílových sítí se vyjádří jedním záznamem).\n\nJak je to u dynamických směrovacích protokolů obvyklé, metrika cesty je ovlivněna cenou všech L2 topologií na trase. Jako ukazatel kvality těchto článků trasy (nejčastěji linky, tedy přímého spojení dvou směrovačů) v OSPF slouží výhradně nominální přenosová rychlost (\"bandwidth\"), resp. její převrácená hodnota (metrika je obecně tím lepší, čím je nižší, a kvalita části trasy je přenosové rychlosti úměrná přímo). I když celá trasa je tak propustná, jak propustná je její nejméně propustná část, metrika cesty v OSPF není určena cenou formálně nejpomalejšího úseku (tzv. úzkého hrdla), nýbrž součtem cen jednotlivých úseků.\n\nCena úseku se počítá z rychlosti v Mb.s, a aby číselné operace s metrikou mohly být realizovány celočíselnými datovými typy, převrácená hodnota rychlosti v Mb.s se (ještě před výpočtem podílu) násobí tzv. referenční nominální přenosovou rychlostí (\"reference bandwidth\"), jež byla prvotně stanovena na 100 Mb.s, ale kvůli technologickému pokroku se používá vyšší hodnota; pro správnou funkci směrování tato konstanta musí být na všech směrovačích v OSPF doméně nastavena na touž hodnotu. Výsledek se zaokrouhlí na celé číslo dolů, a vyjde-li by 0, nahradí se 1. Na směrovačích firmy Cisco je cenu L2 topologie možné nastavit explicitně.\n\n\n"}
{"id": "160993", "url": "https://cs.wikipedia.org/wiki?curid=160993", "title": "Pražský mezinárodní maraton", "text": "Pražský mezinárodní maraton\n\nPražský mezinárodní maraton, známý pod anglickou zkratkou PIM (\"Prague International Marathon\"), sponzorským názvem Volkswagen Maraton Praha, je maratonský závod založený v roce 1995. Je pořádaný v ulicích Prahy každoročně v květnu. I přes svou krátkou historii se závod zařadil mezi nejprestižnější svého druhu na světě a Mezinárodní atletickou federací (IAAF) mu byla v roce 2010 udělena zlatá známka, kterou drží 17 nejkvalitnějších městských maratonů. Je považován za nejvíce mezinárodní maraton, neboť se ho účastní zpravidla kolem dvou třetin závodníků za zahraničí. V rámci maratonu se již několik let pořádá Mistrovství ČR v maratonu pro registrované běžce. Trať vede většinou středem města.\n\nSoučástí maratonského víkendu je i řada doprovodných běhů pro širší veřejnost. Od roku 1999 se počátkem jara (na rozhraní března a dubna) v rámci běžeckého seriálu PIM pořádá také Pražský půlmaraton a v září Grand Prix na 10 km (již od roku 1996).\n\nMužem, který od počátku za pořádáním tohoto maratonu i jiných dálkových běhů v Česku stojí, je Ital Carlo Capalbo.\n\nTraťové rekordy drží: \n\nNásledující tabulka ukazuje vítěze (muži a ženy) maratonského běhu:\n\n"}
{"id": "160999", "url": "https://cs.wikipedia.org/wiki?curid=160999", "title": "Border Gateway Protocol", "text": "Border Gateway Protocol\n\nBorder Gateway Protocol (BGP) je v informatice název dynamického směrovacího protokolu, který umožňuje routerům automaticky reagovat na změny topologie počítačové sítě. Protokol BGP je používán v rámci centrálních uzlů Internetu, a proto ho používají poskytovatelé připojení k Internetu a peeringové uzly. Pro rozlišení jednotlivých podsítí jsou používána čísla autonomních systémů (AS). Aktuální verze je BGP4, která byla popsána v  v roce 2006.\n\nSměrování mezi autonomními systémy má charakteristické požadavky, které se nevyskytují v interním směrování. Směrovací tabulky obsahují stovky tisíc záznamů, nejdůležitějším kritériem nebývá vzdálenost, ale posuzují se nastavitelné parametry zohledňující například cenu a dodatečná pravidla aplikovaná v závislosti na zdroji, cíli, seznamu tranzitních autonomních systémů a dalších atributech.\n\nVzhledem k velkému počtu záznamů se v případě změn v topologii vyměňují pouze informace o změnách, nikoliv celé směrovací tabulky jako je tomu v případě protokolu RIP.\n\n\n"}
{"id": "161019", "url": "https://cs.wikipedia.org/wiki?curid=161019", "title": "Inteligenční kvocient", "text": "Inteligenční kvocient\n\nInteligenční kvocient, zkráceně IQ, je standardizované skóre používané jako výstup standardizovaných inteligenčních (a jiných výkonových) psychologických testů k vyčíslení inteligence člověka v poměru k ostatní populaci (respektive k dané skupině). V dnešní době se nejčastěji používá deviační skóre s průměrem 100 a směrodatnou odchylkou 15.\n\nTermín zavedl v roce 1912 německý psycholog William Stern, když vylepšil původní pojetí inteligence podle Alfreda Bineta a Théodora Simona, která pracovala pouze s mentálním věkem. Definoval míru inteligence jako poměr „mentálního věku“ a věku chronologického (skutečného):\n\nPokud by tedy mělo desetileté dítě intelektuální schopnosti na úrovni dítěte třináctiletého, je jeho IQ rovno 130 (100·13/10). Při testování se používaly úlohy rozčleněné podle toho, jak staří jedinci je jsou v průměru schopni zvládnout. Mentální věk se pak určil podle nejnáročnějších úloh, které byl testovaný schopen adekvátně řešit. Tento vzorec však lze jen těžko používat pro dospělé, zejména proto, že biologický věk roste lineárně a mentální nikoliv. Staří lidé by tedy získávali velmi nízké hodnoty IQ, což může být zcela v rozporu s jejich schopnostmi.\n\nProto se v současnosti preferuje odvozený kvocient označovaný jako odchylkové neboli deviační IQ, u kterého se porovnává úroveň rozumových schopností jedince vzhledem k průměru populace v dané skupině. Nejčastěji je používána škála s průměrem v dané populační skupině 100 a směrodatnou odchylkou 15. Výpočet se proto řídí vzorcem:\n\nkde formula_3 je hrubé skóre dosažené v testu (tedy součet všech správných položek), formula_4 je průměrný počet správných položek v dané populaci (členěné zpravidla podle pohlaví, věku, národnosti apod.) a formula_5 je směrodatná odchylka hrubého skóre testu.\n\nProtože inteligence má přibližně normální rozdělení, asi 70 % lidí má hodnotu IQ 85–115. IQ 115–130 má přibližně 13 % populace a nad 130 už jen necelé 2 % obyvatel Země. Podobné rozložení nalezneme i u nižších hodnot IQ (tedy 70–85 má asi 13 % populace a méně než 70 opět méně než 2 %) – tyto hodnoty jsou pouze orientační, ve skutečnosti se mírně liší. Skóre pod 70 body se nazývá mentální retardace, samotný inteligenční kvocient ovšem podle Mezinárodní klasifikace nemocí není jediným kritériem pro tuto diagnózu, důležité jsou i adaptační funkce, samostatnost a jiné.\n\nTestování inteligence se používá zejména u dětí a studentů k predikci možných studijních problémů nebo naopak ke zjištění studijního potenciálu. U matematických schopností je ale magnetická rezonance k predikci lepší než IQ testy či testy z matematiky. Určitá hodnota IQ nemusí hrát v životě člověka podstatnou roli a nesvědčí o jeho charakteru. Ukazuje se také, že schopnost odolat pokušení je pro studijní výsledky lepší než IQ.\n\nMentální retardace označuje výrazně sníženou inteligenci oproti průměru populace daného věku, která má většinou vliv na schopnost vést běžný život. Původní rozdělení mentální retardace v termínech debil (50–69), imbecil (IQ 35–49) a idiot (IQ pod 35) se dnes z důvodu velmi pejorativního významu nepoužívá. Mentální retardace se proto rozlišuje na lehkou (IQ 50–69), střední (35–49), těžkou (IQ 20–34) a hlubokou (IQ pod 20), ale například nejnovější klasifikace Americké psychiatrické společnosti DSM-V používá označení „intelektuální neschopnost“ (\"intellectual disability\"). Zvláště u výrazných odchylek je však nemožné a pro pomoc konkrétní osobě neefektivní stanovovat přesnou hodnotu, a dnes se tak používá spíše klinický popis konkrétních potíží, které daný člověk má.\n\nPrůměrné hodnoty IQ ve společnosti neustále stoupají, přibližně o tři body za deset let. Ne všechny součásti inteligenčních škál však zaznamenávají růst, některé zůstávají s přibližně totožnou hodnotou po desítky let. Tento fenomén se nazývá Flynnův efekt. Není dosud jasné, zda jeho příčiny leží ve skutečně se zvyšující inteligenci lidské společnosti (ať již díky intenzivnějšímu vzdělávání, nebo díky lepší výživě či dědičnosti), či jinde. Dalšími možnými příčinami tohoto navyšování mohou být metodologické změny v testování IQ a větší obeznámenost lidí s druhem úkolů, které se vyskytují v IQ testech. Nicméně jiní badatelé, vycházející ze vztahu mezi inteligencí a reakční dobou, tvrdí, že inteligence v posledních přibližně 100 letech klesá. Takové pojetí sice není odbornou vědeckou komunitou obecně přijímáno, nicméně v posledních desetiletích byl pozorován částečný pokles v řadě západních zemí, například Norsku, Francii, Německu a Rakousku či Dánsku. V Česku, u žáků posledních ročníků základních škol, byl průměrný přírůstek IQ mezi 70. roky a současností (rok 2016) podle různého typu inteligenčního testu 2,3–4,2 bodu IQ za deset let.\n\n\n"}
{"id": "161028", "url": "https://cs.wikipedia.org/wiki?curid=161028", "title": "RIP", "text": "RIP\n\nZkratka RIP nebo R. I. P. může znamenat:\n\n"}
{"id": "161029", "url": "https://cs.wikipedia.org/wiki?curid=161029", "title": "Peter M. Jolin", "text": "Peter M. Jolin\n\nPeter M. Jolin je pseudonym české spisovatelky Jany Divišové roz. Mandelíčkové (* 15. srpna 1974, Domažlice). Jana Divišová je autorkou humoristických próz, z nichž nejznámější je řada parodií na knihy o čarodějnickém učedníkovi Harry Potterovi.\n\n\nJana Divišová napsala více než 80 knih. Pod jménem Peter M. Jolin vyšel nejprve humoristický román \"Deník, který jsem si (radši) nepsal\" (2002), který je považován za parodii Deníku Bridget Jonesové. V roce 2005 vydal P. M. Jolin první díl parodie na sérii o Harrym Potterovi pod názvem \"Harry Trottel a kámen MUDr. Tse\". Kniha vzbudila značný ohlas u čtenářů. Ještě v roce 2005 vyšel druhý díl \"Harry Trottel a ta jemná tenata\". Na podzim roku 2006 vyšla literární travestie \"My děti ze stanice Kaiserchrocht\", která je sice zasazena do světa Harryho Trottela, ale nejedná se přímo o parodii konkrétní knihy, nýbrž o samostatné autorské dílo. „Oficiální“ třetí díl Harryho Trottela vyšel na sklonku roku 2006 pod názvem \"Harry Trottel a posel Tálibánu\".\nPod jménem Jana Divišová vydala roku 2003 humornou příručku pro novopečené matky Průvodce mateřstvím pro zlobivý holky a roku 2007 své vůbec nejrozsáhlejší dílo, mytický thriller Rubín věčného Žida.\nZ dalších děl vydaných pod jiným pseudonymem lze zmínit například literární adaptace seriálů Ordinace v růžové zahradě a Pojišťovna štěstí.\n"}
{"id": "161063", "url": "https://cs.wikipedia.org/wiki?curid=161063", "title": "Mordechaj Chaim Rumkowski", "text": "Mordechaj Chaim Rumkowski\n\nMordechaj Chaim Rumkowski (27. února 1877 – 28. srpna 1944 Osvětim) byl židovský sionistický aktivista, známý především jako hlava židovské rady v lodžském ghettu.\n\nRumkowski se narodil nedaleko Velikije Luki. Před druhou světovou válkou působil jako nepříliš úspěšný obchodník a ředitel sirotčince.\n\nZlom v jeho životě představoval 13. říjen 1939, kdy jej představitelé Třetí říše jmenovali hlavou lodžského ghetta. Z pozice své funkce vystupoval velmi autoritativně a na poštovní známky vydávané v ghettu nechal tisknout svůj portrét.\n\nHodnocení jeho osoby se dosti liší: pro jedny byl kolaborantem s nacisty, který měl dosti diktátorské sklony a kupříkladu vyzýval k dobrovolnému hlášení se do transportů, pro jiné zase člověkem, který dokázal zajistit ekonomickou výdělečnost ghetta a tím i jeho zachování až do roku 1944.\n\nPo zániku Lodžského ghetta byl jako jeden z posledních i se svou rodinou transportován do koncentračního tábora v Osvětimi, kde i zemřel.\n\n\n"}
{"id": "161075", "url": "https://cs.wikipedia.org/wiki?curid=161075", "title": "Gustave Le Bon", "text": "Gustave Le Bon\n\nGustave Le Bon (7. května 1841, Nogent-le-Rotrou – 13. prosince 1931, Marnes-la-Coquette) byl francouzský sociální psycholog, sociolog, antropolog a amatérský fyzik.\n\nJe představitelem psychologismu. Zabýval se psychologií národů. Byl členem francouzské armády ve francouzsko-pruské válce. Po válce hodně cestoval, na svých cestách analyzoval obyvatele zemí, které navštívil. Jeho názory byly poměrně konzervativní, kritizoval demokracii a socialismus. Na svých cestách vynalezl přenosný kefalometr. \n\nZemřel 13. prosince v 90 letech. \" \"\n\nKdyž se Le Bon narodil, jeho matce Annette Josephine Eugénic Tétiot Desmarlinais bylo 26 let, jeho otci Jean-Marie Charles Le Bonovi bylo 41 let, pracoval jako provinční funkcionář francouzské vlády. Když bylo Le Bonovi 8 let, jeho otec získal nové postavení ve Francouzské vládě a proto musela celá rodina opustit jeho rodné město Nogent-le-Rotrou. Do rodného města už se nikdy nevrátili. Dnes je zde po něm pojmenovaná jedna z ulic. Později docházel k výuce na gymnáziu v Tours, jeho prospěch zde byl průměrný. \n\nV roce 1860 začal studovat medicínu na univerzitě v Paříži, v roce 1866 získal doktorát. Během jeho studia napsal mnoho článků s medicínským tématem, první z nich se týkal onemocnění, kterým trpí lidé, kteří žili v bažinatých podmínkách. Dále publikoval mnoho článků o vlasovci očním a asfyxii.\n\nPrvní kniha, kterou napsal, byla kniha o zdánlivé smrti (\"La Mort apparente et les Inhumations prématurées\", 1886), dále studoval například nemoci urogenitálního systému.\n\nLe Bon se naučil mluvit německy a anglicky díky četbě Shakespearových prací.\n\nV roce 1870 vstoupil do francouzské armády ve francouzsko-pruské válce. Během války organizoval divizi vojenské ambulance. Byl šéflékařem jednoho oddělení vojenské ambulance v Paříži, pozoroval chování vojáků v nejhorších situacích, jejich chování ve stresu a utrpení. Všechny své úvahy a poznatky sepisoval. Psal o praktické hygieně vojáků a raněných.\n\nLe Bon se zabýval antropologií, procestoval Evropu, Asii a Severní Afriku. Protože byl ovlivněn Charlesem Darwinem, Herbertem Spencerem a Ernstem Haeckelem, podporoval biologický determinismus. Po rozsáhlém výzkumu uvedl vztah mezi kapacitou lebky a inteligencí člověka (Recherches anatomiques et mathématiques sur les variations de volume du cerveau et sur leurs relations avec l'intelligence – 1879). Za toto dílo získal cenu od Francouzské akademie věd.\n\nV roce 1884 byl pověřen vládou, aby procestoval Asii a zjistil něco o tamější civilizaci\". V\"e státních službách poznal Orient a Indii (studoval zde například buddhistickou architekturu). Starým východním civilizacím pak věnoval několik publikací, např. \"Arabské civilizace\", 1884; \"Indické civilizace\", 1887; \"První civilizace\", 1888–1889; \"Památky Indie\", 1891.\n\nV osmdesátých letech devatenáctého století se začal zabývat studiem moderní společnosti a jejímu vývoji věnoval knihu \"Člověk a společnost, jejich původ a dějiny\", 1881.\n\nMezi jeho nejznámější práce patří kniha Psychologie davu, která poprvé vyšla v roce 1895 ve francouzštině a o dva roky později byla přeložena do češtiny. Svou koncepci v ní vypracoval v souvislosti s chováním davu během francouzské revoluce. Dav je podle něj soubor individuí, jež jsou sjednocena iracionální připraveností k činnosti, která vyplývá z faktu rozplynutí individua v mase a jeho rezignace na sebekontrolu. Je to shromáždění, které podléhá snadno davové sugesci a není schopno si utvořit vlastní názor na nic, protože každý názor je davu imputován zvnějšku. Velký význam mají vůdci davů, kteří s davovou sugescí dokáží pracovat – vnutí myšlenku tak, že ji ostatní pojmou za svou.\" \"\n\nDav aktivuje spící či utlumené instinkty – ten, kdo je obklopen davem se chová jinak (hůř); nechá v sobě probudit nízké pudy a špatné vlastnosti, které nedává v běžném životě najevo. Člověk se v davu chová jinak, než když jedná jako individuum. Klesá na pomyslném civilizačním žebříčku níž, než by stál jako jedinec. \n\nLe Bon v knize dochází k závěru, že každá lidská skupina je davem – když se člověk dostane do skupiny, mění se jeho chování a chová se jako příslušníci davu. Tvrdil, že věk, do kterého se společnost dostává (20. století) je věkem davů – dostává se do nebezpečného století, kde budou rozhodovat davy a jejich vůdci.\n\nLE BON, Gustave. \"Psychologie davu\". Překlad L. K. Hofman, Z. Ullrich. Portál 2016. 168 s. ISBN 978-80-262-1028-3.\n\n"}
{"id": "161082", "url": "https://cs.wikipedia.org/wiki?curid=161082", "title": "Edward Maitland", "text": "Edward Maitland\n\nEdward Maitland Maitland (21. února 1880 – 24. srpna 1921) byl britský průkopník letectví. Během svého života sloužil v Air Battalion Royal Engineers, poté v Royal Flying Corps, Royal Naval Air Service a v RAF.\n\nPo přidělení k \"Essexskému Regimentu\" v roce 1900 Maitland sloužil v jihoafrické kolonii \"Orange River\" během druhé Búrské války.\nS balónovým létáním začal v roce 1908. 18. listopadu vzlétl v balónu nazvaném „mamut“ s \"C. C. Turnerem\" a profesorem \"A. E. Gaudronem\" z londýnského \"Crystal Palace\" a po 36,5 hodinách letu trojice přistála v \"Měki Děrevi\" v Rusku. Letci překonali vzdálenost téměř 1 800 kilometrů. \n\nOd roku 1909 Maitland navštěvoval školu balónového létání ve Farnborough. Jako přídavek k balónům experimentoval s motorovými letadly. Avšak díky těžké nehodě, při které se zranil byl nucen věnovat se jen vzducholodím. Dne 19. srpna 1911 byl povolán k \"Royal Engineers’ Air Battalion\" („Vzdušnému praporu Královských ženistů“) a následně byl pověřen velením \"No. 1 Company, Air Battalion\". Z té byla později zformována \"1. peruť RFC\" a ještě později (k 1. dubnu 1918) se změnila na \"1. peruť RAF\". Zde také provedl v roce 1913 první seskok padákem ze vzducholodi \"Delta\" (1. squadrona měla až do ledna 1914 vzducholodě, teprve od srpna 1914 dostává letouny těžší vzduchu). V roce 1914 byl Maitland převelen k námořním leteckým silám (RNAS), kde převzal post velícího důstojníka jednotek obsluhujících upoutané balóny.\n\nK 1. dubnu 1918, se sloučením \"Royal Naval Air Service\" a \"Royal Flying Corps\" se Maitland dostal do Královského letectva. Následně byl povýšen do hodnosti Air Commodore a pověřen vedením odboru vzducholodí na britském ministerstvu letectví. V červenci 1919 se komodor Maitland zúčastnil prvního transatlantického letu na palubě vzducholodi R 34.\n\n24. srpna 1921 byl Maitland na palubě vzducholodi R 38, když došlo k explozi a rozlomení vzducholodi. Maitland byl jednou ze 44 obětí této letecké katastrofy.\n\n"}
{"id": "161101", "url": "https://cs.wikipedia.org/wiki?curid=161101", "title": "Nestorův palác", "text": "Nestorův palác\n\nTzv. Nestórův palác v Pylu (řecky ) se nachází na jihozápadním pobřeží Messénie asi 65 km západně od Sparty. Podle pověsti byl založen Néleem, synem Poseidóna a Tyró.\n\nArcheologická lokalita Epano Englianos se nachází asi 9 kilometrů severovýchodně od zálivu Navarino, u nějž se nachází zbytky klasického města Koryfasion. Lokalita se nachází na kopci v nadmořské výšce 150 metrů, na ploše 170 na 90 metrů.\n\nPrvní odkryv na sídlišti z doby bronzové v lokalitě Epano Englianos (Επάνω Εγκλιανός) byl zahájen 4. dubna 1939, během první sezony bylo objeveno kolem 1000 hliněných tabulek s lineárním písmem B, kamenné zdi, fragmenty fresek a mykénské keramiky. Další práce ale zastavila druhá světová válka. Další výzkumy na sídlišti započal v roce 1952 Carl Blegen z univerzity v Cincinnati.\n\nBlegen na této lokalitě vykopal zbytky velkého královského paláce mykénské kultury, který nazval „Nestórův“, podle postavy Néleova syna Nestóra, jenž v Homérově \"Illiadě\" vládl Písečnému Pylu.\n\nPodle nálezů keramiky lze soudit, že akropole byla osídlena již ve středně helladském období. V její blízkosti bylo nalezeno mnoho mykénských hrobek, a to jak tholoi, tak i komorových, většinou z 15. století př. n. l. Palác samotný je pak datován do 13. století př. n. l., a byl zničen kolem roku 1200 př. n. l., pravděpodobně při vpádu mořských národů. Lokalita byla definitivně opuštěna během 8. století př. n. l. a během klasického období zřejmě upadla v zapomnění.\n\nStěny paláce jsou tvořeny z opracovaných kamenů spojených hlínou. Oproti jiným mykénským palácům, např. v Mykénách nebo v Tíryntu, při jeho stavbě nebylo použito kyklopské zdivo. Palác také zřejmě neměl žádné opevnění. Navíc se nejedná pouze o jednu stavbu, nýbrž o komplex čtyř od sebe oddělených budov: dvou obytného a ceremoniálního charakteru, jedné dílny a jednoho skladiště na víno.\n\nNestórův palác v Pylu je dnes vedle Mykén a Tíryntu nejlépe dochovaným centrem mykénské kultury. Jeho základy se zachovaly v poměrně málo porušeném stavu a poskytují nám názorný obraz královského paláce z pozdní doby bronzové. Vzhledem ke své poloze na západním okraji mykénského světa a relativně krátké historii se spíše jeví jako silné obchodní středisko. Jeho velká skladiště nám ukazují, že palác hrál ve svém regionu aktivní ekonomickou roli především v distribuci zemědělských produktů.\n\nV květnu 2013 byla lokalita uzavřena návštěvníkům, bylo odstraněno zastřešení z 60. let 20. století, které bylo následně nahrazeno moderní konstrukcí.\n\n"}
{"id": "161102", "url": "https://cs.wikipedia.org/wiki?curid=161102", "title": "Adrian Carmack", "text": "Adrian Carmack\n\nAdrian Carmack (* 5. května 1969) je spolu s Johnem Romerem Tomem Hallem a Johnem Carmackem (pouze shoda jmen) jedním ze 4 zakladatelů společnosti Id Software, která je známa hrami jako Wolfenstein 3D, Doom či Quake. V této firmě pracoval jako kreslíř (modeler). Adrian opustil Id Software v roce 2005.\n"}
{"id": "161130", "url": "https://cs.wikipedia.org/wiki?curid=161130", "title": "Bučovice (Votice)", "text": "Bučovice (Votice)\n\nBučovice jsou osada, ležící na obou březích potoka Mastníku v nadmořské výšce kolem 500 m. V současnosti je zde evidováno 20 adres. Správní součást města Votice.\n\nPrvní písemná zmínka o vesnici pochází z roku 1386. Osada byla vždy zemědělská. Zdejší písčité stráně plné kamenů nikdy nevydávaly úrodu lehce a formovaly tak charaktery mnoha generací zdejších selských rodů. V dobách kolektivizace ani jeden ze sedláků dobrovolně nevstoupil do družstva – s nálepkou „nenapravitelní kulaci“ byli tito otcové rodin exemplárně souzeni tzv. lidovým soudem ve votické sokolovně, poté uvězněni a jejich dvory obsadili nucení správci (podle vyprávění bučovického mlynáře Josefa Kostky, nar. 1913).\n\n\n\n"}
{"id": "161131", "url": "https://cs.wikipedia.org/wiki?curid=161131", "title": "Timothy Dalton", "text": "Timothy Dalton\n\nTimothy Peter Dalton (* 21. března 1946 Colwyn Bay) je britský herec, známý širší veřejnosti především jako čtvrtý herec, který ztvárnil postavu Jamese Bonda, a to ve dvou filmech – \"Dech života\" a \"Povolení zabíjet\".\n\nDalton se narodil v Colwyn Bay, v severním Walesu. Jeho otec se stal reklamním agentem v době jeho narození. Zatímco otec byl brit, jeho matka byla z jedné strany italské národnosti a z druhé irské. Jako teenager byl členem Air Training Corps. Rozhodl se, že se stane hercem a v 16 letech dostal roli v inscenaci hry The Old Vic. Opustil školu v roce 1964 a zapsal se na Královskou akademii dramatických umění. Dalton studia nedokončil, a tak v roce 1966 vstoupil do celku z Birmingham Repertory Theatre.\n\n"}
{"id": "161132", "url": "https://cs.wikipedia.org/wiki?curid=161132", "title": "George Lazenby", "text": "George Lazenby\n\nGeorge Robert Lazenby (nar. 5. září 1939, Queanbeyan) je australský herec, známý širší veřejnosti především jako herec, který ztvárnil postavu \"Jamese Bonda\" ve filmu \"V tajné službě Jejího Veličenstva\".\n"}
{"id": "161133", "url": "https://cs.wikipedia.org/wiki?curid=161133", "title": "Psychologie davu", "text": "Psychologie davu\n\nPsychologie davu je dnes asi nejznámější knihou francouzského sociologa z konce 19. století Gustava le Bona. Le Bon již na konci 19. století v této knize popsal změny v chování jednotlivců, kteří se stanou součástí davu. Jedinci v davu se neřídí vlastním svědomím, ale dělají to, co ostatní (novějším termínem řečeno - jsou konformní) a jsou tak mnohem snáze ovlivnitelní nějakým vůdcem. Jedinec, který je součástí davu, je podle něj o několik stádií civilizačního vývoje níže. V minulosti byla tato kniha velice oblíbená (na přebalu se tvrdí, že ji rád četl i Adolf Hitler). Dnes, přestože je chápána jako překonaná, se zdá, že mnohé moderní sociálně-psychologické teorie pouze rozpracovávají již v této knize načrtnuté postřehy. Poprvé tato kniha vyšla v roce 1895 a do češtiny byla přeložena již v roce 1897.\n\nPodle le Bona je současnost (tehdejší) \"obdobím davů\". Největší historické převraty, které vedou ke změnám civilizací, tkví dle jeho názoru v proměnách myšlení národů. A významné události jsou tedy jen viditelnými výsledky takovýchto revolučních změn v myslích jedinců.\n\nAutor charakterizuje svou dobu jako období právě takovýchto změn. Změn, které jsou způsobeny dvěma jevy, prvním z nich je rozvrat náboženských, sociálních či politických hodnot, na kterých stojí naše civilizace. Druhým neméně důležitým důvodem jsou objektivní změny, způsobené novými technologickými objevy.\n\nDříve neměl společenský názor zpravidla žádný význam. V autorově současnosti se však mínění davů stává hlavním faktorem historického dění. Politické tradice či osobní názory vládců znamenají v jeho době již málo, hlas davu nabývá převahy.\n\nV první části podává autor obecnou charakteristiku davů. Za určitých okolností má shromáždění lidí nové vlastnosti, odlišné od vlastností jedinců, z kterých se skládá – taková shromáždění le Bon nazývá davem. Tvoří se kolektivní duše, osobnost každého jednotlivce je jakoby potřena. Ztráta uvědomělé osobnosti a orientace myšlenek a citů stejným směrem jsou hlavními atributy davu. Zajímavým postřehem je, že prostorová sounáležitost není nutná a ani postačující pro vznik davu (davem tak mohou být i čtenáři stejných novin (rozhlas tehdy ještě nebyl). V kolektivní duši se stírají intelektuální vlastnosti jedinců a tím také jejich individualita. Jaké jsou příčiny této proměny jedince? Vědomé činy vznikají z neuvědomělého podkladu, který je utvářen dědičnými vlivy. Tento podklad tvoří duši rasy. Davům se stanou společné právě tyto obecné, vrozené charakterové vlastnosti řízené nevědomím.\n\nJedinec nabývá již svou příslušností k davu pocitu moci, která mu dovoluje povolit pudům, které by sám musel potlačit. Dav je anonymní, a proto nezodpovědný. Jedinec tím že je v davu, \"„…sestupuje … na žebříčku civilizace o několik stupňů níže…“\" stává se pudovou bytostí.\n\nAutor také zdůrazňuje nestálost davu. Srovnává davy s bytostmi na nižším stupni vývoje, jako například s divochy či dětmi. V jiné části textu používá (z dnešního pohledu) dosti nekorektní přirovnání k ženám: \"„ … davy neznají pochybnosti ani nejistotu. Zacházejí hned do krajnosti právě jako ženy. Jednou vyslovené podezření se stává okamžitě nepopiratelnou pravdou, počínající antipatie nebo odpor, … mění se u jedince v davu ihned v divokou nenávist.“\"\n\nVe druhé části knihy autor zkoumá hlavní faktory působící nepřímo na přesvědčení a názory davů. Za tyto hlavní faktory považuje rasu, tradici, dobu, instituce a výchovu. Dále se v této části zabývá faktory, které působí bezprostředně na názory davů, vůdci davů a prostředky, jež používají a přesvědčením a proměnlivostí názorů davů.\n\nJedná se o faktory, které zapříčiňují, že dav může přijmout určité přesvědčení, ale některé na něj nemají vůbec vliv. Konkrétně se jedná o rasu, tradice, dobu, instituce, vzdělání a výchovu, které dávají vzniknout zázemí pro nové myšlenky.\n\nNejdůležitější faktor, který převyšuje všechny ostatní. Davy různých zemí vykazují zcela odlišné přesvědčení a chování, a proto na každý dílčí dav určitého národa či rasy zapůsobí silněji či slaběji něco jiného.\n\nJedná se o ideje, potřeby a city minulosti. Tradice řídí národy a bez nich by žádná civilizace nemohla fungovat. Jejími uchovateli jsou davy, které se většinou snaží staré konzervativní tradice zachovat a neměnit.  Proměnlivost tradic je ale relativní, a pokud po sobě určitý národ nezanechal hluboké kořeny, může časem dojít k úplnému odbourání starých tradic a k dalšímu vývoji tradic nových či znovuobnovení ztracených tradic.\n\nČas je největší hybatel a příčina vývoje i konce všech přesvědčení. S časem se vše mění. Čas shromažďuje všechny názory a myšlenky z předchozích let, na jejichž základě se tvoří nové ideje davů.\n\nOsud a směr národa je založen na jejich povaze (tradice, rasy…), ne však na jejich vládě. Pokud bychom chtěli zjistit, jaký vliv mohou instituce mít na národ a dílčí davy, byla by potřeba zkoumat každý zákon a instituci. Instituce na dav sice působí, jelikož mohou vyústit ve velké bouře, avšak samy o sobě nemají žádnou moc.\n\nVýchova a vzdělání spolu přímo souvisí. Dobrá výchova a řízené, promyšlené vzdělání může mít pro budoucí plnoprávné členy společnosti zásadní význam. Dav lze výchovou a vzděláním zlepšit, ale v některých zemích a systémech může dojít i ke zhoršení.\n\nV této části Gustave le Bon popisuje, jak je potřeba zacházet s faktory, které na dav působí bezprostředně, aby bylo dosaženo všech jejich účinků.\n\nPokud nemáme po ruce obrazné představy, je možné je vyvolat správným užitím slov a formulí. Mezi nejpůsobivější slova patří ta, která mají nejednoznačný význam a která si můžou různé skupiny lidí vyložit jinak. Mezi tato slova patří například demokracie, svoboda, rovnost a další. Tato slova v sobě totiž shrnují různé druhy přání a zároveň i naděje na jejich uskutečnění. Nejasnost těchto slov ještě více zvyšuje jejich moc. Je také důležité znát současný význam slov, protože slova se vyvíjejí a tatáž slova mohla mít v minulosti jiný význam.  Zároveň si stejná slova mohou jinak vykládat lidé z různých částí světa. Rovněž je v této zdůrazněna důležitá vlastnost státníků a to pojmenovávat nepopulární věci neutrálními nebo populárními názvy. Stačí tak označit nenáviděné instituce novými názvy a davy je přijmou mnohem lépe.\n\nUž od počátku civilizace davy podléhaly vlivu iluzím. Hlavním faktorem ve vývoji národů byl vždy klam. Davy totiž netouží po pravdě, pokud se jim nelíbí, mají raději klamy, které je oslňují. Ten, kdo se snaží v lidech vzbudit iluze, je ovládne velmi snadno, naopak, ten, kdo se lidi snaží zbavit iluzí, skončí jako oběť.\n\nJedině zkušenost má dostatek moci na to, aby zničila iluze, které jsou nebezpečné. Je ale nutné, aby se zkušenost často opakovala, protože zkušenosti nabyté jednou generací nemají význam pro generace následující. To je hlavní důvod, proč nemohou historická fakta sloužit jako důkaz.\n\nRozum působí na davy hlavně v negativním smyslu. Na davy nelze působit logickými úvahami a proto řečníci, kteří dokážou davy ovlivnit, působí na city ale ne na rozum. Chceme li davy přesvědčit, je třeba si uvědomit city, kterými jsou momentálně davy ovládány a předstírat sdílení těchto citů. Musíme si být zároveň vědomi citů, které vzbuzujeme. Neměli bychom ale litovat, že davy nejsou řízeny rozumem, protože city až dosud byly největšími hybnými silami všech civilizací.\n\nJakmile je shromážděn určitý počet lidí, začnou podléhat autoritě vůdce. V lidských davech hraje vůdce značnou úlohu. Vůdcové nebývají zpravidla muži myšlenky, ale činu, vycházejí z lidí nervózních a podrážděných. Velmi důležitou roli hraje vůle, dav se instinktivně obrací k tomu, kdo ji má. Vůdce lze rozdělit na dva typy, jedni jsou muži energičtí s pevnou, ale okamžitou vůlí, a druzí, daleko vzácnější, mají vůli zároveň pevnou i trvalou. První jsou bouřliví, stateční a smělí (např. Garibaldi), jejich energie je však pouze chvilková a málokdy přetrvá. Druhá kategorie vůdců má přes méně okázalé formy mnohem větší vliv (sv. Pavel, Kryštof Kolumbus ). Vytrvalá vůle, kterou mají, je vzácnou a silnou schopností, která překoná všechny překážky.\n\nDůležité je, aby vůdce šel sám příkladem. Pokud mají ale být metody vůdců účinné, jsou k tomuto účelu použity především tři prostředky – tvrzení, opakování a nákaza. Čisté a prosté tvrzení bez uvažování a důkazů je jedním z nejjistějších prostředků, má-li se nějaká idea uchytit v mysli davů. Čím je tvrzení stručnější, tím větší má autoritu. Nabývá však skutečného vlivu jenom tehdy, je-li ustavičně opakováno (z toho pramení síla reklamy). Je-li tvrzení často opakováno, začne působit mohutný mechanismus nákazy. Nákaza nevyžaduje současnou přítomnost jedinců na jednom místě, může působit i na dálku (revoluce 1848).\n\nZískají-li názory, propagované tvrzením, opakováním a nákazou moc, důvodem je, že získají tzv. prestiž. Tento často používaný výraz není snadné definovat, ale je to ve skutečnosti jakási fascinace, kterou člověk pociťuje před určitým jedincem, dílem nebo ideou. Prestiž je nejmocnější hybnou silou každé vlády a bohové, králové i ženy by nemohli nikdy vládnout bez ní. Lze ji rozdělit na dvě formy – prestiž získaná a prestiž osobní. Ty na sobě mohou být zcela nezávislé, získaná prestiž je díky jmění a vážnosti, osobní prestiž je naopak něco osobitého, ta je vzácnější. Prestiž je zvláštní v tom, že nám brání vidět věci tak, jak ve skutečnosti jsou a ochromuje naše úsudky.\n\nRůzné kategorie davů, jež můžeme pozorovat u každého národa, mohou být rozděleny takto:\n\nJedná se o skupiny lidí, které se skládají z libovolného počtu jedinců bez ohledu na jejich vzdělání a zaměstnání. Tyto skupiny rozlišujeme na davy:\n\n\nZločinné davy jsou poháněny city, rozum je zde stranou. Často jsou tyto zločiny konány z pocitu povinnosti ke společnosti. Typické vlastnosti zločinných davů jsou: důvěřivost, citová přehnanost, přístupnost k sugescím atd.\n\nJedná se o neanonymní různorodý dav, u kterého hrají roli malá schopnost uvažování, převaha neuvědomělých citů, vliv vůdců apod. Kdysi se porotní soudy skládaly z profesorů, úředníků a vědců, ale v dnešní době se zde objevují obchodníci, řemeslníci i zřízenci. Jejich rozhodnutí z minulosti a současnosti jsou však dle statistik totožné. Všichni porotci klíčově podléhají citům a málo rozumovým úvahám. Avšak každý dílčí člen je citlivý na něco jiného, a proto je většinou cílem advokátů u soudu zjistit, jak na každého porotce zapůsobit a ovlivnit jej ve svůj prospěch. Naopak soudce by neměl být ovlivnitelný, znát soucit, a řídit se pouze zákonem, a proto je důležité, aby porotní soud jako orgán fungoval kompletně, jako soudce s porotci.\n\nVoličské davy jsou skupiny lidí, které volí osoby, jež mají zastávat určité funkce. Projevují se u nich vlastnosti jako slabá schopnost uvažovat, nedostatek kritického ducha a lehkověrnost. V jejich rozhodování hraje velký vliv role vůdců a působení zmíněných faktorů – tvrzení, opakování, prestiž a nákaza. Právě prestiž je zásadní podmínka pro úspěch kandidáta, dokonce důležitější než talent. Důležitou roli v programu kandidáta pak hrají především sliby, které ani není tak důležité poté dodržet, jako spíše je dobře podat.\n\nV parlamentech se nacházejí především představitelé vyhrocených názorů. Každé shromáždění potřebuje svého vůdce a jeho moc roste s tím, jak má vůdce velkou prestiž. Poslanci bez prestiže nemají šanci se prosadit, ať přednesou jakkoliv zajímavou řeč, protože ostatní poslanci takovéto řeči ignorují.\n\n\nPsychologie davu, v překladu L.K. Hofmana a Z. Ullricha, Praha: KRA, 1997.\n"}
{"id": "161144", "url": "https://cs.wikipedia.org/wiki?curid=161144", "title": "Strženka", "text": "Strženka\n\nStrženka, zvaný též Hádek, je rybolovný rybník, první z Bolevecké rybniční soustavy na Boleveckém potoce na katastrálním území obce Chotíkov. Rybník byl obnovený v letech 1949–1950 rybářským spolkem na místě původního rybníku, který zanikl přibližně před 200 lety. Pravděpodobně se jednalo o rybník Klenovec z původní bolevecké soustavy z 15. století. Ten zpustl za třicetileté války, následně byl obnoven a poslední dochovaná zpráva o něm pochází z roku 1691. O obnovu Strženky se zasloužil F. Hádek, předseda místního národního výboru v Chotíkově, a tak se mezi rybáři říká rybníku po něm \"Hádek\".\n\nRybník s dvojicí zálivů a poloostrovem je obklopen borovicovým lesem. Pod rybníkem se rozkládá přírodní rezervace Petrovka s pseudokrasovým žlebem, starým borem, rašeliništi a mokřady při potoce.\n\n"}
{"id": "161160", "url": "https://cs.wikipedia.org/wiki?curid=161160", "title": "Slezština (lechický jazyk)", "text": "Slezština (lechický jazyk)\n\nSlezština je návrh spisovného západoslovanského jazyka, přibuzného polštině, češtině, slovenštině nebo lužické srbštině, tedy slovanského a indoevropského. Dle polského sčítání lidu v roce 2011 se 509 000 lidí hlásilo ke slezštině jako rodnému jazyku.\n\nZa jazyk ji pokládá Knihovna Kongresu Spojených států, která slezštině přiřadila mezinárodní kód „szl“.\n\nNářečí jsou nebo byly slovanské dialekty na území Slezska. Dosud se jimi mluví v polském Horním Slezsku, na celém Těšínsku, Ostravsku a v části Opavska.\n\nNeexistuje jedna slezská abeceda. Autorem jedné z kodifikací je Feliks Steuer, slezský básník a vědec. Jeho způsob psaní, vycházející převážně z polské abecedy, se používá ve Slezské Wikipedii.\nSlezská abeceda Steuera má 30 písmen:\nPoužívá 11 spřežek:\n\nOd 26. února 2010 lze do slezské Wikipedie psát i tzv. slabikářovou abecedou.\n\n\n\n"}
{"id": "161161", "url": "https://cs.wikipedia.org/wiki?curid=161161", "title": "Stržený rybník", "text": "Stržený rybník\n\nNázev Stržený rybník má více rybníků:\n\n\n… nebo v odvozeném tvaru:\n"}
{"id": "161162", "url": "https://cs.wikipedia.org/wiki?curid=161162", "title": "Larry Shue", "text": "Larry Shue\n\nLarry Shue (23. července 1946 New Orleans – 23. září 1985 Shenandoah Valley) byl americký dramatik.\n\nVyrůstal v Kansasu a v Chicagu. Po absolvování Illinois Wesleyan University v roce 1968 sloužil v americké armádě během války ve Vietnamu. Jeho nejznámější divadelní hry jsou \"Pitomec\" (\"The Nerd\") z roku 1981 a \"Cizinec\" (\"The Foreigner\") z roku 1983. Hru \"Cizinec\" v České republice nastudovalo divadlo Divadlo ABC.\n\nZemřel v roce 1985 při letecké nehodě.\n"}
{"id": "161163", "url": "https://cs.wikipedia.org/wiki?curid=161163", "title": "Benetton", "text": "Benetton\n\nHeslo Benetton má více významů:\n\n"}
{"id": "161167", "url": "https://cs.wikipedia.org/wiki?curid=161167", "title": "Bolevecké rybníky", "text": "Bolevecké rybníky\n\nBolevecké rybníky aneb Bolevecká rybniční soustava je rozsáhlý ekosystém deseti rybníků v nivě Boleveckého potoka a jeho drobných přítoků na severním okraji Plzně. Většina rybníků spadá do plzeňského katastrálního území Bolevec, pouze rybník Strženka leží těsně za hranicí města, na území obce Chotíkov.\n\nPlán založit nedaleko vsi Volevec (dnešní Bolevec) soustavu rybníků vznikl ve městě Plzni již v polovině 15. století. Rybniční hospodářství totiž patřilo v tehdejších dobách spolu s pivovarnictvím k nejvýnosnějšímu podnikání. Město koupilo 17. dubna 1460 se souhlasem krále Jiřího z Poděbrad ves Volevec od kapituly sv. Apolináře za 200 kop pražských grošů a každoročních 20 kop úroků. 20. března následujícího roku koupilo město Plzeň od paní Machny Hynkové a jejich synů pole a louky a začalo s budováním největšího rybníka – Velkého Boleveckého. Jeho vody zaplavily pole a louky dalších boleveckých sedláků, kteří žádali náhradu. Město jim 24. prosince 1461 přiznalo pozemky na svahu dnešní Mikulky a kromě jiných výhod i právo na odúmrť, tj. možnost odkázat statek komukoliv.\n\nDo konce století vzniklo dalších jedenáct rybníků: Šídlovský, Kamenný, Vydymáček, Beroun (možná dnešní Rozkopaný), Borek, Vorlík, Klenovec (možná dnešní Strženka), Nad Klenovcem, Volšinka, Nový a Barchan.\nČást z původních rybníků v dalších stoletích zanikla a do dnešní doby se jich dochovalo pravděpodobně sedm. Na konci 17. století a počátku 18. století byly založeny tři další rybníky Košinář, Senecký a Třemošenský. Soustava boleveckých rybníků je z technického i krajinářského hlediska jedinečné pozdně gotické dílo, starší než soustava třeboňská.\n\nPravděpodobně na místě zaniklého rybníka Beroun je v současnosti Rozkopaný rybník. Obdobné je to s Klenovcem, u kterého se předpokládá totožnost se Strženkou. Ten zpustl za třicetileté války, byl obnoven, ale poslední zpráva o něm je z roku 1671, podle knihy \"Bolevec a okolí\" zanikl v roce 1738. Pokud by byl Klenovec totožný se Strženkou, pak by se rybník Nad Klenovcem mohl kdysi nacházet v údolí nad Strženkou směrem k místu U včelína, kde jsou příhodné podmínky pro založení rybníka. Poslední zmínka o rybníku pochází z roku 1669.\n\nO rybníku Borek se poslední zpráva dochovala z roku 1672. Situován byl na místě bývalé vsi Borek v rašeliništi v údolí Merán, zbytek jeho hráze se dochoval do současnosti, ale je přeťat železniční tratí. V jeho blízkosti se pravděpodobně nacházel Vorlík, poslední zmínka o něm je z roku 1671. Rybník Volšinka měl v roce 1669 dvacet kop kapří násady, poslední zmínka o něm pochází z roku 1671. Při zřizování sádek pod hrází Košináře se na při výkopech narazilo na ulehlé rybniční bahno i s dochovanou dubovou kládou. Je možné, že šlo právě o dno Volšinky, která byla při obnově soustavy nahrazena Košinářem.\n\nPosledním rybníkem celé soustavy byl Barchan, který sahal od hráze Velkého rybníka až ke Kravské louce u Mže, kousek od ústí Boleveckého potoka. Rybník byl pojmenovaný po majiteli pozemků, který je zmiňován v letech 1512 a 1523. Rybník zpustl za třicetileté války, byl obnoven a zanikl zřejmě na konci 18. století.\n\nNa konci 19. století zažalovala Plzeň společnost Dolové a průmyslové závody v Třemošné (dříve společnost J. D. Starcka). Důvodem bylo znečišťování rybníků Velkého, Seneckého a Košináře důlními vodami z opuštěných dolů. V půlce října 1901 došlo k odběru vzorků a posouzení přítomnosti živočichů. Spor se vyřešil až v roce 1913 vyplacením odškodného plzeňské obci.\n\nV sobotu 17. července 1965 se nad Plzní prohnala průtrž mračen, při které podle záznamů v meteorologické stanici v arboretu Sofronka napršelo během 3 hodin přibližně 120 mm srážek, celkem za tento den bylo naměřeno 146 mm, což je nejvyšší denní srážkový úhrn dosud zaznamenaný v této oblasti. Voda vytékající z Třemošenského rybníka podemlela a odplavila z poloviny šířky silnici I/27 vedoucí po hrázi, takže funkční zůstal pouze jeden jízdní pruh. Zároveň podemlela násep železniční tratě č. 160 z Plzně do Žatce natolik, že způsobila několikadenní výluku.\n\nVe večerních hodinách se přívalovou vodou provalila hráz Vydymáčku. Jeho vody zachytil Senecký rybník, jehož hráz však následujícího dne tlak nevydržela a provalila se také. Poté byl zjištěn průsak i na hrázi Velkého Boleveckého rybníka. Při zpevňování jeho hráze pomáhalo i vojsko, ale přesto se na jednom místě v odpoledních hodinách voda částečně provalila, ovšem bez větších škod. Obyvatelé, bydlící v těsné blízkosti, byli mezitím vystěhováni. Zajišťovala se i hráz rybníka Košináře, který je v soustavě řazen mezi Seneckým a Velkým Boleveckým rybníkem.\nSoustava rybníků leží v povodí 6,5 km dlouhého Boleveckého potoka, levostranného přítoku Berounky, do které ústí přibližně 700 m od hráze Velkého Boleveckého rybníka. Rozkládají se původně protáhlém údolí s mokřady a rašeliništi v nadmořské výšce 310–355 m na severním okraji Plzeňské kotliny na jihovýchodním úbočí vrchu Krkavce. Reliéf mírně zvlněné pahorkatiny s relativním převýšením 210 m vytváří předpoklad k tepelným inverzím a místnímu zvyšování či snižování teploty. To se projevuje v zimním období vyšší sněhovou pokrývkou na svazích Krkavce a v létě výraznějším prohříváním rybníků a jejich pláží.\n\nZ 1622 ha povodí je 90 % zalesněno s převahou borových lesů, což má spolu s extenzivním způsobem hospodaření příznivý vliv na vyrovnanou kvalitu vody v celé soustavě. Typický je nízký obsah živin, který je příčinou mezotrofního stavu rybníků a také výjimečné druhové bohatosti planktonu, což je překvapivé při blízkosti velkého města a rekreačním využití. Sinice se řídce vyskytují v letních měsících na Velkém Boleveckém rybníku.\n\nSpolečné rysy vodního prostředí celé soustavy:\n\nV povodí soustavy se nacházejí přírodní rezervace Petrovka a Kamenný rybník, přírodní památka Doubí a areál borovicového arboreta Sofronka.\n\nRybníky představují významnou ornitologickou lokalitu. V jejich okolí je zaznamenáno pozorování více než 160 druhů ptáků. Vzácnější druhy jako např. potápka žlutorohá, potáplice severní, kormorán velký, orel mořský, orlovec říční, morčák velký a prostřední, labuť zpěvná a malá byly pozorovány především v období jarního a podzimního tahu. Na přelomu 19. a 20. století zde hnízdil bukač veliký, ještě na začátku 50. let se v okolí pohyboval tetřev hlušec a tetřívek obecný.\nOd šedesátých let jsou rybníky obvykle napuštěné, čímž zmizely tak pravidelně se opakující přechodné biotopy vypuštěných rybníků jako rákosím zarůstající mokřady, bahnité pláže, drobné ostrovy uprostřed vody. To vše mělo za následek zásadní snížení počtu nejen hnízdících, ale i protahujících druhů bahňáků. Ač bylo kdysi pozorováno osm hnízdících druhů, v současnosti se pravidelně vyskytuje jen pisík obecný.\n\nBěžnými druhy ptactva na hladině boleveckým rybníků jsou v současnosti kachna divoká, lyska černá, labuť velká a potápka roháč.\n\nOd svého vzniku byly rybníky využívány pro chov ryb, od počátku 20. století roste zájem o rekreační koupání. V současnosti rekreační a krajinářská funkce převládly nad hospodářským využitím, ostatně jsou od roku 1981 určeny k rozvoji vodní rekreace. Vlastníkem celé soustavy s výjimkou rybníka Strženka je město Plzeň. Jakost vody sleduje průběžně Městská hygienická stanice, bylo vypracováno také několik specializovaných studií. Voda je vhodná pro koupání.\n\nV okolí rybníků procházejí turistické trasy – žlutá trasa z Bílé Hory přes Košinář a Senecký rybník do Třemošné, zelená z Bílé Hory okolo severního ramena Velkého Boleveckého rybníka na Košutku a dále okolo Šídlováku a Kameňáku až na vrchol Krkavce a na stejné místo míří i červená trasa z Košutky okolo Strženky.\n\nCelková rozloha vodní hladiny při normálním stavu je přibližně 88 ha.\n\n"}
{"id": "161170", "url": "https://cs.wikipedia.org/wiki?curid=161170", "title": "Kolomna", "text": "Kolomna\n\nKolomna ( ) je město v Rusku, v Moskevské oblasti, na řece Oce. Má necelých 150 000 obyvatel; nachází se 119 km daleko od Moskvy.\n\nJedná se o město s dlouhou historií; založeno bylo roku 1177. Roku 1237 Kolomnu zničil nájezd Mongolů. Od roku 1301 byla součástí moskevského knížectví; to ji za své vlády začlenilo do svojí opevněné hranice. V 16. století zde byl vystavěn Kolomenský kreml, ne nepodobný tomu moskevskému. Až do dob průmyslové revoluce tu byl prakticky jen kreml; poté se začalo rozvíjet moderní město. Do dnešních dob se z kremlu dochovalo několik věží a dvě velké zdi, původem z 16. a 17. století.\n\n"}
{"id": "161175", "url": "https://cs.wikipedia.org/wiki?curid=161175", "title": "Mezholezy", "text": "Mezholezy\n\nNázev Mezholezy má více obcí nebo částí obcí:\n"}
{"id": "161176", "url": "https://cs.wikipedia.org/wiki?curid=161176", "title": "Mezholezy (okres Domažlice)", "text": "Mezholezy (okres Domažlice)\n\nNázev Mezholezy má v okrese Domažlice více obcí:\n"}
{"id": "161177", "url": "https://cs.wikipedia.org/wiki?curid=161177", "title": "Percy Williams Bridgman", "text": "Percy Williams Bridgman\n\nPercy Williams Bridgman (21. dubna 1882 – 20. srpna 1961) byl americký experimentální fyzik a filosof, zakladatel operacionalismu. Obsahem jeho práce bylo studium chování materiálů při vysokých teplotách a tlacích. Získal Nobelovu cenu za fyziku v roce 1946.\n\nP. W. Bridgman se narodil v rodině novináře. V roce 1900 nastoupil na Harvard University, kde se o pět let později stal magistrem a v roce 1908 získal doktorát. V témže roce zahájil svou práci na vysokotlaké statice. Zprvu dosáhl tlaku 6 500 atmosfér, postupně se mu však podařilo dosáhnout hodnoty okolo 400 000 atmosfér. Pro úspěch si musel sám vyvinout mnoho pomůcek a přístrojů, mezi nimiž je nejdůležitějším vynálezem tlaková nádoba se samoutěsňovacím uzávěrem. Dále vyvinul množství slitin železa a typů ocelí odolných vůči vysokým teplotám a tlakům. Pracoval na měření stlačitelnosti kapalin a pevných látek, změn skupenství za vysokých tlaků a měření různých fyzikálních veličin.\n\nV roce 1927 vydal filosofickou knihu \"The Logic of Modern Physic\", která překračovala rámec čistě „vědecké“ fyziky, a měla uchopit fyziku v širších souvislostech.\n\nPoté, co mu byla sdělena diagnóza metastázující rakoviny, Bridgman spáchal v roce 1961 sebevraždu.\n\n\n\n\n)"}
{"id": "161473", "url": "https://cs.wikipedia.org/wiki?curid=161473", "title": "Vyznamenání Za zásluhy o výstavbu", "text": "Vyznamenání Za zásluhy o výstavbu\n\nVyznamenání Za zásluhy o výstavbu bylo od 21. 4. 1951 do 15. 10. 1990 jedním ze státních vyznamenání Československé a později Československé socialistické republiky. Zřízeno bylo vládním nařízením č. 30/1951 Sb., přičemž propůjčováno bylo „\"osobám, které svou vynikající prací jsou předními bojovníky za socialistickou výstavbu, dále těm, kdo jsou vzory údernického využití technických možností a podstatně přispívají k zvýšení výrobnosti práce, nebo těm, kdo se zvlášť zasloužili o rozvoj vědy, kultury nebo techniky\"“ (§ 6 vládního nařízení č. 30/1951 Sb.). Propůjčoval je na návrh vlády prezident republiky, a to formou předání samotného vyznamenání, diplomu a průkazky (čl. V odst. 2 a 3 Stanov, které byly přílohou vládního nařízení č. 30/1951 Sb.).\n\nPopis vyznamenání je uveden v čl. V odst. 4 Stanov: „\"Vyznamenání Za zásluhy o výstavbu má tvar kruhu o průměru 33 mm. V dolní části vystupuje do popředí stavba z kvádrů, na níž jsou písmena ČSR. Nad stavbou je pěticípá hvězda se srpem a kladivem a za ní čtyři vlající prapory. V pozadí jsou po obou okrajích dvě lipové ratolesti. Na rubu vyznamenání je nápis „Za zásluhy o výstavbu“, nad ním lipová ratolest a dole matriční číslo. Vyznamenání je raženo ze stříbra. Stříbrným závěsem, vytvořeným dvěma svazky klasů, je zavěšeno na stuze 38 mm široké a 55 mm dlouhé; stuha je rudá s dvěma 3 mm širokými modrými proužky uprostřed.\"“\n\nZrušeno bylo s účinností od 15. 10. 1990 zákonem č. 404/1990 Sb.\n\n\n"}
{"id": "161475", "url": "https://cs.wikipedia.org/wiki?curid=161475", "title": "Little Rock", "text": "Little Rock\n\nLittle Rock je hlavní a největší město amerického státu Arkansas. Zároveň je to sídlo okresu Pulaski. V roce 2010 zde žilo téměř 193 524 obyvatel. Metropolitní oblast, zahrnující města a městečka v okolí, má 699 757 obyvatel.\n\nLittle Rock leží téměř v geografickém centru státu. Jeho název je odvozen od malého skalního útvaru na jižním břehu řeky Arkansas, který se jmenuje \"La Petite Roche\" (v angličtině \"Little Rock\"). Město bylo založeno roku 1831.\nPodle sčítání lidu z roku 2010 zde žilo 193 524 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,8% populace.\n\n\nMěsto Little Rock u mnoha lidí dodnes vyvolá představu 42. prezidenta Spojených států amerických Billa Clintona. Právě zde působil jako guvernér, a to dvakrát, poprvé od roku 1979 do roku 1981, podruhé od roku 1983 do roku 1992, kdy byl zvolen prezidentem. S jeho jménem je spojeno mnoho turistických zajímavostí Little Rocku. Sídlo guvernéra Arkansasu, které bylo Clintonovým každodenním pracovištěm, je velmi věrnou, zmenšenou kopií Kapitolu ve Washingtonu, kde strávil Clinton osm let prezidentského úřadu.\nOsobnost Billa Clintona připomíná muzeum s názvem William J. Clinton Presidential Center, jež vzniklo na počest tohoto prezidenta. V rozlehlé stavbě jsou na několika patrech shromážděny informace o životě a díle Billa Clintona.\n\n\n\n"}
{"id": "161478", "url": "https://cs.wikipedia.org/wiki?curid=161478", "title": "Sankeyský viadukt", "text": "Sankeyský viadukt\n\nSankeyský viadukt patřil k prvním velkým železničním viaduktům na světě.\n\nByl postaven v Anglii v letech 1828–1830 na nově budované trati Liverpool-Manchester, v blízkosti města Newton-le-Willows. Trať stavěl George Stephenson, samotný most navrhl William Allcard. Úkolem mostu bylo překlenout v té době velmi důležitý plavební kanál v údolí Sankey bez omezení provozu.\n\nViadukt sám má 9 oblouků, podle kterých dostal také místní název „Devět oblouků“. Každý pilíř má rozpětí 15 m a nese dvoukolejnou trať ve výšce 21,5 m nad nejnižším bodem údolí. Šířka mostu je 7,6 m. Vzhledem k měkkému podloží jsou základy mostu postaveny na cca 200 pilotách zaražených do hloubky 6 až 9 m.\n\nPilíře mostu jsou postaveny z pískovcových kvádrů. Mostní oblouky jsou z cihel, vnější obložení je rovněž z pískovce. Pískovec pro stavbu byl těžen v blízkém lomu vzdáleném necelý kilometr. Ve své době byl most včetně předmostí a nábřeží unikátní a obdivovanou stavbou.\n\n"}
{"id": "161479", "url": "https://cs.wikipedia.org/wiki?curid=161479", "title": "Autoremedura", "text": "Autoremedura\n\nAutoremedura (z lat. \"remederi\" – „zhojit“ ) je zvláštním způsobem remedury, tedy vyřízení opravného prostředku v řízení, kdy o zrušení nebo změně rozhodnutí rozhoduje sám orgán, který vydal původní napadené rozhodnutí. Jejím účelem je umožnit rychlou nápravu vlastní chyby.\n\nV občanském soudním řízení je možné ji uplatnit jen v případě odvolání proti usnesení o povinnosti zaplatit soudní poplatek, kterým bylo uloženo pořádkové opatření (pořádková pokuta), o předběžném opatření, či kterým bylo odmítnuto odvolání, žaloba nebo jiný návrh na zahájení řízení, případně proti usnesení, ze kterého nenabyl kromě odvolatele nikdo jiný žádných práv. V takovém případě může soud prvního stupně namísto postoupení věci soudu odvolacímu napadené rozhodnutí změnit sám, pokud odvolateli plně vyhoví.\n\nNaproti tomu v řízení správním je možno ji uplatnit v případě jakéhokoliv odvolání, ale jen tehdy, nevznikne-li žádnému z účastníků řízení újma, ledaže by s tím všichni souhlasili. Používá se např. při přijímacím řízení na střední školy, kdy důsledkem možnosti podat přihlášky až na tři školy současně je přijato více žáků, než doopravdy nastoupí. Nepřijatým uchazečům, kteří podají odvolání, pak může ředitel v rámci autoremedury vyhovět právě z důvodu, že reálně nenastoupí všichni přijatí uchazeči.\n"}
{"id": "161481", "url": "https://cs.wikipedia.org/wiki?curid=161481", "title": "Presumpce neviny", "text": "Presumpce neviny\n\nPresumpce neviny je právní domněnka spočívající v tom, že je na obviněného v rámci trestního nebo přestupkového řízení nahlíženo jako na nevinného, pokud není pravomocně rozhodnuto o jeho vině. Je jedním z principů právního státu. Odpovědnost za dokazování viny leží na orgánech veřejné moci, obžalovaný svou nevinu dokazovat nemusí. \n\nVšeobecná deklarace lidských práv uvádí v čl. 11 odst. 1: \"„Každý, kdo je obviněn z trestného činu, považuje se za nevinného, dokud není zákonným postupem prokázána jeho vina ve veřejném řízení, v němž mu byly zajištěny veškeré možnosti obhajoby.“\"\n\nČl. 6 odst. 2 Úmluvy o ochraně lidských práv a základních svobod, sjednané v rámci Rady Evropy, stanoví: \"„Každý, kdo je obviněn z trestného činu, se považuje za nevinného, dokud jeho vina nebyla prokázána zákonným způsobem.“\" \n\nPresumpce neviny je mj. uvedena v oddílu \"Právo na soudní a jinou právní ochranu\", čl. 40 odst. 2 české Listiny základních práv a svobod: \"„Každý, proti němuž je vedeno trestní řízení, je považován za nevinného, pokud pravomocným odsuzujícím rozsudkem soudu nebyla jeho vina vyslovena.“\"\n\nČeský trestní řád, vydaný jako československý pod číslem 141/1961 Sb., v § 2 mezi základními zásadami trestního řízení v odstavci 2 stanoví: „Dokud pravomocným odsuzujícím rozsudkem soudu není vina vyslovena, nelze na toho, proti němuž se vede trestní řízení, hledět, jako by byl vinen.“\n\nObdobně zákon č. 250/2016 Sb., o odpovědnosti za přestupky a řízení o nich, v § 69 odst. 2, v kontextu ustanovení o postavení účastníků řízení, uvádí: „Dokud není pravomocným rozhodnutím o přestupku vyslovena vina obviněného, hledí se na něj jako na nevinného. V pochybnostech správní orgán rozhodne ve prospěch obviněného.“\n\nVšechny citované deklarace, úmluvy a zákony stanovují presumpci neviny pouze ve vztahu k obviněnému, tedy k tomu, proti komu je již vedeno trestní nebo přestupkové řízení. Ve vztahu k pachateli, který dosud nebyl odhalen nebo který je pouze podezřelým či prověřovaným, tato presumpce neviny explicitně stanovena není, protože platí pro něj všechna práva občana.\n\nObligatorní právní domněnka, že podezřelý, obviněný, obžalovaný i nepravomocně odsouzený člověk je nevinný, samozřejmě koliduje se všeobecnou oznamovací povinností a povinností zabránit trestné činnosti i s většínou fází trestního řízení, protože by bylo nutno podezírat, udávat, obviňovat, obžalovávat nebo odsuzovat formálně nevinného člověka, popřípadě ho brát do vazby. Byla-li by tato právní domněnka uplatňována důsledně, nebylo by možné nikoho podezírat, obvinit, obžalovat ani odsoudit. \n\nObecně je za otevřenou považována též otázka, komu povinnost řídit se touto domněnkou přísluší. Tedy zda je lidskoprávními deklaracemi uložena pouze orgánům činným v trestním řízení či obecně státu a orgánům veřejné moci nebo zda jsou jí vázány též soukromé osoby, např. podnikatelé, zaměstnavatelé, vědci, novináři atd. či obecně veřejnost.\n\nDomnělá povinnost řídit se právní fikcí, která je v rozporu s něčími názory nebo poznatky, koliduje se svobodou myšlení, svobodou přesvědčení (svobodou mít názory), svobodou projevu, právem na informace (právem svobodně vyhledávat, přijímat a rozšiřovat ideje a informace) a v neposlední řadě s právem na ochranu před těmi pachateli trestné činnosti, kteří dosud za pachatele nesmějí být považováni.\n\nPředmětem řady diskusí a výkladů tak je postavení obviněného při výkonu vazby, kdy smí být obviněný podroben jen těm omezením, která jsou nutná ke splnění účelu vazby z hlediska jejího důvodu a k zachování stanoveného vnitřního pořádku a bezpečnosti. Ve výkonu vazby nesmí být ponižována lidská důstojnost obviněného a nesmí být podrobován fyzickému ani psychickému nátlaku. Může mu být přiznána řada práv týkajících se stravování, vystrojování, korespondence, návštěv, duchovní a sociální služby, uspokojování kulturních potřeb, péče o zdraví, styku s ostatními lidmi a zaměstnávání. Podrobnosti stanoví ředitel každé konkrétní věznice v jejím vnitřním řádu.\n\nPráva objektů trestního řízení také omezuje například zákon č. 361/2003 Sb., o služebním poměru příslušníků bezpečnostních sborů, podle kterého se odchodné a výsluhový příspěvek propuštěným příslušníkům bezpečnostních sborů, proti nimž je vedeno trestní řízení, případně vyplácí až po pravomocném ukončení tohoto řízení, pokud jeho výsledkem právo na tyto příspěvky neztratí. \n\nNovelizační zákon č. 45/2013 Sb. vložil do trestního řádu institut předběžných opatření, který umožňuje uložit obviněnému různá omezující opatření, například zákaz styku s určitými osobami, zákaz vstoupit do společného obydlí obývaného s poškozeným, zákaz návštěv určitého prostředí nebo akcí, zákaz zdržovat se na konkrétním vymezeném místě, zákaz vycestování do zahraničí, zákaz držet a přechovávat věci, které mohou sloužit k páchání trestné činnosti, zákaz užívat, držet nebo přechovávat alkoholické nápoje nebo jiné návykové látky, zákaz hazardních her, hraní na hracích přístrojích a sázek či zákaz výkonu konkrétně vymezené činnosti, jejíž povaha umožňuje opakování nebo pokračování v trestné činnosti. \n\nInstitut presumpce neviny je v principu podobný institutu zahlazení odsouzení, který je také mnoha speciálními zákony prolomen, je-li pro některé účely požadován opis z rejstříku trestů místo výpisu z rejstříku trestů, ačkoliv obecně platí povinnost hledět na takového člověka, jako by nebyl odsouzen.\n\n"}
{"id": "161483", "url": "https://cs.wikipedia.org/wiki?curid=161483", "title": "Iveta Bartošová", "text": "Iveta Bartošová\n\nIveta Bartošová (8. dubna 1966 Čeladná – 29. dubna 2014 Praha-Uhříněves) byla česká zpěvačka, která se v letech 1986, 1990 a 1991 stala zlatou slavicí. V ročnících 1987–1989 a 1999–2000 obsadila v kategorii zpěvaček druhou příčku, třetí byla v letech 2001-2003. Několikrát zvítězila také v televizní anketě TýTý. Česká akademie populární hudby ji dvakrát nominovala na Výroční hudební cenu Anděl. Patřila mezi představitele tzv. středního proudu.\n\nDne 29. dubna 2014 spáchala sebevraždu.\n\nMěla o dva roky staršího bratra Lumíra a sestru-dvojče Ivanu. Její sestra, dvojče Ivana, je zpěvačka vystupující pod uměleckým jménem „Viana“. Své dětství a dospívání prožila ve Frenštátě pod Radhoštěm (na Kopané). Navštěvovala Lidovou školu umění. První čtyři třídy povinné školní docházky navštěvovala základní školu na Kopané, od páté třídy chodila do sportovní školy ve Frenštátě pod Radhoštěm, zaměřené na běh na lyžích a v létě sprint. Od roku 1980 začala ve Frenštátě studovat na gymnáziu. Od roku 1982 začala veřejně vystupovat s kapelou Dianthus. Její první úspěch na profesionální dráze ji potkal v roce 1983, kdy zvítězila v okresním kole pěvecké soutěže Talent v Novém Jičíně a postoupila do krajského kola v Třinci, kde obsadila druhé místo. To ji kvalifikovalo na festival Mladé písně v Jihlavě (MPJ). Souběžně s třineckým Talentem se konala i soutěž Zlatá loutna, kde Bartošová rovněž obsadila druhé místo. Na MPJ '83 skončila čtvrtá a získala cenu poroty za interpretační výkon.\n\nNa MPJ se poprvé setkala s Petrem Sepéšim. Jaromír Vašta a Pavel Vaculík je pak spojili v úspěšný pěvecký pár s hity \"Červenám\", \"Knoflíky lásky\", \"My to zvládnem\" či \"Medové dny\". Jejich úspěšná spolupráce skončila předčasně 29. července 1985 tragickou nehodou Sepéšiho, který zahynul na železničním přejezdu ve Františkových Lázních. Iveta Bartošová se na několik měsíců odmlčela.\n\nPo návratu na scénu se stala krátce členkou skupiny Balet, z tohoto období pochází hit \"Hej pane diskžokej\". Následovala spolupráce s Kroky Františka Janečka, která jí přinesla megahit \"Léto\". Na jaře roku 1987 začala spolupracovat s orchestrem Ladislava Štaidla. Ladislav Štaidl se na mnoho let stal jejím životním partnerem. Koncem téhož roku jí vyšlo první sólové album \"I.B.\", za které od firmy Supraphon obdržela Zlatou desku. Následovala série dalších úspěchů – statisíce prodaných alb \"Blízko nás\", \"Natur\", \"Václavák\". Téměř dvě desítky hitů (např. \"Málo mě zná\", \"Víš lásko\", \"Dva roky prázdnin\", \"Dej mi ruku\", \"Když láska schází\", \"Útoč láskou\", \"Tichá píseň\", \"P.S.\", \"Rozvíjej se poupátko\" , \"Scházíš mi čím dál víc\", \"Láska má je zákon\", \"Svítá\", \"Půlnoční smíření\", \"Václavák\", \"Juanita\"), vítězství v mnoha hitparádách a anketách i vyprodaná koncertní turné. V roce 1990 jí vyšla dvě CD. První s lidovými písněmi pod názvem \"Zpívání s Ivetou\", a druhé pro zahraniční trh (\"Closer now\").\n\nNa jaře 1993 získala hlavní roli ve filmu Jaroslava Soukupa \"Svatba upírů\", ke kterému nazpívala ústřední píseň \"Já se vrátím\" z Verdiho opery \"Nabucco\". V období 1993–97 vydala další alba (\"Tobě\", \"Malé bílé cosi\", kolekci singlů \"Medové dny\", \"Čekám svůj den\"), která však nepřinesla žádné zásadní hity jako alba předchozí, s výjimkou písní \"Ú-la-la\" z roku 1994 a \"Můžeš lhát\" z roku 1996, a absolvovala velké koncertní turné \"Tour 94-96\". Přesto se Bartošová držela na předních místech v anketách popularity. V říjnu roku 1996 porodila syna Artura Štaidla. Přijala naplno roli matky a na nějakou dobu se stáhla z hudební scény.\n\nPočátkem roku 1997 přijala nabídku Karla Svobody k účinkování v muzikálovém bestselleru \"Dracula\", který byl její první muzikálovou příležitostí. Dvojroli Adriany/Sandry zvládla bravurně a začala se postupně vracet na výsluní české pop music. (pozn. od té doby účinkovala v dalších muzikálech, např. \"Mrazík\", \"Pomáda\", \"Monte Cristo\", \"Johanka z Arku\", \"Miss Saigon\", \"Bídníci\").\n\nDefinitivní návrat na špičku české pop scény jí přineslo album \"Ve jménu lásky\" s hity \"Nekonečná\", \"Ve jménu lásky\" a \"Tři oříšky\" z roku 1998. V 1999 získala za toto album platinovou a dvojplatinovou desku. V závěru téhož roku stihla vydat album \"Bílý kámen\" certifikován zlatou deskou a se stejnojmenným hitem. V následujícím roce absolvovala velké koncertní turné s názvem \"Deník Ivety\" a vydala album pohádkových melodií \"Jedna jediná\", které se také stalo zlatým.\n\nV roce 2002 natočila album upravených verzí svých starších hitů s názvem \"Hej pane DJ\". Tanečně laděné je i o rok později vydané album \"Dráhy hvězd – All Star Disco\" s hity \"September Lady\", \"Skandál\" nebo \"Jseš můj den\". Poslední novinkou před její tvůrčí pauzou se stalo album \"Vánoční Iveta\" a výběr hitů \"Scházíš mi…\", byť doplněný o dvě nové skladby. Její popularita postupně klesala, částečně kvůli skandálům v osobním životě. V závěru roku 2006 ohlásila „tvůrčí pauzu“, která trvala několik měsíců.\n\nV první polovině roku 2007 se prakticky neukazovala na veřejnosti. Ačkoliv oznámila postupný návrat, vystoupila pouze na několika nevýznamných akcích. Poté nastoupila ústavní léčbu v Psychiatrické léčebně v Kroměříži. Od července do října se zde léčila ze závislosti na antidepresivech; závislost na alkoholu údajně nebyla hlavním důvodem její hospitalizace.\n\nNěkolikrát se pokusila o návrat na hudební scénu, řada pokusů byla úspěšných a Iveta veřejnost překvapila svým skvělým vzhledem a profesionalitou. Po drobných úspěších se ale vracely její dřívější obtíže. Další dlouhodobou léčbu již nepodstoupila.\n\nNa jaře 2008 jí v Česku u vydavatelství EMI vyšlo kompilační trojalbum \"Platinum collection\" a na Slovensku výběrové album \"Gold\". Zároveň podnikla velmi úspěšné živé turné nazvané „Jsem zpátky“, které probíhalo v Čechách a na Slovensku a během nějž byly koncerty vyprodány.\n\nV dubnu 2008 bylo ohlášeno její účinkování v muzikálu \"Mona Lisa\" v pražském Divadle Broadway. V muzikálu nakonec však nevystupovala.\n\nV září 2008 se provdala za herce a producenta Jiřího Pomeje. V říjnu 2008 vydala u společnosti EMI řadové album nazvané \"22\" s hity \"Jako Fénix\" (z muzikálu Mona Lisa) a \"Pohádka\".\n\nZávěrem roku 2008 byla vyhlášena Skokanem roku v kategorii zpěvačky v anketě Český slavík (posun z 18. na 5. místo).\n\nNa začátku roku 2009 po 16 letech znovu vyhrála v anketě TýTý.\nVe slovenské taneční soutěži \"Let's Dance 3\" se umístila na 4. místě, což je historicky nejvyšší umístění ze všech českých účinkujících. Tímto faktem se potvrdilo, že Iveta Bartošová má poměrně početnou skupinu příznivců na Slovensku. V několika rozhovorech v závěru kariéry se zmiňovala o tom, že zde vystupuje daleko raději než v Česku.\n\nV pražském divadle Goja Music Hall začala zkoušet muzikál \"Děti ráje\", ve kterém však nakonec nevystupovala. V té době se totiž opět dostavily její problémy se závislostí zejména na lécích. Současně prožívala krizi se svým manželem, která vyvrcholila rozvodem.\n\nNa podzim 2009 vzniklo v nahrávacím studiu Za vodou vánoční album \"Když ticho zpívá\" v produkci Káji Maříka. Toto album však rovnou zamířilo mezi levná CD v trafikách a hudební kritikou bylo hodnoceno jako její vůbec nejhůře nazpívané album.\n\nV roce 2010, kdy po období závislosti opět dokázala vstát, vydala album \"Děkuju Vám, Andělové\", které obsahovalo čtyři nové písničky „Heja Heja“, „Děkuju Vám, Andělové“, „Až až až“ a „S tebou se neloučím“, na kterém spolupracovala s Jarkem Šimkem. K titulní skladbě natočila také videoklip. S písní Heja Heja se však Bartošová \"proslavila\" jinak, než plánovala: namísto rádií ji lidé hlavně z recese sdíleli na Facebooku. Ve stejném roce na podzim uspořádala se svojí novou kapelou několik živých koncertů, které byly hodnoceny jako úspěšné. Turné s názvem \"Když Iveta zpívá\" mělo původně pokračovat i v následujícím roce. Zpěvačka se však z počátku roku 2011 znovu stáhla do ústraní, přičemž bulvár často informoval o jejím životě a opětovném užívání léků a alkoholu.\n\nV červnu 2011 natočila dvojjazyčný duet se svým tehdejším partnerem Domenicem Martuccim, se kterým se však zanedlouho rozešla.\n\nV září 2011 dostala novou šanci na obnovení kariéry – nazpívat vokály k písni pro film \"Hranaři\", které se ale ve filmu nakonec neobjevily, jelikož byť je Iveta nazpívala, vydavatel je produkci filmu dodal se zpožděním. Vokály se objevily na DVD jako bonus.\n\nV listopadu 2011 došlo k nejhoršímu vystoupení Ivety Bartošové v její kariéře, v casinu u Pavla Páska. Bartošová vystupovala na playback a když ji Pásek vyzval, aby zazpívala „Tři oříšky“, nebyla toho prakticky schopna.\n\nBěhem galavečera Česká hvězda 2012 v Hudebním divadle Karlín převzala ocenění “Návrat roku”.\nOd října 2012 se objevovala v televizní reality show o svém životě, který vysílala bulvární televize Pětka, dokud v lednu 2013 nezanikla.\n\nKoncem roku 2012 vyšlo CD Best of 2012, kde se objevily dvě nové písně - Není cesty zpátky a Noc je království. Na těchto písních spolupracovala Iveta s Pavlem Vaculíkem a Vladimírem Kočandrlem, se kterými pracovala již v minulosti. Krach televize Pětka však Ivetin další pokus o návrat zhatil. V březnu vystoupila v rodném Frenštátu pod Radhoštěm na charitativní akci.\n\nOd počátku roku se občas objevovala na diskotékách v klubech, nicméně s létem byla její vystoupení zrušena a Iveta zmizela do ústraní. Byla ve špatném zdravotním stavu, silně závislá na lécích, které kombinovala s alkoholem. V létě za přítomnosti bulváru odjela se Zdeňkem Macurou do Itálie, kde jí azyl poskytl bývalý přítel Dominico Martucci. Mezitím její současný partner Josef Rychtář uspořádal plány na její nalezení a nakonec zpěvačku vyzvedl v Itálii. Po návratu absolvovala krátký pobyt na psychiatrickém oddělení, ze kterého však na reverz odešla a pokračovala pak krátce v ambulantní léčbě, kromě toho si najala vlastního léčitele. Její stav se začal výrazně zlepšovat.\n\nV září se provdala za Josefa Rychtáře. Uspořádala nejprve opět několik vystoupení na halfplayback v klubech, posléze ale oznámila, že má novou kapelu, tým lidí kolem sebe a chystá turné. V této době byla častým terčem bulvárního tisku, který ji označoval mj. přezdívkou Džambulka, kterýmžto jménem ji nazýval právě Rychtář.\n\nPro televizi Barrandov natočila vlastní vánoční pořad. Studiové vystoupení odzpívané částečně živě a částečně z playbacku bylo vysíláno 24. 12. a bylo vydáno i na DVD. Bartošová vystoupila také při natáčení silvestrovské show stejnojmenné TV.\n\nS vlastní kapelou začala zkoušet a v listopadu 2013 vystoupila na po dlouhé době prvním koncertě ve Svitavách, který celý odzpívala naživo. Před Vánocemi uspořádala vánoční koncert v kostele v pražské Uhříněvsi, kde poslední roky žila. Obě vystoupení odzpívala živě a odborná kritika je hodnotila úspěšně. Návrat na koncertní pódia završila několika vystoupeními na vánočních a silvestrovských akcích. Na těchto vystoupeních spolupracovala s pěveckým sborem Vrabčáci.\n\nNa začátku roku podstoupila plánovanou operaci zubů. Již před zákrokem oznámila, že v lednu a části února přeruší vystupování, nadále však bude probíhat příprava na turné s kapelou, které mělo odstartovat od března. K turné však již nedošlo. Březnové a dubnové koncerty byly zrušeny. Oficiálním důvodem byl zdravotní stav zpěvačky, kvůli kterému musela od dubna přestat zkoušet s kapelou. Prakticky vůbec se neobjevovala na veřejnosti. Ke konci dubna Iveta s manželem poskytla rozhovor TV Prima, ve kterém se potvrdilo, že její stav není dobrý. Špatně artikulovala, hledala slova a byla výrazně pohublá. Několik dnů poté se pak rozhodla ukončit svůj život.\n\nProducent Jarek Šimek, který s Ivetou spolupracoval zejména v roce 2010, kdy pod jeho vedením vydala album Děkuji Vám, Andělové a absolvovala své koncertní LIVE turné s kapelou, se rozhodl vydat po její smrti CD, které s Ivetou v minulosti plánoval a na jehož vydání vlastnil práva. CD obsahovalo písně, které dříve vyšly na albu Děkuji Vám Andělové, bylo však doplněno i několika písněmi novými. Po vydání CD následoval videoklip k titulní skladbě Chci s Tebou vzlétnout, kterou podle Šimkových slov Iveta velice milovala a byla jakýmsi vzkazem pro zesnulého Petra Sepešiho. Album se setkalo s velkým zájmem fanoušků a patřilo, i díky lidové ceně, k nejprodávanějším deskám, přestože jeho hodnocení se různilo. V následujících letech vyšla i další - převážně kompilační alba, která se umísťovala na prvních příčkách prodejní hitparád - např. Nekonečná (The Best of...) - nejvýše 5. místo nebo Krásná neznámá - nejvýše 2. místo.\n\nK úmrtí Ivety Bartošové došlo 29. dubna 2014 v 11:29 nedaleko jejího bydliště v Praze-Uhříněvsi. Lehla si do kolejiště v blízkosti železničního přejezdu P5674, těsně před projíždějící osobní vlak CityElefant, s řídícím vozem 971 015-3 který směřoval z Prahy do Benešova. Vlak se strojvedoucímu podařilo zastavit přibližně až 200 m od místa nehody. Bartošová utrpěla těžká zranění neslučitelná se životem, kterým na místě podlehla.\n\nČást cesty k místu srážky šla podél kolejí nebo přímo po nich, jelikož ji vlak přejel v místě, kde není dovoleno kolejiště přecházet, což nasvědčovalo sebevraždě. Tuto verzi potvrzuje fakt, že zpěvačka po sobě zanechala dopis na rozloučenou a dále výpověď strojvedoucího, podle něho se nejednalo o nešťastnou náhodu.\n\nVýsledky nařízené soudní pitvy potvrdily, že zpěvačka při střetu s vlakovou soupravou utrpěla řadu devastujících zranění, která byla příčinou smrti. Výsledky toxikologických testů pak vyloučily, že by u zpěvačky nastala zdravotní indispozice, která by způsobila její smrt ještě před střetem s vlakovou soupravou. Vzhledem ke značnému rozsahu zranění bylo také nutné provést srovnávací testy DNA, které totožnost zpěvačky definitivně potvrdily. Policie dne 1. srpna 2014 ukončila vyšetřování. Oznámila, že se jednalo o sebevraždu a podíl na smrti zpěvačky nenese žádná jiná osoba.\n\nSmrt Bartošové vyvolala značný mediální ohlas jak u seriózních médií, tak v bulvárním tisku.\n\nNa stránkách ČRo Radiožurnál vznikl rozsáhlý článek o sebevraždě Bartošové, který navíc shrnul její kariéru „doprovázenou častými skandály“. O úmrtí zpěvačky také s odkazem na ČTK informoval pražský anglicky psaný týdeník The Prague Post, který rovněž shrnul její hudební kariéru, zmínil její problémy s nadměrnou konzumací alkoholu a poukázal na to, že Bartošová se často objevovala na titulních stránkách bulvárních deníků.\n\nTéma nezůstalo bez povšimnutí ani v sousedním Slovensku, kde se mu dostalo pozornosti na serveru Aktuality.sk, nebo na bulvárním portálu Pluska.sk.\n\nInternetový deník Blesk.cz zareagoval vytvořením speciální rubriky s názvem „\"Smrt Ivety Bartošové\"“, podobně se zachoval i bulvární server Super.cz.\n\nŠéfredaktor bulvárního webu a později starosta Řeporyjí, Pavel Novotný, prohlásil v červenci roku 2013 o Ivetě Bartošové: \"\"Samozřejmě, my ji teď zabijeme. Ona se ale už zabíjí sama. Faktem je, že na ní dlouhé roky parazitujeme, lidsky ji až lituji. My na ní budeme parazitovat až do konce a ještě půl roku po něm. Je to tvrdé, morálně špatné, ale je to tak.\"\"\n\nTaké v rámci české populace tragické úmrtí slavné zpěvačky výrazně rezonovalo. V rámci sociologického výzkumu CVVM o nejvýraznější osobnost veřejného života roku 2014 se umístila v první pětici.\n\n\n\n\n\nV rámci odevzdávání výročních cen Český slavík Mattoni v roce 2008 vyhrála zpěvačka vedlejší kategorii \"Skokan roku,\" přičemž v průběhu sedmi ročníků ocenění Žebřík, a to v letech 1998, 2008, 2009, 2010, 2011, 2012 a 2013, byla mj. nominována v kategorii \"Průser\", jež v r. 2010 vedla.\n\n\n"}
{"id": "161488", "url": "https://cs.wikipedia.org/wiki?curid=161488", "title": "Monoalfabetická šifra", "text": "Monoalfabetická šifra\n\nMonoalfabetická šifra je nejjednodušší druh substituční šifry, kdy se písmena v otevřeném textu pouze zamění za jiná písmena, dle daného klíče, čímž vznikne šifrový text. \n\nNa začátku je třeba vytvořit tabulku substitucí, což je tabulka, která znázorňuje, které písmeno v otevřeném textu se mění na jaké v šifrovém textu. Tabulku lze vytvořit libovolným způsobem, ale platí, že zobrazení musí být bijektivní, tedy každé písmeno z otevřeného textu musí mít jedinečný obraz v šifrovém textu. Pokud by se například písmeno „a“ zobrazilo na písmeno „q“ a písmeno „b“ by se také zobrazilo na písmeno „q“, vznikla by kolize a při dešifrování by nebylo zřejmé, zda písmeno „q“ dešifrovat na „a“ nebo na „b“. A naopak: písmeno v otevřeném textu musí mít pouze jeden obraz, nelze písmeno „a“ jednou zašifrovat na „b“ a jindy na „c“. Pak už to nebyla jednoduchá monoalfabetická šifra, ale homofonní šifra nebo některá z polyalfabetických šifer, které při šifrování používají více abeced, například Vigenèrova šifra.\n\nDále platí, že se písmena nemusí šifrovat zase jen na písmena, ale na cokoliv jiného, například obrázky, čísla nebo jakékoliv jiné symboly. Pokud je ale třeba získat monoalfabetickou šifru, musí tato tabulka splňovat podmínku bijekce. Použitím jiných znaků zpravidla se nezvýší bezpečnost šifry, protože pokud vypadá výsledný šifrový text „hqp“ nebo „(hvězdička)(sluníčko)(jednorožec)“ už je z hlediska kryptoanalýzy jedno.\n\nPo vytvoření tabulky substitucí, přichází na řadu úprava vstupního otevřeného textu tak, aby vyhovoval domluveným či stanoveným podmínkám. Ty mohou znít jakkoliv, často padá požadavek na odstranění diakritiky, interpunkce, mezer a podobně. Technicky není problém vytvořit substituční tabulku, která bude obsahovat jakékoliv znaky. Stejným počtem rozličných písmen lze zašifrovat „(jablko)“ na „(hruška)“.\n\nNakonec se šifruje otevřená zpráva znak po znaku – přečte se znak, nalezne se znak v tabulce, kde se nachází i odpovídající obraz písmene, a zamění se původní znak za nový (ten z tabulky substitucí). Záměnou posledního znaku šifrování končí.\n\nDešifrování probíhá stejným způsobem, pouze se používá tabulka substitucí obráceně. Pokud v ní například bylo pravidlo „a“→„q“, musí se ve skutečnosti zaměňovat „q“→„a“. Takto uživatel získá původní upravený otevřený text. Pokud je třeba dostat původní otevřený text bez úprav – pokud byly nějaké provedeny – je nutno ještě doplnit mezery, diakritiku apod.\n\nZašifrujme text „Tichá voda břehy mele“. Na začátku vytvoříme tabulku substitucí. Můžeme ji vytvořit jakkoliv, tak dejme tomu, že vypadá takto:\n\nV prvním řádku máme písmena otevřeného abecedy a na řádku druhém písmena šifrové abecedy. Nyní upravíme vstupní text. Vidíme, že v tabulce se vyskytují jen písmena anglické abecedy, takže odstraníme z textu vše nadbytečné. Mezery můžeme ponechat (a šifrovat je zase jako mezery), ale pouze by to snížilo bezpečnost šifry. Upravený text vypadá takto: „tichavodabrehymele“. Teď začneme šifrovat. Z tabulky vidíme, že pod písmenem „t“ se nachází písmeno „R“, takže ho tak zašifrujme. Dále „i“ zašifrujeme na „Q“, „c“ na „V“ apod. Výsledkem bude zašifrovaný text: „RQVJKMDHKSEPJNZPCP“.\n\nV šifře můžeme použití velké množství klíčů. Pokud bychom brali pouze anglickou abecedu, existuje celkem 26! možných klíčů (počet všech permutací písmen v abecedě). To je zhruba 10 klíčů. \n\nŠifra standardně nepoužívá dobře zapamatovatelné klíče. V předchozím případě jsme použili klíč „KSVHPLIJQGXCZADYBEWRTMFONU“, což je něco, co si lze těžko jednoduše zapamatovat. Proto byl vymyšlen systém, který zjednodušil distribucí klíčů. Uživatel si zvolil svůj libovolný klíč, což mohlo být jakékoliv slovo či jakákoliv věta. Při šifrování se pak klíč použil při vytvoření šifrové abecedy. Pokud by klíčem bylo slovo „lokomotiva“, postupovalo by se takto: odstranila by se všechna písmena, která tam jsou vícekrát tak, aby ve slově zůstal pouze první výskyt písmene. V našem případě bychom odstranili dvě „o“: lokmtiva. Toto slova bychom napsali na začátek šifrové abecedy a doplnili bychom abecedu chybějícími písmeny z abecedy. Tedy na začátku máme LOKMTIVA. Písmeno „A“ už v šifrové abecedě je, takže jdeme dále. Písmeno „B“ tam není, dopíšeme. Písmeno „C“ tam není, dopíšeme. (…) Písmeno „I“ tam už je, přeskočíme. A tak dále, dokud nemáme celou abecedu.\n\nI monoalfabetická šifra má své tzv. slabé klíče. Slabým klíčem je například: „abcdefghijklmnopqrstuvwxyz“, tedy standardní nezměněná abeceda. Pokud bychom se pokusili šifrovat s tímto klíčem, bude šifrový text stejný jako otevřený text. Existuje i mnoho dalších slabých klíčů, kdy se část písmen zobrazí na sebe sama. Klíče, které mají mnoho takových zobrazení, jsou pak slabé klíče a snižují bezpečnost šifry. Slova, která jsou složená z těchto písmen, se totiž zašifrují na sebe sama a případný luštitel je může odhalit pouhým nahlédnutím do šifrového textu.\n\nTato šifra byla velmi oblíbená díky své maximální jednoduchosti. Distribuce klíčů nebyla díky výše popsané metodě problémová a samotné šifrování a dešifrování bylo oproti jiným metodám (například Vigenèrova šifra) také jednoduché. Ale měla své slabiny.\n\nStandardní monoalfabetická šifra je vylepšenou verzí Caesarovy šifry. Caesarova šifra je vlastně pouze speciální případ monoalfabetické šifry, ve které používáme pouze 26 šifrových abeced namísto 26! šifrových abeced. Monoalfabetická šifra je tedy lepší v tom, že má k dispozici velké množství použitelných klíčů. I v dnešní době je téměř nemožné prolomit tuto šifru pouhým zkoušením všech možných klíčů. Pokud by počítač dokázal vyzkoušet miliardu klíčů za sekundu, trvalo by mu přibližně deset miliard let, než by vyzkoušel všechny možné klíče. Pokud bychom měli k dispozici miliardu takových počítačů, trvalo by testování všech klíčů zhruba 12 let.\n\nMonoalfabetická šifra je ale snadno zlomitelná pomocí frekvenční analýzy, což je postup, při kterém se v šifrovém textu hledají vztahy mezi písmeny, které by luštiteli řekly něco o otevřeném textu. Nejjednodušší je spočítat výskyt písmen. Protože víme, že jedno písmeno v otevřeném textu má pouze jeden vzor v šifrovém textu, bude platit, že počet písmen v otevřeném textu bude souhlasit s počtem písmen jeho obrazu v zašifrovaném textu. Víme, že nejčastější písmeno v českém jazyku je „e“. Najdeme-li tak v šifrovém textu nejčastější písmeno, je velká šance, že se jedná právě o písmeno „e“. Vyhledávat můžeme samozřejmě i další vztahy:\n\n\nVšechny tyto metody můžeme použít k přibližnému určení, jaká písmena odpovídají kterým písmenům v otevřené abecedě. Nakonec jednoduchým zkoušením a dosazováním můžeme šifru prolomit. \n\nDůležitou věcí je, že opakovaným šifrováním podle jiných abeced nedochází k zesílení šifry. Výsledný šifrový text pouze bude vypadat tak, jako by byl zašifrován jinou abecedou. Pokud bychom zašifrovali „a“→„b“ a následně „b“→„c“, je to stejné, jako bychom zašifrovali rovnou „a“→„c“. Luštitel tak sice neodhalí, že jsme použili více šifrových abeced, ale dešifruje text stejně snadno, jako bychom použili jednu abecedu.\n\nŠifra se nedoporučuje používat prakticky nikde, protože ji je dnes při troše snahy schopen rozluštit i laik.\n\nProtože tato šifra byla velmi oblíbená, dočkala se několika vylepšení:\n\n\n"}
{"id": "161491", "url": "https://cs.wikipedia.org/wiki?curid=161491", "title": "Pačamama", "text": "Pačamama\n\nPačamama, někdy též Pača-Mama či Pachamama (kečuánsky a aymarsky \"Pachamama\"), je původně inckou, chtonickou bohyní plodnosti, která dohlíží nad setbou a sklizní, může ale také způsobovat zemětřesení. V kečuánštině a ajmarštině znamená její jméno „Matka Země“ (\"pacha\" = země, \"mama\" = matka). Příchod křesťanů do Latinské Ameriky částečně překryl kult Pačamamy Pannou Marií.\n\nPodle incké mytologie je jejím otcem bůh-stvořitel Virakoča, sestrou měsíční bohyně Mama Kuila a bratrem sluneční bůh Inti. Jako její manžel byl uváděn bůh-stvořitel Pačakamak (v pozdějším období někdy ztotožňovaný s Virakočou) nebo Inti. Jejím posvátným zvířetem je lama.\n\nI přes značné rozšíření křesťanství v Andách je díky dualismu domorodých obyvatel Pačamama stále uctívána a to hlavně rolníky a pastevci na venkově. Pačamama je uctívana každý den. Toto uctívání se jmenuje \"challa\". Jednou ročně se pak slaví „Martes de Challa“, kdy lidé pálí jídlo, svíce a další zápalné obětiny. U těchto oslav se často vyskytují i místní šamani nazývaní „yatiri“. Festival se koná po karnevalu a jeden den před Popeleční středou.\n"}
{"id": "161501", "url": "https://cs.wikipedia.org/wiki?curid=161501", "title": "Maiselova radnice", "text": "Maiselova radnice\n\nŽidovská radnice v Praze na Josefově je soubor tří budov různého stáří, které jako jedny z mála přečkaly asanaci Josefova.\n\nBudova Maiselovy radnice původně pochází z roku 1577, kdy byla spolu s Vysokou synagogou dokončena v renesančním slohu. Nicméně prvně je jako \"\"Rathaus židovský\"\" zmiňována již v pramenech z první půlky 16. století, není tudíž známo, zda se na místě dnešní budovy v minulosti nenacházel ještě nějaký starší objekt. Její stavba (či přestavba) byla financována tehdejším primasem židovského ghetta, Mordechajem Maiselem. Několikrát po požárech přestavěna. Současný stav pochází z období rokoka.\n\nNejstarším objektem komplexu je tzv. Maiselova radnice, známá jako Židovská radnice. Jedná se o třípodlažní nárožní budovu na rohu ulic Červené a Maiselovy, s rokokovou fasádou, zakončenou věžičkou s římskými a hebrejskými hodinami. Jádro stavby je však starší, renesanční.\n\nVýchodní část komplexu tvoří samostatná budova Vysoké synagogy, s průčelím do ulice Červená (naproti Staronové synagóze), jež však je vnitřně s prostorami radnice spojena. Do začátku 20. století existovala při východní straně bloku úzká středověká slepá ulička V kolnách, jejíž zbytky se částečně dochovaly na dvoře objektu (nepřístupné), na rohu se pak dochoval barokní patník, částečně přikrytý hmotou vedlejší stavby.\n\nNejnovější část celé budovy Židovské radnice se otevírá fasádou do ulice Maiselovy směrem k severozápadu a byla přistavěna až r. 1908 stavitelem Matějem Blechou, po rozšíření Maiselovy ulice (dříve Rabínské).\n\nNa radnici jsou hodiny, které mají kromě běžných ciferníků na věžičce ještě jeden s hebrejskými číslicemi, jehož rafičky se pohybují opačným směrem. Jde o záměrně vyjádřenou podobnost se Staroměstským orlojem, vyjadřující městský patriotismus pražských Židů.\n\nHodiny jsou poháněny původním ručně natahovaným hodinovým strojem z roku 1764, z doby poslední přestavby radnice po požáru. Židovské \"hodiny jdoucí pozpátku\" jsou známé i díky Apollinairově \"Pásmu\".\n\nV současnosti je radnice sídlem židovské obce a Federace židovských obcí. Nachází se zde také sídlo vrchního pražského a zemského rabína. V representačním prostoru v přízemí nové části funguje již téměř sto let košer restaurace, ve velkém zasedacím sále v patře do r. 1918 fungoval rabínský soud \"bejt din\". Celý komplex radnice slouží dodnes jako kulturní centrum pro společné oslavy svátků, svateb, bar micva a jiných společenských událostí pražské židovské obce. Společně s Vysokou synagogou je chráněna jako kulturní památka.\n\n\n"}
{"id": "161508", "url": "https://cs.wikipedia.org/wiki?curid=161508", "title": "Lesní železnice Covasna – Comandău", "text": "Lesní železnice Covasna – Comandău\n\nLesní železnice Covasna – Comandău je z technického hlediska nejpozoruhodnější lesní dráhou v Rumunsku. Trasu tvoří dva samostatné úseky, mezi kterými se dopravovaly jednotlivé vozy pomocí pozemní lanové dráhy. \n\nTrať o rozchodu 760 mm z nádraží v Covasně do Comandău byla uvedena do provozu v roce 1892. Transylvánská lesní společnost měla první pilu ve vsi Gyula, krátce na to zřídila pilu i v Comandău, které se stalo i hlavní stanicí železnice. Tratě postupně pronikly do údolí Malé i Velké Bisky a dosáhly až k Nehoiu. V době největšího rozkvětu dosáhla síť délky přibližně 200 km. \n\nPočátkem 70. let začal úpadek celého systému. Po povodních byly v letech 1969 až 1974 postupně opuštěny tratě v údolích Velké a Malé Bisky. Zároveň se začaly v přepravě dřeva prosazovat automobily. V roce 1991 byla opuštěna trať na jih od Comandău včetně stanice Gyula. Po privatizaci lesního hospodářství byly změněny přepravní toky a většina dřeva se začala vozit nákladními automobily na opačnou stranu Karpat. Poslední dočasný vzestup provozu zažila dráha po velké vichřici v roce 1995, která způsobila rozsáhlé polomy, avšak pila v Comandău zpracovávala pouze zlomek z celkového objemu těžby - kolem 10.000 kubických metrů dřeva ročně. Další ranou byl požár v Údolí víl v roce 1996, který poškodil lanovou dráhu, avšak provoz byl obnoven. Definitivní zastavení provozu dráhy přišlo v říjnu 1999. Zároveň byla uzavřena pila v Comandău, což způsobilo nárůst nezaměstnanosti v tomto městečku až na 90%.\n\nDolní úsek tratě spojuje nádraží v Covasně s dolní stanicí lanovky v Údolí víl (Văii Zânelor). Jeho délka je 5,8 km. Provozní zázemí tohoto úseku se nachází v areálu pily vedle nádraží. \n\nHorní úsek měří 14,2 km, ve většině délky své trasy vede ve společné stopě se silnicí. V Comandău překonává řeku a přes areál pily, kde bylo umístěno i provozní zázemí horního úseku dráhy, ústí do nádraží. \n\nProvoz zajišťovaly v poslední době převážně čtyřspřežní lokomotivy řady 764 s Klien-Lindnerovými nápravami stavěné od 50. let v lokomotivce Reșița, později ještě počátkem 80. let v Reghinu. Výjimkou byla v horním úseku lokomotiva 763-247 (Krauss München, 1916) s uspořádáním náprav 2´C, která sloužila až do zastavení provozu a dodnes je udržována v provozuschopném stavu. Pro úplnost je ještě třeba zmínit normálněrozchodný trojspřežní stroj N3-404 (Borsig, 1909), který obsluhuje pilu v Covasně.\n\nLanovka (rumunsky \"Planul Înclinat\", maďarsky \"Sikló\") byla vybudována v letech 1886 - 1889. Stavbu zahájil David Horn, ale poté, co společnost převzala rodina Groedelových, byl stavbou pověřen Emil Lux. Provoz byl oficiálně zahájen v roce 1890 a trval v prakticky nezměněné podobě až do roku 1999. Podobné zařízení bývalo na této síti ještě jedno - u obce Năruja.\n\nLanová dráha pracuje na gravitačním principu bez dalšího zdroje pohonu. Je to umožněno tím, že náklad se vozí z hor do údolí. Trať lanovky je ve spodní části jednokolejná, v horní části tříkolejnicová. Uprostřed je výhybna opatřená na spodním konci klasickou výhybkou. Po dráze se pohybují dva čtyřnápravové vozy s horní plochou o rozměrech 3×6 m, opatřenou kolejí s rozchodem 760 mm. Vozy jsou zavěšeny na jediném tažném laně, které je v horní stanici vedeno přes lanáč, který je brzděn pásovou brzdou s dřevěnými špalíky. Lano je podpíráno dřevěnými válečky. Žádný systém nouzového brzdění zde použit není. Pojezd vozů tvoří na rozdíl od většiny lanových drah klasická železniční dvojkolí. \n\nDvojice oplenových vozíků se dřevem nebo bez jsou přepravovány jednotlivě. K manipulaci s vozíky v koncových stanicích sloužili koně. Po zajištění vozíků na plošině vozu a povolení brzdy v horní stanici se dráha dala do pohybu. Na výhybně, kde stály vozy těsně vedle sebe, se ručně přetahovala železná závaží, aby vůz v horní části dráhy, která vedla v menším sklonu, byl více zatížen.\n\nZaměstnanci lesní železnice ochotně umožnili svezení případným zájemcům. V horní stanici se nacházely dvě varovné tabule. Jedna oznamovala, že přeprava osob je na lanovce přísně zakázána, na druhé pak bylo upozornění, že v případě úrazu nenese společnost jakoukoli odpovědnost. \n\n\nPo zastavení provozu vzniklo v březnu 2002 občanské sdružení, které má za cíl tuto lesní železnici včetně lanové dráhy zachovat. Podařilo se částečně obnovit spodní úsek, uskutečnilo se několik jízd. Bohužel v současné době (únor 2007) stále naráží sdružení na nevyřešené majetkové problémy, které brání i využití fondů EU. Veškeré fyzické aktivity proto utichly v září 2004. \n\nZ technického hlediska je největším problémem způsob zachování a případného provozování lanovky, která tuto železnici činí ve světě naprosto unikátní. Systém, který zde fungoval více než století je dnes z bezpečnostního hlediska absolutně nepřijatelný, zvláště pak při uvažování přepravy osob. Přestavba by byla velmi nákladná, nehledě na ztrátu historické hodnoty.\n\n"}
{"id": "161510", "url": "https://cs.wikipedia.org/wiki?curid=161510", "title": "Tumara", "text": "Tumara\n\nTumara (, ) je východosibiřská řeka. Tumara je pravostranným přítokem Aldanu, posledním z mohutnějších přítoků před soutokem Aldanu s Lenou.\n\nPramení v horách Verchojanského pohoří, jedna ze zdrojnic se nazývá Nuora.\n"}
{"id": "161512", "url": "https://cs.wikipedia.org/wiki?curid=161512", "title": "Pavel Mareš", "text": "Pavel Mareš\n\nPavel Mareš (* 18. ledna 1976 Gottwaldov, Československo) je bývalý český fotbalový obránce. Majitel bronzové medaile z ME 2004.\n\nOtrokovický odchovanec, který se přes týmy Ratíškovic a Zlína dostal do pražských Bohemians 1905. V prosinci 2001 přestoupil do Sparty Praha. V lednu 2003 přestoupil do ruského Zenitu Petrohrad, ze kterého se po čtyřech letech (2007) vrátil do pražské Sparty. V lednu 2009 odešel do Jihlavy.\n\nV srpnu 2006 byl blízko přestupu do anglického Boltonu Wanderers, ale na poslední chvíli se transakce neuskutečnila.\n\nPremiéru v českém reprezentačním A-mužstvu si odbyl v přátelském zápase proti Maďarsku 12. února 2002. Posledním zápasem bylo přátelské utkání 3. června 2006 proti Trinidadu a Tobagu. Celkem odehrál v tomto období 10 zápasů (z nich jen 3 kompletní) s bilancí 8 výher, 1 remíza a 1 prohra. Gól se mu nepodařilo vstřelit.\n\nNastoupil v základní sestavě ve vítězném utkání proti Německu (23. červen 2004, konečné skóre 2:1, poslední zápas českého týmu v základní skupině D, tým již měl jistý postup do čtvrtfinále z prvního místa) na ME 2004 v Portugalsku. Odehrál celý zápas. Byl členem týmu na MS 2006 v Německu, zde se na hřiště nedostal, v kvalifikaci odehrál jediný zápas.\n\n"}
{"id": "161514", "url": "https://cs.wikipedia.org/wiki?curid=161514", "title": "Wilt Chamberlain", "text": "Wilt Chamberlain\n\nWilt Chamberlain (celým jménem Wilton Norman Chamberlain, 21. srpna 1936 – 12. října 1999) byl americký profesionální basketbalista. Je považován za jednoho z nejlepších basketbalistů všech dob.\n\nWilt Chamberlain hrál v NBA postupně za týmy:\n\nCelkem čtyřikrát byl vyhlášen nejužitečnějším hráčem NBA: 1960, 1966, 1967, 1968. Dvakrát vyhrál se svým týmem finále NBA.\n\nWilt Chamberlain nastřílel za 1045 zápasů celkem 31 419 bodů. Jedná se o druhého nejproduktivnějšího hráče (průměrně 30,06 bodů za zápas) v historii NBA – těsně za prvním Michaelem Jordanem s průměrem 30,12. Jako jediný hráč v historii NBA dokázal nastřílet 100 bodů za jediný zápas – v březnu 1962 proti New York Knicks.\nSe svými 216 centimetry byl Chamberlain typickým podkošovým hráčem s velkým množstvím doskočených míčů, střílející z malé, maximálně ze střední vzdálenosti. Díky jeho schopnosti hrát nejen tzv. 5 na 5, ale i 2 na 2 nebo 3 na 3 se stal členem streetballového týmu Harlem Globetrotters. kde byl známý pod přezdívkou „The Stillt“.\n\nV roce 1984 Chamberlain ztvárnil roli Bombaata ve filmu Ničitel Conan po boku Arnolda Schwarzeneggra.\n\nZemřel ve věku 63 let na srdeční selhání.\n"}
{"id": "161518", "url": "https://cs.wikipedia.org/wiki?curid=161518", "title": "Vladislav", "text": "Vladislav\n\nVladislav je mužské jméno slovanského původu. Vykládá se jako \"slavný vládou, slavící vládu\". Podle českého kalendáře má svátek 18. ledna. Jeho ženskou variantou je Vladislava.\n\n\nVláďa, Vládí(ček), Vladek, Láďa, Ladin.\n\n\n\n\n"}
{"id": "161522", "url": "https://cs.wikipedia.org/wiki?curid=161522", "title": "Chamberlain", "text": "Chamberlain\n\nPříjmení Chamberlain nosilo nebo nosí více osob:\n\n"}
{"id": "161526", "url": "https://cs.wikipedia.org/wiki?curid=161526", "title": "Saskie", "text": "Saskie\n\nSaskie je ženské křestní jméno nizozemského původu. Další variantou jména je Saskia. Je spojováno i s germánským etnickým jménem \"Sas\". Podle českého kalendáře má svátek 7. listopadu.\n\n\n"}
{"id": "161529", "url": "https://cs.wikipedia.org/wiki?curid=161529", "title": "Melitopol", "text": "Melitopol\n\nMelitopol (, ) je druhé největší město Záporožské oblasti na jižní Ukrajině; 158 600 obyvatel (2007); středisko stejnojmenného rajónu. Město leží v rovinaté stepní krajině na říčce Moločna a je zastávkou na důležitém železničním i silničním tahu Rusko/Kyjev – Charkov – Záporoží – Džankoj – Krym.\n\nMěsto vzniklo roku 1784 na místě turecké osady \"Kyzyl-Jar\" dobyté roku 1769 ruskou armádou za pomoci kozáků. Roku 1816 byl název změněn na \"Novoaleksandrovka\", roku 1842 na \"Melitopol\"; název odkazuje na starořecké přístavní město (řec. \"Melitos\" – med), které se rozkládalo na blízkém břehu Azovského moře. S příchodem železnice se rozvinul obchod, bankovnictví a zejména strojírenství, které má silnou pozici dodnes. Město je i dnes spíše venkovského rázu a nemá významnější kulturní památky kromě kostelíka Alexandra Něvského a \"Domu Ordiroviča\". 10 km od města se nachází archeologická rezervace Kam'jana mohyla.\n\nMěstské autobusové linky zavedené v dobách Ukrajinské SSR byly postupně rušeny a dnes je Melitopol největším ukrajinským městem, kde městskou dopravu zajišťují pouze tzv. maršrutky.\n\nV Melitopolu je 22 škol.\n\n\n\n"}
{"id": "161530", "url": "https://cs.wikipedia.org/wiki?curid=161530", "title": "Evelína", "text": "Evelína\n\nEvelína je ženské křestní jméno keltského původu. Další variantou jména je Evelin. Vykládá se jako počeštěná podoba anglického jména, jehož původ se nejčastěji vykládá z keltského \"Eibllin\", s významem \"radost, světlo\", a někdy i z francouzského \"Aveline\" s významem \"lesní ořech\".\n\n"}
{"id": "161532", "url": "https://cs.wikipedia.org/wiki?curid=161532", "title": "Larry Bird", "text": "Larry Bird\n\nLarry Bird (* 7. prosince 1956, West Baden, Indiana, USA) je bývalý americký profesionální basketbalista. Je považován za jednoho z nejlepších basketbalistů všech dob.\n\nLarry Bird hrál v NBA za tým Boston Celtics v letech 1979 - 1992.\n\nSvůj tým dovedl třikrát k vítězství ve finále NBA (1981, 1984 a 1986). Sám byl třikrát vyhlášen nejužitečnějším hráčem NBA a dvakrát nejužitečnějším hráčem finálové série NBA.\n\nV roce 1992 byl členem týmu, který získal zlatou medaili na olympijských hrách v Barceloně.\n\nJe členem basketbalové Síně slávy (Basketball Hall of Fame).\n\nPo skončení kariéry profesionálního hráče pracoval jako funkcionář pro Celtics. V roce 1997 přijal místo trenéra týmu Indiana Pacers. Do té doby nepříliš známý a úspěšný tým dovedl během tří sezón třikrát do konferenčního finále, jednou v něm Pacers zvítězili. V roce 1998 byl vyhlášen trenérem roku v NBA.\n\n"}
{"id": "161535", "url": "https://cs.wikipedia.org/wiki?curid=161535", "title": "Radmil", "text": "Radmil\n\nRadmil (častěji Radomil) je mužské jméno slovanského původu. Vykládá se jako \"milý a rozradostňující\", ale složka \"rád\" může znamenat i \"starostlivý\". Podle českého kalendáře má svátek 25. srpna. 25. srpna má svátek Radim. Radomil měl svátek 10. dubna, ale v 70. letech byl nahrazen v českém kalendáři jménem Darja.\n\n"}
{"id": "161538", "url": "https://cs.wikipedia.org/wiki?curid=161538", "title": "August II. Silný", "text": "August II. Silný\n\nFridrich August I., známý jako August II. Silný (\"August der Starke\", 12. května 1670 Drážďany – 1. února 1733 Varšava) byl příslušníkem albertinské linie dynastie Wettinů a saským kurfiřtem a polským králem. Své přízvisko \"Silný\" dostal s ohledem na svou tělesnou sílu; aby to obhájil, nechal si zaprotokolovat, že 15. února 1711 přelomil holýma rukama koňskou podkovu.\n\nAugust II. Silný se narodil jako mladší ze dvou synů kurfiřta Jana Jiřího III. Saského (1647–1691) a jeho manželky, dánské princezny Anny Žofie (1647–1717), dcery dánského krále Frederika III. Na rozdíl od svého staršího bratra, jenž byl nepevného zdraví, byl August mimořádné tělesné konstituce – vzrůstem patřil k nejvyšším princům své doby a vynikal i nevšední silou. Jako panovníkův mladší syn viděl své uplatnění ve vojsku různých evropských států.\n\nJeho starší bratr Jan Jiří IV. Saský zemřel bez legitimních potomků předčasně po třech letech vlády v roce 1694 a August po něm nastoupil na saský trůn jako August II. Postavil se do čela císařské armády v boji proti Turkům v Uhrách, neúspěch ho však přiměl se vojenské kariéry vzdát. O to více se snažil zapojit do evropské politiky, uzavřel s císařem Leopoldem I. spojenectví proti Francii a proti francouzskému kandidátovi také v roce 1697 dosáhl polské koruny.\n\nJako celá jeho rodina byl evangelického vyznání, byl však zvolen polským králem a podmínkou převzetí polského trůnu byla konverze ke katolictví. 1. června 1697 tedy August konvertoval a 26./27. června 1697 byl ve Varšavě zvolen a poté 15. září 1697 v Krakově korunován za polského krále (August II. Silný, polsky August II. Mocny). Jeho manželka Kristina Eberhardina, pevná ve své protestantské víře, takový krok učinit nechtěla, proto nikdy nebyla korunována polskou královnou a do Polska nikdy nepřijela, dokonce ani na manželovu korunovaci. Uzavřel spojenectví s ruským carem Petrem Velikým a s Dánskem proti švédskému králi Karlu XII. a zapojil se do tzv. severní války.\n\nKatastrofální porážka, kterou od švédského krále utrpěl, ho však na čas zbavila polského trůnu, který získal zpět pouze díky zásahu ruského vojska. Ani po ukončení severní války však nedokázal stabilizovat situaci v zemi a Polsko, postupně se propadající do anarchie, se stalo pouhou přítěží, nákladnou cenou za lesk královské koruny. Jako polský král August během své vlády zemi naprosto zruinoval.\n\nV Sasku se August II. snažil, na rozdíl od Polska, vládnout absolutisticky, ale jeho přehnané finanční nároky na stavební činnost a pořádání dvorských slavností podle nedostižného francouzského vzoru zemi ekonomicky zcela vyčerpaly.\n\nDne 1. března 1700 zavedl v Sasku užívání gregoriánského kalendáře.\n\nJeště jako mladý princ navštívil August palác Ludvíka XIV. ve Versailles, což poznamenalo jeho život a ovlivnilo později jeho způsob vedení státu. Přeměnil Drážďany, hlavní město Saského kurfiřtství, v jedno z nejkrásnějších měst Evropy. Obklopil se souborem skvělých hudebníků, mezi něž patřili např. Sylvius Leopold Weiss, Johann David Heinichen, Johann Adolph Hasse, Jan Dismas Zelenka, Johann Georg Pisendel, či houslista Francesco Maria Veracini. K jeho velkým zásluhám náleží i založení výroby porcelánu v Míšni.\n\nDne 20. ledna 1693 se v Bayreuthu oženil s Kristinou Eberhardinou von Brandenburg-Bayreuth, jedinou dcerou ze šesti potomků Kristiána Ernesta, markraběte z Brandenburg-Bayreuth, a jeho druhé manželky Žofie Luisy Württemberské. Byl to čistě politický a velmi nešťastný svazek. O tři roky později, 17. října 1696, se v Drážďanech narodil jejich jediný potomek, syn Fridrich August. Péči o chlapce převzala matka Augusta II. Anna Žofie Dánská.\n\nAugust II. byl ovšem nenasytný sukničkář a měl řadu příležitostných i dlouhodobých milenek a velké množství levobočků; některé zdroje (mezi nimi především Vilemína Pruská) uvádějí počet 365 až 382 jeho nelegitimních potomků, August však uznal jen malou část z nich.\n\nJeho smrt měla banální příčinu – na nohu mu spadla židle, rána na palci se však nehojila, v důsledku postižení malých cév došlo ke vzniku tzv. diabetické nohy, objevila se horečka a lékaři usoudili, že je nutná amputace. Ani ta však Augustovi život nezachránila; bezprostřední příčinou smrti (1. února 1733 v Královském zámku ve Varšavě) byly nejspíš následná gangréna a sepse. Pochován byl v katedrále na Wawelu v Krakově, jeho vnitřnosti byly uloženy v kapucínském kostele ve Varšavě, srdce pak v Katedrále Nejsvětější Trojice v Drážďanech.\n\n\n\n"}
{"id": "161539", "url": "https://cs.wikipedia.org/wiki?curid=161539", "title": "Charles Barkley", "text": "Charles Barkley\n\nCharles Barkley (celým jménem Charles Wade Barkley * 20. února 1963) je bývalý americký profesionální basketbalista.\n\nBarkley hrál během své kariéry v NBA za následující týmy:\n\nV roce 1993 byl vyhlášen nejužitečnějším hráčem NBA. Je držitelem dvou zlatých medailí z olympijských her - z Barcelony 1992 a Atlanty 1996. V roce 2006 byl uveden do basketbalové Síně slávy (Basketball Hall of Fame).\n\nPřes svou poměrně malou výšku (198 cm,6-6) proslul Charles Barkley jako vynikající obránce schopný získávat vysoký počet míčů z doskoku. Přes svou vysokou váhu v poměru k výšce (114 kg jako průměr za působení v NBA) měl vynikající pohyblivost a vysoce nadprůměrný výskok.\n\nPo ukončení profesionální basketbalové kariéry proslul především prohranou sumou v hazardních hrách a kurzových sportovních sázkách - sám mluví v interview z roku 2006 o deseti miliónech amerických dolarů.\n\n"}
{"id": "161542", "url": "https://cs.wikipedia.org/wiki?curid=161542", "title": "Stanislavice", "text": "Stanislavice\n\nStanislavice (, , Stanislowitz\") jsou místní část města Český Těšín v okrese Karviná. Nacházejí se zhruba 6 km západně od Českého Těšína. V roce 2012 zde bylo evidováno 180 adres. V roce 2015 zde trvale žilo 594 obyvatel.\n\nStanislavice je též název katastrálního území o rozloze 3,97 km.\n\nStanislavice leží v Podbeskydské pahorkatině asi 6 km západně od Českého Těšína, při silnici I/11. Terén obce je značně členitý s typickou slezskou zástavbou. Stanislavicemi protéká potok Chotěbuzka, který pramení v katastrálním území Koňákov v nadmořské výšce 380 m. Po skončení intenzivní zemědělské činnosti se do něho po padesáti létech vrátil rak říční. Na území Stanislavic přijímá Chotěbuzka několik drobnějších levých přítoků s názvy Sedlácký potok, Kamenka a Bučina.\n\nPrvní zmínky o vesnici Stanislavice (německy \"Stänzelsdorf\") jsou z roku 1440. Stanislavice byly původně součástí majetku těšínských knížat. Do dneška je zachován tzv. Dolní dvůr, který přečkal hospodaření jak místního JZD, tak i Státních statků Karviná. V současnosti je využíván k podnikání a díky tomu je alespoň minimálně udržován. Zaniklému Hornímu dvoru dominoval pozdně barokní zámek z roku 1775. Ten byl „povýšen“ místním JZD na drůbežárnu a pro totální devastaci byl v roce 1967 zbořen. Zachována zůstala pouze kaplička sv. Jana Nepomuckého.\n\nNejvětšího rozkvětu Stanislavice dosáhly koncem šedesátých let 20. století. Tehdejší jisté politické uvolnění umožnilo podnikání obcím. Při MNV Stanislavice vznikly místní služby (výroba tvárnic, autodoprava a autobazar) a z jejich výnosů byla financovaná mj. výstavba zpevněných obecních silnic a stavba kulturního domu.\n\nPo integraci k Českému Těšínu, uskutečněné k 1. lednu 1975, však byla obec čím dál tím více zanedbávána. Nejviditelnějším výsledkem je úplná devastace kulturního domu. Paradoxně nejlépe udržovanou památkou je tak tank - dar vojenského útvaru z Martina.\n\n"}
{"id": "161544", "url": "https://cs.wikipedia.org/wiki?curid=161544", "title": "Filjovskij park (stanice metra v Moskvě)", "text": "Filjovskij park (stanice metra v Moskvě)\n\nFiljovskij park ( ) je stanice moskevského metra.\n\nFiljovskij park se nachází na Filjovské lince, v západní části ruské metropole. Konstruována je jako povrchová, zastřešená stanice; nad ní vede ulice \"Minskaja\". Celé nástupiště podpírá jen jedna řada sloupů. Výstupy ze stanice jsou vyvedeny z prostředku nástupiště přímo na zmíněnou komunikaci (jsou dva; jeden z nich byl mezi lety 2003 a 2005 zrekonstruován a zmodernizován). Její projektový název je \"Ordžonikidze\" ; zprovozněna byla 13. října 1961 jako součást povrchového úseku čtvrté linky, vedeného směrem na západ města. Vzhledem k velmi proměnlivému moskevskému počasí a stáří celé stavby je již stanice do jisté míry zchátralá a lze tak v nejbližších letech očekávat její celkovou rekonstrukci. Denně Filjovskij park využije 25 900 cestujících (2002).\n\n"}
{"id": "161546", "url": "https://cs.wikipedia.org/wiki?curid=161546", "title": "Volební právo v Česku", "text": "Volební právo v Česku\n\nPro Volební právo v České republice platí stejné základní zásady svobodných voleb, jako pro volební právo obecně, musí být:\n\nRozlišujeme přitom \"volební právo aktivní\", které znamená, že občan smí volit, a \"volební právo pasivní\", které znamená, že občan smí kandidovat a být volen.\n\nAktivní volební právo mají všichni občané od 18 let, pasivní se liší podle orgánu (\"viz tabulka níže\").\n\nObčané mají právo přímo volit:\nMimo tyto vnitrostátní orgány také mají občané České republiky jakožto obyvatelé Evropské unie právo volit\n\nVolební právo je občanům legislativně zajištěno vícenásobně. Například článek 2 odstavec 2 Ústavy České republiky stanoví, že:\n\nÚstava také ve svých hlavách druhé, třetí a sedmé stanoví základní principy voleb. Podrobněji pak volební proces upravuje legislativa nižší právní síly. Volební právo je opět zaručeno v dalším ústavním zákoně, Listině základních práv a svobod, jejíž článek 21 zní:\n\nVolební systém se různí podle jednotlivých orgánů. Ústava stanoví, že pro volby do poslanecké sněmovny a zastupitelstev krajů i obcí se použije poměrný volební systém, pro volbu senátorů a prezidenta republiky se užívá většinový volební systém. Poslanci Evropského parlamentu se volí také poměrným způsobem.\n\nPlatí, že nikdo nemůže být členem obou komor najednou.\n\nVolby do poslanecké sněmovny se konají každé čtyři roky podle zásad poměrného zastoupení. Volí se 200 poslanců. Kandidovat může ten, kdo je starší 21 let. Volby vyhlašuje prezident republiky (zákon stanoví, že tak učiní nejpozději 90 dnů před konáním těchto voleb). Podrobněji pak volby do poslanecké sněmovny upravuje zákon o volbách do Parlamentu ČR (247/1995 Sb.). Kandidující subjekty, musí ve volbách překročit uzavírací klauzuli ve výši 5 % (pro koalice pak 10, 15, 20 %).\n\nÚzemními volebními jednotkami jsou kraje, ty se dále dělí na volební okrsky. Pro každý kraj je zákonem určen maximální počet kandidátů na kandidátní listině – nejvíce, shodně 36, mají Praha a Moravskoslezský kraj, nejméně, 14, má Karlovarský kraj. Volič smí hlasovat jen pro jeden kandidující subjekt (strana, koalice stran nebo politické hnutí), smí však na lístku vyznačit až čtyři kandidáty, jimž v rámci zvoleného politického subjektu dává přednost (preferenční hlas). Pokud danému kandidátovi voličů dané strany dalo svůj preferenční hlas alespoň 5 % voličů, připadne mandát přednostně jemu (pokud je takových více, přidělují se jim podle počtu preferenčních hlasů).\n\nZákladní rozdíl mezi volbami do obou komor tkví v tom, že do senátu se volí většinovým systémem. Z toho také plyne dvoukolová volba. Z hlediska aktivní volebního práva však významný rozdíl mezi senátem a poslaneckou sněmovnou není, volí všichni občané České republiky starší 18 let, ledaže by jim byla v tomto směru omezena svéprávnost nebo by jim byla omezena osobní svoboda kvůli ochraně zdraví lidu. Zákon však pamatuje i na možnost, kdyby občan dosáhl zletilosti po prvním kole volby, ale před druhým nebo ve dnech druhého kola týchž voleb – v tom případě může volit ve druhém kole. Pasivní volební právo je však podle ústavy 40 let. Další rozdíl oproti volbám do PS tkví v tom, že nelze volit ani v zahraničí, ani v jiném volebním obvodu (viz dále), než ve kterém je volič přihlášen k trvalému pobytu. Na voličský průkaz však lze volit v jiném okrsku v témže obvodě, případně občané České republiky, kteří na jejím území nemají trvalý pobyt, mohou na voličský průkaz volit kdekoliv.\n\nPro účely voleb do senátu je území České republiky rozděleno na jednomandátových 81 obvodů, které stanovuje zákon. Všechny mají přibližně stejný počet obyvatel. Pokud by počet občanů, které jeden senátor zastupuje, byl o 15 % nižší nebo vyšší než průměrný, byl by to důvod ke změně hranic daného obvodu Mandát poslance je šestiletý, ale volby se konají vždy jednou za dvou roky ve třetině obvodů, tedy se vždy třetina senátu obmění.\n\nKandidáti, kteří splnili výše uvedené podmínky a složili volební kauci ve výši 20 000 korun (pokud získají v prvním kole voleb alespoň 6 % hlasů, kauce se jim vrátí), musí pro zisk mandátu získat absolutní většinu, tedy 50 % odevzdaných hlasů. To se ale děje zřídkakdy: dosud (2012 včetně) se to stalo pouze v devíti případech z 250 volebních klání. Pokud nikdo potřebný podíl hlasů nezíská, začíná šestý den po ukončení prvního kola druhé kolo, do kterého postupují dva kandidáti s největším počtem hlasů, pokud by více kandidátů získalo stejný počet hlasů, rozhodne los. Ve druhém kole je zvolen ten, kdo získá nadpoloviční většinu odevzdaných hlasů, v případě shody rozhodne los.\n\nKandidovat na prezidenta může ten, kdo splňuje podmínky volitelnosti do Senátu, nebyl již dvakrát zvolen prezidentem republiky a Ústavní soud ho neuznal vinným z velezrady (v takovém případě je trestem ztráta úřadu a neschopnost jej znovu nabýt).\n\nPrezident republiky se dříve volil na společné schůzi obou komor, naposledy tak byl zvolen Václav Klaus v roce 2008. Volba byla tříkolová, v prvním kole musel kandidát získat nadpoloviční většinu hlasů všech poslanců i nadpoloviční většinu hlasů všech senátorů. Do druhého kola pak za každou komoru postupoval jeden kandidát, který v ní získal relativní většinu hlasů; nastala-li v některé komoře rovnost hlasů, postupoval ten, který měl více hlasů v druhé komoře. V druhém kole již stačila nadpoloviční většina přítomných poslanců a nadpoloviční většina přítomných senátorů. Nebyl-li kandidát zvolen ani ve druhém kole, koná se třetí kolo, ve kterém již stačí nadpoloviční většina hlasů přítomných poslanců a senátorů (komory se tedy již neoddělují).\n\nOd ústavní novely z roku 2012 se prezident republiky volí přímo. Kandidáty navrhne 50 000 občanů v petici nebo 20 poslanců nebo 10 senátorů. Volební systém je většinový, přičemž celý stát tvoří jednomandátový obvod. Prezidentem se stane kandidát, který získá nadpoloviční většinu odevzdaných hlasů. Není-li takového kandidáta, koná se do 10 dnů druhé kolo. Tam postupují dva kandidáti s největším počtem hlasů. Pokud by takových kandidátů bylo více (například by druhý a třetí nejúspěšnější získali shodný počet hlasů), postupují všichni. Pokud ten, kdo postoupil do druhého kola, mezitím ztratil volitelnost, postoupí ten, který v první kole skončil za ním. Kdyby už nikdo takový nebyl, může se druhé kolo konat s jediným kandidátem. V druhém kole získá mandát ten, kdo obdrží nejvyšší počet hlasů (pokud by tedy postoupili do druhého kola více než dva kandidáti, mohl by se prezidentem stát i ten, kdo by nezískal nadpoloviční většinu hlasů). Je-li takových více, konají se volby znova.\n\nKraje jsou v vyšší územně samosprávné celky. Existují na základě ústavního zákona č. 347/1997 Sb. Jejich voleným orgánem je zastupitelstvo kraje. Praha však má zvláštní režim na základě zákona č. 131/2000 Sb. Hlavní město nemá krajské zastupitelstvo, nýbrž zastupitelstvo hlavního města Prahy, do nějž se volí zároveň s volbami do obecních zastupitelstev.\n\nVolby do krajských zastupitelstev se řídí zákonem č. 130/2000 Sb., o volbách do zastupitelstev krajů. Funkční období je čtyřleté a počet zastupitelů stanoví zákon vždy podle počtu obyvatel krajů k 1. lednu roku, ve kterém se konají krajské volby, přičemž kraj, který má méně než 600 000 obyvatel, řídí 45 zastupitelů, kraj, který má více než 900 000 obyvatel řídí 65 zastupitelů, ostatní kraje mají v zastupitelstvu 55 míst. Aktivní právo náleží každému dospělému občanu České republiky, který má svéprávnost (zákon připouští jistá omezení, shodná s těmi při volbách do PS). Každý volí do zastupitelstva toho kraje, do nějž patří obec, v níž má trvalé bydliště.\n\nJinak jsou krajské volby podobné těm do poslanecké sněmovny, ovšem s následujícími rozdíly: registraci a přezkoumávání listin provádí krajský úřad, stejně tak jako vyhlašuje výsledek voleb; kandidát potřebuje k přednostnímu zisku mandátu v rámci dané kandidátní listiny 10 % preferenčních hlasů, uzavírací klauzule je stejná pro koalice stran i jednotlivé strany (vždy 5 %, nikoliv až 20 % ve volbách do PS), d'Hondtova metoda je upravena tzv. Koudelkovým dělitelem – číselná řada začíná číslem 1,42, potom následují celá čísla (tedy 1,42; 2; 3; 4 atp.). Tento systém se měl používat i při volbách do PS, ale Ústavní soud jej zrušil, neboť dle jeho názoru deformoval poměrný systém a bezdůvodně zvýhodňoval velké strany.\n\nStejně jako v PS nahradí zastupitele, který zemřel, odstoupil nebo z jiného důvodu pozbyl mandát, kandidát, který se při volbách umístil v dané kandidátní listině na prvním nepostupovém místě. Není-li takového kandidáta, mandát zůstane do konce volebního období neobsazené. V případě krajských zastupitelstvech navíc platí, že pokud počet zastupitelů snížil v daném období na méně než polovinu původního počtu, konají se nové volby, nikoliv však, pokud se tak stane v posledních šesti měsících volebního období.\n\nPrávo volit do obecních zastupitelstev je zakotveno v čl. 102 Ústavy. Podrobněji volby upravuje zákon 491/2001 Sb., o volbách do zastupitelstev obcí a o změně některých zákonů. Aktivní právo má ten, kdo má v dané obci trvalé bydliště, ale zvláštností obecních voleb je, že volit může nejen občan České republiky, ale i cizinec, kterému toto právo přiznala mezinárodní smlouva, která byla vyhlášena ve Sbírce mezinárodních smluv. V praxi se jedná o občany Evropské unie. Dnem 1.11.2015 sice ratifikovala Úmluvu o právech cizinců, která obsahuje možnost získat volební právo cizincům, kteří zde pobývají minimálně pět let a získají Trvalý pobyt na území České republiky . Nicméně tato část, která by poskytla právo volit a být volený, nebyla aplikována. Funkce zastupitele je neslučitelná s funkcí s působením ve státní správě v dané obci. Od roku 2015 bude navíc neslučitelná s výkonem služby podle služebního zákona. Pasivní volební právo je shodné s aktivním, platí stejné překážky jako u voleb do krajských zastupitelstev (omezení svéprávnosti atd.). Počet volených zastupitelů může být od 5 do 55. Tento počet určuje samotné zastupitelstvo (nikoliv však ve vlastním volebním období), byť mu zákon o obcích dává jisté možné pásmo – tak například obec, která má méně než 500 obyvatel, může mít 5 až 15 zastupitelů. Zastupitelstva se volí v okrscích, případně v obvodech. Okrsek je základní jednotka, v níž se sčítají hlasy. Každý okrsek by měl mít asi 1000 obyvatel, ale okrsky odlehlejší od centra obce mohou být menší. Ve statutárních městech navíc mohou mít vlastní zastupitelstva i jednotlivé městské části. Volby organizují státní volební komise, Ministerstvo vnitra, Český statistický úřad, krajský úřad daného kraje či Magistrát hlavního města Prahy, obecní úřad či pověřený obecní úřad, starostové a okrskové volební komise. Sestavovat kandidátní listiny smějí politická uskupení (strany, koalice stran, hnutí, nezávislí kandidáti, koalice stran a nezávislých kandidátů). Nezávislí kandidáti musejí ještě k listině připojit petici.\n\nDalší zvláštností obecních voleb (vedle přiznání volebního práva občanům celé EU) jsou velmi široké možnosti úprav kandidátních listin, listiny jsou volné, volič může hlasovat jak pro stranu, tak pro jednotlivé kandidáty bez ohledu na jejich příslušnost. Uzavírací klauzulí projde ta kandidátní listina, která získala alespoň 5 % z celkového počtu platných hlasů poděleného voleným počtem členů zastupitelstva a vynásobeného počtem jejích kandidátů, nejvýše však voleným počtem členů zastupitelstva. Pokud nejsou alespoň dvě takové, volební klauzule se snižuje, dokud nepostupují alespoň dvě strany. Počet mandátů pro jednotlivé strany se vypočítá d'Hondtovou metodou stejně jako u voleb do PS, Koudelkovo číslo 1,42 se nepoužívá, začíná se standardně číslem 1. Obdržel-li některý z kandidátů nejméně 1,1 násobek celkového počtu hlasů odevzdaných pro volební stranu vyděleného počtem kandidátů této volební strany, je mandát přidělen přednostně.\n\nZe závažných důvodů (nedostatečný počet kandidátů, soudní rozhodnutí o neplatnosti voleb, neodevzdání zápisu o průběhu voleb okrskovou komisí) může ministr vnitra vyhlásit dodatečné volby, opakované volby nebo opakované hlasování. Pokud vznikne nová obec nebo městská část nebo počet zastupitelů poklesne během volebního období pod 50 % nebo absolutní počet 5 zastupitelů (a v obou případech nejsou náhradníci) nebo pokud je zastupitelstvo rozpuštěno Ministerstvem vnitra, konají se nové volby.\n\nPrávo volit poslance Evropského parlamentu mají na základě Listiny základních práv EU všichni občané Evropské unie. Toto právo přiznává i Smlouva o fungování Evropské unie. Volební právo vykonávají občané EU v jakémkoliv členském státě EU, tedy i v jiné, než které jsou občany. Právo EU však stanoví pouze základní náležitosti voleb do EP, jako fakt, že mají být všeobecné, rovné a tajné. Volební období je pětileté. Podrobnější úprava je ponechána jednotlivým členským státům. V ČR volby upravuje zákon č. 62/2003 Sb., o volbách do Evropského parlamentu a změně některých dalších zákonů. Volby vyhlašuje prezident republiky, je však vázán časovým obdobím, které je vždy pro všechny státy EU stanoveno jednotně. Aktivní volební právo je stejné jako u všech ostatních voleb – věková hranice je 18 let, vyloučeny jsou osoby, které byly soudně omezeny ve svéprávnosti nebo kterým bylo volební právo omezeno z důvodu omezení osobní svobody z důvodu ochrany zdraví lidu. Cizinci smějí volit v ČR, pokud jsou vedeni alespoň 45 dní v evidenci obyvatel na území ČR a zároveň požádali o zapsání do voličských listin. Kandidovat smějí občané EU, kteří dosáhli 21 let a nejsou v tomto směru omezeni ve svéprávnosti. Cizinci musejí být zapsáni v ČR alespoň 45 dní a nesmějí být v žádném z členských států zbaveni pasivního volebního práva do EP.\n\nPro účely voleb do EP je celá Česká republika jedním volebním územím, a to dvaadvacetimandátovým (celkem má EP v současnosti 736 členů). Kandidující subjekty mají vyhrazený bezplatný čas pro svoji propagaci v České televizi a Českém rozhlase. Volby se konají poměrným způsobem. Kandidátní listiny sestaví v ČR registrované politické subjekty, jimž nebyla pozastavena činnost. Počet kandidátů na listině může o třetinu překročit počet volených poslanců. Každý subjekt smí podat nejvýše jednu listinu a zaplatí za ni 15 000 Kč jako úhradu volebních výloh. Volič vhodí do urny jednu kandidátní listinu, na níž může udělit jednotlivým kandidátům až dva preferenční hlasy. Pokud některý z kandidátů získá alespoň 5 % preferenčních hlasů (z celkového počtu hlasů pro daný politický subjekt), získává mandát přednostně, je-li takových více, rozhoduje počet preferenčních hlasů. Používá se standardní d'Hondtova metoda, uzavírací klauzule je v ČR standardních 5 %. Můžeme tedy konstatovat, že způsob voleb do EP je velmi podobný tomu do Poslanecké sněmovny PČR. Mandát poslance vzniká na první schůzi nového EP. Zemře-li poslanec, ztratí-li volitelnost do EP, vznikne u něj neslučitelnost funkcí či se mandátu sám vzdá, jeho místo se uvolní a zaplní jej první nepostupující kandidát z téže kandidátní listiny. Tento proces řídí Státní volební komise, která o něm neprodleně informuje EP.\n\nOsoba, která se pokusí o zápis do voličských listin ve dvou či více státech EU pro účel týchž voleb, zaplatí pokutu až 5 000 Kč. Pokutu až 30 000 Kč zaplatí ten, kdo v době tří dnů před začátkem voleb zveřejní předvolební či volební průzkumy.\n\nDo roku 1848 byly české země vždy (resp. od vzniku státu v 10. století) feudálním územím, parlament a samospráva tak v moderním smyslu neexistovaly. V roce 1848 se nejprve volilo do frankfurtského ústavodárného sněmu. Pražský Národní výbor doporučil Čechům volby bojkotovat, protože česká reprezentace, zejména František Palacký, viděli v případné účasti na sněmu podporu velkoněmecké koncepce sjednocení. České obyvatelstvo v Čechách, na Moravě a ve Slezsku výzvy většinou uposlechlo.\n\nV červnu 1848 se pak měly konat volby do českého zemského sněmu. Tyto přímé a relativně všeobecné volby si v březnu vymohl Svatováclavský výbor (předchůdce Národního výboru) tzv. druhou peticí, na kterou císař odpověděl kabinetním listem z 8. dubna. Byl to v podstatě příkaz ministru vnitra Pillersdorfovi, aby připravil volby. Praha měla mít 12 zástupců, „venkovská“ města s více než 8000 obyvatel po dvou zástupcích, menší města (4000-8000 ob.) po jednom, venkovské obyvatelstvo po jednom zástupci za každý vikariátní obvod, pražské vysoké školy zastupoval vždy jejich rektor a každá fakulta měla též jednoho zástupce. Volit směli ti, kteří v dané obci platili přímé daně, ve městech navíc museli náležet k měšťanům. Hranice aktivního práva byla 25 let, pasivního 30. Tento volební řád však nebyl přijat bez nesouhlasů ze strany Němců v českých zemích – ti chtěli, aby ve sněmu mohli zasedat i lidé, pocházející z rakouských zemí, naopak nesouhlasili s použitím vikariátů jako volebních obvodů, protože vikariáty s českým obyvatelstvem byly méně lidnaté (docházelo by tedy k nadreprezentaci Čechů). Místo toho prosazovali, aby jakákoliv obec, která má 4000 obyvatel, byla prohlášena za volební místo, i když není městem. Volby se měly konat 7. června 1848, kvůli zhoršení politické situace k nim ale nikdy nedošlo. Feudální způsob výběru sněmovníků byl zrušen i na Moravě. Moravský zemský sněm zrušil robotu, ale státoprávní spojení s Čechami odmítl, protože v moravské sněmu měli většinu Němci a ti se báli, že by v jednotných českých zemích svou většinu ztratili.\n\nNa základě připravované oktrojované ústavy z roku 1848 proběhly v červenci též volby do nového říšského sněmu. Ty byly nepřímé a téměř všeobecné. Každých 50 000 obyvatel volil jednoho poslance, aktivní i pasivní volební právo bylo od 24 let. Celkem měl sněm 238 poslanců, z toho 90 z Čech, 38 z Moravy a 10 ze Slezska. V Čechách bylo zvoleno 55 Čechů a 35 Němců, obě skupiny tvořili především měšťané. Čeští poslanci tvořili na sněmu spíše konzervativní síly, radikální byli naopak němečtí nacionalisté, kteří požadovali státoprávní spojení Rakouska s Německem. Na sněmu nezasedali zástupci Uher.\n\nPrávě zrozený parlamentarismus však neměl dlouhého trvání: v listopadu nastoupil do čela vlády Felix Schwarzenberg, v prosinci abdikoval císař Ferdinand V. Dobrotivý a nastoupil jeho synovec, František Josef I. Maďarská revoluční armáda byla poražena u Kápolny. Císař sice vydal tzv. březnovou ústavu, ve které figuroval říšský sněm, ale sám ústavu zrušil silvestrovskými patenty. Fakticky vládl císař jen se svými ministry, a to až do roku 1861.\n\nUrčité uvolnění nastalo již roku 1859 po porážce Rakušanů Italy (bitva u Solferina), především pak v roce 1860, kdy císař vydal tzv. říjnový diplom, v němž deklaroval návrat k parlamentarismu, oslabení centralismu a určitou federalizace monarchie. Tyto sliby byly realizovány v tzv. únorové ústavě z roku 1861. Říšské zastupitelstvo se skládalo z poslanecké sněmovny a panské sněmovny. Panskou sněmovnu jmenoval císař, poslaneckou obesílaly zemské sněmy (až do roku 1873), které byly samy přímo voleny. Poslanecká sněmovna existovala ve dvou podobách – užší (bez Uher) a širší (s Uhrami). Širší poslanecká sněmovna se však nikdy nesešla.\n\nVoličstvo bylo při volbách do zemských sněmů rozděleno na čtyři kurie – velkostatkářské, obchodních komor, měst a venkovských obcí. Uvnitř kurií byli voliči navíc omezeni majetkovými cenzy. Kuriátní systém (s určitými reformami) se v zemských sněmech udržel až do konce monarchie. Ženy mohly volit jen v kurii velkostatkářské. Čeští poslanci byli ve sněmovně v menšině proti Němcům, protože Maďaři, Italové a Chorvati své zástupce nevysílali. V roce 1863 na protest proti porušování českého zemského práva ze sněmovny odešli (zahájili politiku tzv. pasivní rezistence).\n\nDalší vojenské porážky Rakouska, tentokrát v prusko-rakouské válce, donutily císaře ustoupit Maďarům. Nadále obě části monarchie (Předlitavsko a Zalitavsko) spojovaly jen osoba panovníka a společná zahraniční a vojenská politika. Pro Předlitavsko byla vydána nová ústava, tzv. prosincová, která platila až do roku 1918. Parlament Předlitavska se jmenoval Říšská rada, do roku 1873 ji obesílaly zemské sněmy. Zemské sněmy se nadále volily v kuriích, městská a obchodních a živnostenských komor však byly sloučeny. Roku 1873 se začalo do říšské rady volit přímo, a to také v oněch čtyřech kuriích. Roku 1882 se cenzus pro aktivní právo snížil z deseti na pět zlatek přímých daní ročně (Taaffeho volební reforma), což zvýhodnilo Čechy oproti Němcům. Roku 1896 vznikla pro volby do ŘR pátá kurie, v níž volili všichni muži starší 24 let (Badeniho volební reforma). Pátá kurie však měla malý vliv. Roku 1907 pak bylo na základě revolučních událostí v Rusku uzákoněno všeobecné a rovné volební právo, avšak jen pro muže (aktivní: 24 let; pasivní: 30 let). Jak bylo řečeno, kurie byly ve volbách do zemských sněmů zachovány, i tam se ale snižovaly cenzy.\n\nVelmi specifické bylo pak volební právo do regionálních orgánů. Od roku 1848 se v Rakousku praktikovala tzv. dvoukolejnost (\"Zweigleisigkeit\"). V Rakousku tak koexistovaly orgány zeměpanské správy a samosprávy. Zeměpanská správa byla v okresech, krajích a zemích, samospráva v obcích, okresech a zemích. Co se týče obecních zastupitelstev, počet jejich členů byl dán podle zákona (v Čechách českého obecního zákona) počtem oprávněných voličů. Zastupitelstvo ze svého středu volilo představenstvo a starostu. Ve správě okresů si pravomoci horizontálně rozdělovaly zeměpanská okresní hejtmanství a samosprávná okresní zastupitelstva, která též volila představenstvo a starostu. Kraje měly mít původně také samosprávnou složku, ale tato část krajské reformy nebyla provedena (z obav před tím, že by samosprávné krajské orgány tvořily opozici císaři, zejména v Uhrách); ostatně i zeměpanské krajské vlády byly slabé a v roce 1862 (v Čechách) byly zrušeny. Na zemské úrovni proti sobě stála zemská místodržitelství a zemské sněmy, o kterých je zmínka výše. Do všech samosprávných orgánu se volilo každé tři roky, ale až do konce monarchie se udržel feudální systém kurií a vysokých volebních cenzů. Přesto byla samospráva pro českou politiku důležitá – Češi jí přisuzovali dokonce větší vážnost, než z ústavního hlediska měla.\n\nPo vyhlášení Československé republiky vydal pražský Národní výbor tzv. recepční normou (č. 11/1918 Sb.), podle níž zůstávaly v platnosti všechny právní normy starého Rakouska. O formě státu mělo později rozhodnout Národní shromáždění, které zatím neexistovalo. Samosprávné, státní i župní (na Slovensku) úřady byly podřízeny Národnímu výboru, ale měly dále fungovat podle starého zřízení. Na začátku listopadu přivezl Karel Kramář ze Švýcarska kladné stanovisko velmocí k republikánské formě státu, a vzápětí rozhodl výbor, že první Národní shromáždění vznikne rozšířením Národního výboru. Ve shromáždění, stejně jako tomu bylo ve výboru, byly strany zastoupeny v takovém poměru, v jakém si (české strany) rozdělily mandátu při volbách do říšské rady roku 1911. Toto pravidlo respektovala i prozatímní ústava. Národní shromáždění mělo 256 členů, později bylo rozšířeno na 270 (všechny nové mandáty připadaly Slovákům).\n\nZároveň došlo roku 1919 k reformě správy. U voleb do obcí (dle zákona č. 75/1919 Sb., volební řád v obcích republiky) bylo aktivní volební právo přiřčeno občanům starším 21 let s domovským právem k obci a pasivní volební právo občanům starším 26 let.\n\nÚstavní listina Československé republiky byla vydána roku 1920. Za dob meziválečného Československa byla nejnižší hranice volebního práva (práva volit) 21 let, a to u voleb do Poslanecké sněmovny. Aktivní volební právo do tehdejšího Senátu bylo občanům přiznáno od 26 let. Pasivní volební právo (tzv. právo být volen) do Poslanecké sněmovny měl občan starší 30 let, zatímco do Senátu byla spodní hranice 45 let. V této době bylo volební právo již rovné jak pro muže, tak i pro ženy. Muži měli plné volební právo již od roku 1907, ženám však toto právo do roku 1919, kdy bylo zakotveno v Ústavě, dáno nebylo. Volby samotné byly již všeobecné, rovné, tajné, přímé, a to na zásadách poměrného zastoupení.\n\nCo se týče regionální správy, byl zároveň s ústavou vydán Zákon o zřízení župních a okresních úřadu v republice Československé (č. 126 Sb.). Zákon měl rušit zemské zřízení a zavést nové správní celky, župy. Župní zastupitelstva měla být volena přímo a všeobecně. Tvůrci zákona si však byli vědomi složitosti jeho zavedení, a tak zákon pověřuje vládu, aby sama určila, kdy vstoupí v účinnost. Na Slovensku se tak stalo roku 1923, v českých zemích však pro odpor obyvatelstva nikdy župy nevznikly a roku 1928 se stát vrátil ke starému zemskému zřízení. V Čechách stále existující zemskou politickou správu nahradily zemské úřady, jmenované shora (zemského prezidenta jmenoval prezident republiky). Na Slovensku převzaly funkce žup. Tento zákon znamenal významné okleštění kdysi glorifikované samosprávy a setkal se s bouřlivými protesty.\n\n\n"}
{"id": "161547", "url": "https://cs.wikipedia.org/wiki?curid=161547", "title": "1992 v dopravě", "text": "1992 v dopravě\n\nTento článek obsahuje seznam událostí souvisejících s dopravou, které proběhly roku 1992.\n\n\n\n\n\n\n\n\n"}
{"id": "161549", "url": "https://cs.wikipedia.org/wiki?curid=161549", "title": "1940 v dopravě", "text": "1940 v dopravě\n\nTento článek obsahuje seznam událostí souvisejících s dopravou, které proběhly roku 1940.\n\n\n"}
{"id": "161553", "url": "https://cs.wikipedia.org/wiki?curid=161553", "title": "Benedikt (rozcestník)", "text": "Benedikt (rozcestník)\n\nBenedikt má více významů:\n\n"}
{"id": "161554", "url": "https://cs.wikipedia.org/wiki?curid=161554", "title": "Jindřich Mořeplavec", "text": "Jindřich Mořeplavec\n\nPrinc Jindřich Mořeplavec či Jindřich Plavec ( ; 4. března 1394 Porto – 13. listopadu 1460 Sagres) byl člen portugalského vládnoucího rodu Avizů (Avis), mladší bratr krále Eduarda I. Proslavil se jako podporovatel námořních objevitelských cest a obchodu, čímž položil základy portugalské koloniální říše. V rozporu se svou přezdívkou se osobně zřejmě nikdy nikam neplavil.\nJindřich se narodil jako čtvrtý syn portugalského krále Jana I. a anglické princezny Filipy Lancasterské. Žil převážně ve svém sídle v Sagres a v Lisabonu. Dne 20. srpna 1415 uskutečnil výpravu proti Ceutě, ovládané arabskými piráty. Do bitvy vyplulo 212 portugalských lodí. Po dobytí Ceuty byl spolu se svými bratry pasován na rytíře. Získali majetek a posílili svůj vliv v severní Africe.\n\nV roce 1417 byl jmenován velmistrem Kristova řádu (Lopo Dias de Sousa). Užíval tituly governador a administrator, pán Gouvelly, správce rytířů z Avisu, starosta Gardy a dalších měst. V řádu zbohatl a zisky investoval do objevitelských cest. Zemřel 13. listopadu 1460 v Sagresu.\n\nPočátkem 15. století usilovali Portugalci o přenesení války s Maury na jejich území a o ovládnutí obchodu se slonovinou, zlatem a otroky, které přivážely karavany přes Saharu z nitra Afriky. Představovali si, že kdyby pluli dostatečně dlouho podél břehů „černého kontinentu“, mohli by objevit cestu do Indie a zapojit se do výnosného obchodu s kořením a jiným luxusním orientálním zbožím, který doposud monopolně ovládali Benátčané a Janované. Hledání této nové cesty se stalo velkým životním dílem prince Jindřicha, ačkoli se sám kolem západoafrických břehů nikdy neplavil a přídomek „Mořeplavec“ dostal teprve v 19. století.\nPro dlouhotrvající plavby do neznámých vod chyběly v té době vhodné lodi a navigační metody. Pověrčiví námořníci navíc věřili, že mořská voda na rovníku vře a palčivé slunce mění bělochy v černochy, a obávali se, že na vlnách oceánu narazí spíše na příšery a mořské hady než na „rajské ostrovy“. Princ však na ně neustále naléhal, odměňoval odvážné a povzbuzoval bázlivé.\n\nAž do konce života všechny portugalské výpravy nejen inspiroval, ale i organizoval a především financoval, přičemž využíval i značných prostředků rytířského Kristova řádu, jehož velmistrem se stal.\n\nKaždoročně vyslal jednu až dvě lodi na korzárské či výzvědné plavby k jihu. Postupně se těmto expedicím podařilo znovuobjevit a ovládnout atlantické ostrovy: Kanárské ostrovy, Madeiru, Kapverdy a Azory, které pak sloužily jako námořní základny. Roku 1434 po patnácti předešlých neúspěšných výpravách se kapitánovi Gilovi Eanesovi podařilo obeplul mys Bojador, neblaze proslulé místo asi 1500 km severně od nejzápadnějšího výběžku Afriky, za nímž prý bylo jen mělké moře a strašlivé proudy. Nakonec strach předčily výnosný obchod s pepřem, zlatem, slonovinou a otroky, což připomínají názvy částí pobřeží – \"Pepřonosné, Slonoviny, Zlatonosné\" a \"Otročí\".\n\nPřes svou výjimečnost a nadšení pro objevy zůstával Jindřich Mořeplavec člověkem své doby. Sám se násilně snažil šířit křesťanství a v zotročování afrických domorodců nespatřoval nic nepatřičného, ačkoli papež Evžen IV. ve své encyklice \"Sicut dudum\" z roku 1435 otrokářství všem křesťanům pod hrozbou exkomunikace přísně zapověděl. V době jeho smrti pronikli už Portugalci na africké pobřeží až k 8° s. š. do oblasti dnešní Sierry Leone), roku 1471 dosáhli rovníku, v roce 1485 ústí řeky Kongo a pouhé tři roky je dělily od překonání mysu Dobré naděje.\n\nV Sagresu shromáždil kapitány, kartografy, stavitele lodí a založil Námořní akademii, kde dohlížel na stavbu lodí. Zásluhou akademie později se Portugalsko stalo velmocí v zámořských objevech. V roce 1418 byl objeven ostrov Porto Santo a Madeira. Poté podnikl výpravu proti marockému Tangeru, kde byl poražen. Jeden z bratrů padl do arabského zajetí, v němž zemřel. Další výpravy mezitím objevily Bílý mys, Senegambii, Zelený mys. V roce 1441 založil společnost pro obchod s Kanárskými ostrovy a v roce 1444 další koloniální obchodní společnost, která měla monopol pro obchod s Afrikou. Jeho lodě v následujících letech pronikly až k ústí řeky Senegal, do Gambie a do míst, kde dnes leží město Conakry.\n\nV televizní anketě Naši velcí Portugalci v roce 2007 se umístil na sedmém místě.\n"}
{"id": "161555", "url": "https://cs.wikipedia.org/wiki?curid=161555", "title": "Nováček (rybník)", "text": "Nováček (rybník)\n\nRybník Nováček, zvaný také Nadýmáček, je součástí rybniční soustavy na Boleveckém potoce na severním okraji města Plzně. Pod názvem Nový byl založen po roce 1460 mezi Šídlovským a Třemošenským rybníkem jako poslední z původních středověkých rybníků. Byl používán jako sádka, která byla rozdělena brlením na tři oddíly. Na jeho hrázi stávala chata hlídače. V současnosti má rozlohu 0,88 ha a slouží jako usazovací rybník pro zlepšení kvality vody odtékající ze Šídlovského rybníka. Lesnatost je 95 %. Stoletá voda odpovídá 11,0 m³/s, 355denní voda 0,0005 m³/s.\n\n"}
{"id": "161557", "url": "https://cs.wikipedia.org/wiki?curid=161557", "title": "Gary Thain", "text": "Gary Thain\n\nGary Thain (15. května 1948 – 8. prosince 1975) byl rockový baskytarista, známý hlavně z působení v britské skupině Uriah Heep.\n\nNarodil se ve městě Christchurch na Novém Zélandu. Spolu s Peterem Dawkinsem, spoluhráčem a bubeníkem z rockového tria The New Nadir, podnikl cestu z Nového Zélandu do Londýna, aby si mohl „zajammovat“ s Jimi Hendrixem.\n\nV roce 1969 se skupina The New Nadir rozpadla a Thain se stal členem skupiny Keef Hartley Band. V roce 1971 byla skupina na turné společně s Uriah Heep a Thainovi byl dán návrh, aby nahradil odcházejícího Marka Clarkea. V Uriah Heep pak působil od února 1972 do února 1975.\n\nStyl jeho hry byl úžasný, charakteristický dobře zahranou melodickou basovou linkou.\nHrál na čtyřech studiových albech: \"Demons & Wizards\", \" The Magician's Birthday\" , \"Sweet Freedom\" , \"Wonderworld\na jednom „live“ albu: \"Uriah Heep Live\".\n\nBěhem jeho posledního turné s Heep utrpěl elektrický šok a byl vážně zraněn. Kvůli drogové závislosti se jeho zdravotní stav nezlepšoval a tak Thain nebyl schopen pokračovat v práci s Uriah Heep, byl proto nahrazen bývalým baskytaristou a vokalistou skupiny King Crimson, Johnem Wettonem.\n\nGary Thain zemřel na předávkování drogami 8. prosince 1975.\n\n\n\n\n\n\n\n\n- A Side: My Blue Heaven\n- B Side: The Dark At The Top Of The Stairs\n- A Side: Pretend\n- B Side: Alright\n- A Side: Can't Help Forgiving You\n- B Side: I'll Never Be Blue\n\n- A Side: It's You\n- B Side: You're Wrong\n\n- A Side: Ba La Fouche (MT/Jack Dupree)\n- B Side: Kansas City (Jerry Leiber/Mike Stoller)\n\n- A Side: Tell Mama\n- B Side: Swamp Man\n\n- A Side: Don't be afraid\n- B Side: Hickory\n- A Side: Halfbread\n- B Side: Waiting around\n- A Side: Just to cry\n- B Side: Leave it 'til the morning\n- A Side: Plain talkin\n- B Side: We are all the same\n- A Side: Roundabout\n- B Side: Roundabout pt 2\n- A Side: Dance to the music\n- B Side: You and Me\n\n"}
{"id": "161566", "url": "https://cs.wikipedia.org/wiki?curid=161566", "title": "Richard Chamberlain", "text": "Richard Chamberlain\n\nGeorge Richard Chamberlain (* 31. března 1934 v Beverly Hills, Kalifornie, USA) je americký herec, který byl v 60. letech dívčím idolem v titulní roli televizního seriálu \"Dr. Kildare\" (1961–1966).\n\nJeho otec pracoval jako obchodní cestující. Kromě tohoto zaměstnání také sloužil jako jeden z mluvčích v americké asociaci anonymních alkoholiků. Richard po ukončení středoškolských studií vystudoval v Kalifornii univerzitu Pomona. Zde navštěvoval přednášky společně s Lindou Evans, známou z televizní ságy Dynastie. Po studiích zaměřil svůj zájem o divadlo. Podílel se na založení jedné divadelní společnosti.\nV televizi se začal objevovat od padesátých let. Zůstal ovšem věrný i divadlu. Na jevišti na Broadwayi se objevil v několika muzikálech, například v obnovené premiéře slavné My Fair Lady. Koncem šedesátých let se přestěhoval do Anglie, kde se opět věnoval divadlu. V Birminghamském divadle ztvárnil Hamleta – jako první Američan hrající v Anglii tuto roli od konce dvacátých let.\n\nK jeho nejznámějším rolím patří účinkování v televizních minisériích \"Šógun\" (v Česku také známá jako \"Zajatec japonských ostrovů\") a \"Ptáci v trní\" a ve filmech \"Tři mušketýři\", \"Čtyři mušketýři\", \"Návrat mušketýrů\", \"Muž se železnou maskou\", \"Hrabě Monte-Christo\", \"Agent beze jména\" a podobných.\n\nV roce 1989 přišel francouzský časopis \"Nous Deux\" s odhalením jeho homosexuality, ale on sám se k ní přihlásil až v roce 2003 ve své autobiografii \"Shattered Love\" s tím, že ji během své herecké kariéry skrýval v obavě ze ztráty rolí.\n\nSe svým partnerem žil na Havajských ostrovech. V roce 2010 nastal rozchod. Podle přátel je velmi senzitivním člověkem a má rád přírodu. Má hvězdu na Hollywoodském chodníku slávy.\n\n"}
{"id": "161575", "url": "https://cs.wikipedia.org/wiki?curid=161575", "title": "Kvantová elektrodynamika", "text": "Kvantová elektrodynamika\n\nKvantová elektrodynamika (anglická zkratka „QED“) je nauka o pohybu elektrických nábojů (nabitých těles) v obecně proměnných elektromagnetických polích. Klasická elektrodynamika studuje elektrodynamické interakce mezi makroskopickými tělesy, kvantová elektrodynamika interakce mezi mikroobjekty (atomárních a subatomárních rozměrů).\n\nJe to kvantová teorie elektromagnetických procesů. Kvantová elektrodynamika vznikla jako teorie interakce elektromagnetického pole a pole popisujícího elektrony a pozitrony. Interakce je popsána v kvantové elektrodynamice výměnou fotonů. Je první důsledně vypracovanou kvantovou teorií silového pole. První výsledky se objevily již v 50. letech. Má význam pro rozvoj kvantové teorie, postupy jsou použity pro popis dalších interakcí (například Feynmanovy diagramy). Kvantová elektrodynamika popisuje interakci záření s hmotou (záření atomů a jejich soustav, fotoelektrický jev, Comptonův rozptyl, brzdné záření), elektromagnetické interakce mezi nabitými elementárními částicemi, reakce fotonů a podobně.\n\nPředstavuje teorii interakcí nabitých částic prostřednictvím fotonů jakožto kvant elektromagnetického pole. Nabitým částicím (např. elektronům a pozitronům) přitom rovněž odpovídá kvantované pole, které však nemá klasickou fyzikální analogii. Ve velmi přesné shodě s experimentálními daty objasňuje anomální magnetický moment elektronu, tj. malou odchylku od hodnoty předpovězené Diracovou rovnicí a také některé jemné efekty v atomových spektrech, které kvantová mechanika není schopna vystihnout.\n"}
{"id": "161578", "url": "https://cs.wikipedia.org/wiki?curid=161578", "title": "Akantit", "text": "Akantit\n\nAkantit (Kenngott, 1855), chemický vzorec AgS, je jednoklonný minerál.\nNázev pochází z řeckého \"akanta\" – šíp.\n\nHydrotermální, nízkoteplotní fáze, dále jako druhotný minerál vzniklý přeměnou z argentitu nebo ryzího stříbra.\n\nKrystaly, kostrovité, keříčkovité nebo drátkovité agregáty (pseudomorfóza po stříbru), zrnité i masívní agregáty.\n\n\n\nstříbro, chalkozin, galenit\n\n\nHornická těžba spolu s dalšími minerály rudných žil.\n\nDůležitá ruda stříbra.\n\nŘídký výskyt.\n\n\n\n\n"}
{"id": "161579", "url": "https://cs.wikipedia.org/wiki?curid=161579", "title": "Henry Bessemer", "text": "Henry Bessemer\n\nHenry Bessemer (19. ledna 1813, Charlton – 15. března 1898, Londýn) byl anglický vynálezce, jehož postup výroby oceli v takzvaném Bessemerově konvertoru znamenal revoluci v průmyslu. Byl autorem stovky dalších vynálezů, které na rozdíl od jiných vynálezců dokázal sám také podnikatelsky využít.\n\nHenry Bessemer se narodil 19. ledna 1813 v Charltonu, asi 50 km severně od Londýna. Jeho otec Anthony Bessemer se narodil v Londýně, ale v jednadvaceti letech odešel do Paříže, kde pro pařížskou mincovnu zkonstruoval kopírovací frézku na výrobu razidel z velkých plastických modelů. Za zdokonalení optického mikroskopu byl ve 26 letech přijat do Francouzské akademie věd, ale Francouzská revoluce jej donutila vrátit se zpět do Anglie. Vynalezl stroj na výrobu zlatých šperkových řetízků a vybudoval na ně úspěšnou továrnu, kde zprvu pracoval i syn Henry. \n\nHenryho první úspěšný vynález byl stroj na výrobu bronzového prášku do „zlatých“ barev, který dokázal vyrábět čtyřicetkrát levněji než když se vyráběl ručně a dovážel z Norimberku. Když se v roce 1837 oženil, našel ve svém švagru schopného spolupracovníka. Najal dům v Londýně, v různých částech Anglie nechal vyrobit jednotlivé celky strojů, které smontoval a zařídil si vlastní výrobu. Celý proces držel v tajnosti 35 let a do budovy za celou tu dobu mělo přístup pouze 5 lidí, členů rodiny. Roku 1848 si dal patentovat proces kontinuální výroby plochého skla, ale neměl s ním úspěch. Zato získal bohaté zkušenosti s konstrukcí pecí, což pak bohatě využil.\n\n \nBritská armáda hledala způsob, jak levněji vyrábět ocel pro děla. Až do Bessemerova vynálezu byla k dispozici pouze křehká a nespolehlivá litina, anebo pracně vyráběná svářková ocel. Řada litinových mostů se zřítila kvůli lomu jednotlivých součástí, podobně praskaly litinové kolejnice a litinová děla. Bessemer na problému pracoval v letech 1850-1855 a roku 1856 patentoval svůj konvertor a popsal jej v novinách. Hruškovitá sklopná nádoba obsahovala roztavené surové železo, kterým probublával vzduch. Tím se železo čistilo a zbavovalo nežádoucích příměsí, včetně přebytečného uhlíku. Při praktickém nasazení se ukázalo, že vzhledem k proměnlivému složení surového železa výsledky nejsou uspokojivé a Bessemer se rozhodl výrobu realizovat sám. Ve Sheffieldu vybudoval hutní závody, kde se uhlík nejprve téměř úplně vyloučil a dodatečně přidával v přesně určeném množství. Proces stál zlomek ceny dosavadních postupů a tak mohla ocel postupně nahradit litinu nejen při výrobě děl. „Bessemerování“ se už dnes sice neužívá, bylo však jedním z nejdůležitějších vynálezů v celé průmyslové revoluci.\n\nBessemer získal více než 129 patentů, od vojenských zbraní a děl přes razidla na plastické poštovní známky až po šroubový lis na cukrovou třtinu. Roku 1868 zkonstruoval loď, jejíž kabina byla zavěšena tak, aby se ani při rozbouřeném moři nekývala a pasažéři netrpěli mořskou nemocí. Prototyp lodi však pobořil přístavní hráz a investoři ztratili zájem. \n\nZa své vynálezy získal řadu ocenění, roku 1879 se stal členem Královské společnosti a královna Viktorie ho povýšila do šlechtického stavu. Roku 1895 byl zvolen čestným členem American Academy of Arts and Sciences a jeho jméno nese osm amerických měst.\n\n\n\n"}
{"id": "161581", "url": "https://cs.wikipedia.org/wiki?curid=161581", "title": "1993 v dopravě", "text": "1993 v dopravě\n\nTento článek obsahuje seznam událostí souvisejících s dopravou, které proběhly roku 1993.\n\n\n\n\n\n\n\n\n\n\n\n\n\n\n\n"}
{"id": "161582", "url": "https://cs.wikipedia.org/wiki?curid=161582", "title": "Šídlovský rybník", "text": "Šídlovský rybník\n\nŠídlovský rybník, zvaný též Šidlovský rybník, Šídlovák, dříve označován jako Šídlo, je součástí rybniční soustavy na Boleveckém potoce na severním okraji města Plzně. Kromě Boleveckého potoka je rybník napájen další bezejmennou vodotečí od sídliště Košutka. Vznikl po roce 1460 při zakládání soustavy a pojmenován byl údajně podle tzv. Šídlovského statku čp. 14 v Bolevci, k němuž patrně pozemky původně patřily. Byl používán jako třecí a komorový rybník, v současnosti slouží především k rekreaci. Pláže a dno rybníka je písčité, obklopen je borovými lesy. U rybníka začíná okružní Sigmondova naučná stezka seznamující s řadou zajímavostí v okolí. Nedaleko od hráze se nalézá rybník Nováček. \n\nV roce 2005 byla dokončena obnova rybníka, která zahrnovala odbahnění, vytvoření písečné pláže na severním břehu, nové vypouštěcí zařízení, úzkou asfaltovou silnici na hrázi a vyzdění bezpečnostního přelivu v jihovýchodním rohu rybníka.\n\nPři severním břehu Šídlovského rybníka bývalo deputátní pole, které patřívalo k hájovně Dostálce. V roce 1922 zřídila poradna „Našim dětem“ na tomto pozemku ozdravovnu pro děti ohrožené tuberkulózou. První rok byla provozována ve stanu amerického typu, který věnoval Americký Červený kříž. Následujícího roku byla podle návrhu architekta Hanuše Zápala postavena dřevěná ústřední budova s kuchyní, kanceláří a umývárnami, k níž byly po stranách přistavěny dva stany. Provizorní uspořádání mělo být ve 30. letech nahrazeno stavbou nové velké ozdravovny, ale nakonec byly v letech 1939–41 stany nahrazeny firmou Josefa Kondra z Bolevce provizorně přistavěnými křídly s ložnicemi a jídelnami. Při náletech spojeneckých vojsk na Plzeň za II. světové války byla ozdravovna poškozena. Po válce sloužila ozdravovna pro letní pobyty dětí z plzeňských mateřských škol. V 50. letech byla střední část přestavěna na zděnou, v následujících desetiletích však ozdravovna chátrala až během přestavby v 90. letech vyhořela a v závěru roku 1997 byla zbořena.\n\nÚdaje z roku 1999.\n"}
{"id": "161583", "url": "https://cs.wikipedia.org/wiki?curid=161583", "title": "Pieter Bruegel", "text": "Pieter Bruegel\n\nPieter Bruegel starší [\"bröchel\"] (mezi 1525 a 1530 – září 1569 Brusel) byl vlámský malíř, zakladatel dynastie umělců, jejichž vliv zasahoval až do 17. století. Maloval hlavně žánrové obrazy ze selského života zasazené do svébytně ztvárněných krajin, ale také biblické příběhy, alegorie a další. Je považován za nejvýznamnějšího nizozemského malíře 16. století.\n\nMísto Bruegelova narození není písemně doloženo. Má se za to, že to bylo nizozemské město Breda. Před rokem 1551, kdy zde byl přijat do malířského cechu svatého Lukáše, se usadil v Antverpách. Zde byl žákem Clauda Dorisi a Pietra Coecka van Aelst, malíře císaře Karla V. Důvody jeho cesty po Itálii uskutečněné v letech 1551 nebo 1552–1555 mohly ležet jak v dočasné nouzi o zakázky, tak ve snaze seznámit se s italským uměním. V Antverpách v té době připadal jeden malíř asi na 250 obyvatel. Kresbami je doložen jeho italský pobyt v Římě, Neapoli, Messině, Reggio di Calabrii, Palermu a Fondi. Jedinou olejomalbou, inspirovanou italským pobytem, je Pohled na Neapol, namalovaný mezi roky 1558 a 1562. Mnohem větším dojmem na něj zapůsobil přechod Alp. Bruegelův první životopisec Karel van Mander napsal: \"\"V Alpách do sebe Bruegel pohltil všechny ty hory a skály, a když se vrátil domů, vyvrhl je na svá plátna.\"\" Zřejmě do počátku 50. let 16. století lze datovat Breugelovu spolupráci s Hieronymem Cockem, rytcem a nakladatelem rytin. Pro jeho podnik \"U čtyř větrů\" nakreslil po návratu z italské cesty předlohy k několika cyklům rytin. Do roku 1559 se podepisoval Brueghel tak jako všichni jeho potomci, pak ale vynechal ze svého příjmení „h“ a začal se podepisovat jako Bruegel. Roku 1563 se oženil s dcerou svého bývalého učitele Marií Coecke van Aelstovou a přestěhoval se do Bruselu. Soudobé prameny (Mander) uvádějí, že se tak stalo na přání tchyně, která ho chtěla vymanit z vlivu jeho služky, se kterou dlouhá léta žil. Pravděpodobnější je, že chtěl mít blíže ke kardinálu Granvellovi, předsedovi nizozemské státní rady, který byl jeho protektorem. Bruegelovým se narodili dva synové – rovněž velmi talentovaní malíři: Jan Brueghel starší a Pieter Brueghel mladší. Literatura se v určení přesného data Breugelova úmrtí v roce 1569 rozchází. Nejčastěji se uvádí 9. září, objevuje se také datace 18. září nebo 5. prosince. Pohřben je v Bruselu, v kostele Kapellekerk.\nZávěrečná část Breugelova díla vznikala v době, která byla pro Nizozemsko pohnutá. V severních provinciích vypuklo povstání proti španělské nadvládě. Roku 1563 odmítli Nizozemci zaplatit královské pokladně vyšší daně, v roce 1566 vyvolali protestanti obrazoborecké bouře. O rok později jmenoval španělský král Filip II. místodržícím severních provincií vévodu z Alby, který nastolil vůči protestantům tvrdý kurz. V roce 1568 byli vůdci povstání, Lamoraal Egmont a admirál van Hoorn popraveni. Tyto události nalezly v Breugelově díle odezvu.\n\nBruegelovy obrazy, ať už s biblickými nebo světskými náměty, zachycují život na vsi a v krajině a jsou odlišné od soudobé italské tvorby. V Breugelově pojetí je člověk součástí přírody. Jeho konání sleduje bez patosu a idealizace, ve všech možných podobách jeho činnosti. V jeho charakteristikách zobrazovaných postav najdeme jak shovívavost, tak břitkou kritiku. Breugelovy výjevy z venkovského života ilustrují jeho přesvědčení o světě obráceném vzhůru nohama či naruby, o době vymknuté z kloubů. Důležitou součástí jeho obrazů je krajinomalba. Dokázal jedinečně zachytit atmosféru přírody. Velmi rád maloval rozlehlé, do daleka se táhnoucí krajiny s biblickými či mytologickými příběhy, tvořícími ale okrajovou část děje. Vytvořil velké množství předloh k satirickým mědirytinám, mezi nejznámější patří série \"Sedm smrtelných hříchů\" a \"Sedm ctností\" (1557). Významnými sběrateli jeho obrazů byli Habsburkové. Rudolf II. shromáždil rozsáhlou kolekci jeho obrazů.\n\nDo dnešní doby se zachovalo 43 Bruegelových autentických olejomaleb a temper, z toho 14 v Uměleckohistorickém muzeu ve Vídni. Pocházejí právě ze sbírek Rudolfa II.. Neznámý počet dalších se ztratil. V České republice je k vidění malba \"Senoseč\" z cyklu Ročních období či Měsíců ve sbírkách rodiny Lobkoviců v Lobkovickém paláci na Pražském hradě.\n\nV této kresbě Bruegel záměrně vychází z Boschových motivů (hybridi, gigantické stvůry). Doslovně zde cituje slavné přísloví. Aby vydavatel Cock zvýšil prodejnost rytiny, uvedl na ní jako autora právě Bosche.\nUkázka jedné z Bruegelových alegorií. Postava v levém dolním rohu je biblický Rozsévač. Obraz se odvolává na podobenství v Matoušově evangeliu (Matouš 13, 1-9).\nNa tomto obraze Bruegel zobrazil najednou více než 100 nizozemských přísloví. Také bývá chápán jako zobrazení lidské hlouposti.\n\nBruegel namaloval dvě verze tohoto obrazu. Druhá, menší, z téhož roku visí v galerii v Rotterdamu. Roku 1566 byl majetkem antverpského obchodníka Nicolase Jonghelincka. Později získal obraz Rudolf II. \"\"S názorností kubistického malíře nám dává Breughel pohlížet zároveň na vnějšek i vnitřek stavby, kterou tu poznáváme z různých pohledů.\"\"\nSoučást cyklu Měsíců nebo Ročních období. Pravděpodobně se jednalo o cyklus 6 obrazů, do dneška se jich dochovalo pět: tři jsou ve Vídni, jeden v Praze a jeden v New Yorku. Roku 1566 byly majetkem antverpského obchodníka Nicolase Jonghelincka. Bruegel zde dokázal jedinečně zachytit atmosféru chladu a pošmournosti. Na zamrzlém rybníku bruslí venkované, hory v pozadí jsou odrazem Brueglova přechodu Alp.\nDalší obraz z cyklu Měsíců. Vyzařuje z něj atmosféra parného srpnového dne. Je založen na kontrastu masivního lánu obilí v popředí a vzdáleného údolí se vsí, která se ztrácí v oparu. Zlatá barva obilí vůči sytě zelené barvě vegetace v pozadí je dalším kontrastem. Vedrem zmožený venkovan usnul pod stromem s otevřenými ústy, parno vystihuje i postava shrbeně kráčejícího muže se džbánem.\nNež byl obraz v roce 1941 restaurován, pochybovalo se o jeho pravosti. Motivy nespoutaného, divokého tance ve spojení s hrou dudáka symbolizují nestoudnost a hřích. Nevěstina korunka je zavěšena vzadu na plátně, před nímž je stůl s nádobou na peněžní dary novomanželům.\nBruegel umístil biblický děj na odpolední nizozemskou náves pokrytou sněhem. V popředí vlevo bylo poraženo prase, v hostinci se podává alkohol. Vzadu se děti kloužou na zamrzlé řece. V popředí vede Josef osla, na němž sedí Marie. Jsou součástí děje, jejich postavy se měřítkem ani ztvárněním nijak neliší od ostatních. Obraz se vztahuje k líčení Lukášova evangelia (Lukáš 2,1-5).\nV centru obrazu není biblická událost, která je umístěna k levému okraji obrazu, navíc částečně skryta za padající sníh. Hlavním námětem je prožívání zimy na nizozemském venkově. Jedná se zřejmě o první zobrazení padajícího sněhu v evropském malířství.\nZde Breugel malířsky cituje dvě nizozemská přísloví: \"Kadit pod šibenicí\" a \"Tančit pod šibenicí\". První z nich symbolizuje defekující chlapec v levém dolním koutě obrazu, druhé trojice bezstarostně tančících dětí. Obě přísloví měla podobný význam: Být statečný, nebát se autorit. Mistrovsky je opět podána krajina v levém plánu s vesnickou návsí, nad níž se tyčí mohutný hrad, vpravo dole věrné vyobrazení mlýna. Nad úrodnou nížinou v zadním plánu se zdvíhají vysoké hory.\n\nK ostatním členům rodiny patří Pieter van Aelst a Mayken Verhulst (tchán a tchyně Pietera Brueghela), Jan van Kessel starší (vnuk Jana Brueghela staršího) a Jan van Kessel mladší. Přes Davida Tenierse jsou také spřízněni s malířskou rodinou Teniersů a sochařskou a malířskou rodinou Quellinů, protože Jan-Erasmus Quellinus se oženil s Cornelií, dcerou Davida Teniers mladšího.\n\n\n\n\n"}
{"id": "161587", "url": "https://cs.wikipedia.org/wiki?curid=161587", "title": "Alois Vašátko", "text": "Alois Vašátko\n\nAlois Vašátko DFC (25. srpna 1908, Čelákovice – 23. června 1942) byl československý letecký důstojník v době druhé světové války. Spolu s Josefem Františkem a Karlem Kuttelwascherem byl jedním z nejúspěšnějších československých stíhacích pilotů války.\n\nNarodil se v Čelákovicích jako jedno z pěti dětí místního truhláře, později válečného invalidy. Rodina se přestěhovala do Týniště nad Orlicí, kde Alois Vašátko vychodil měšťanskou školu. Po maturitě s vyznamenáním na Učitelském ústavu v Hradci Králové se stal učitelem na tehdejší menšinové české škole v Litoměřicích. O několik měsíců později nastoupil 1. října 1928 základní vojenskou službu v Československé armádě u dělostřelectva. Po ukončení prezenční služby v hodnosti podporučík začal v roce 1929 studovat na Vojenské akademii v Hranicích, z níž byl v červenci 1931 vyřazen jako poručík. Vystřídal mnohá zařazení v rámci československého dělostřelectva, velel i 2. baterii 7. dělostřeleckého pluku v Olomouci, a působil jako instruktor v Dělostřeleckém učilišti, od 1. října 1935 v hodnosti nadporučíka. \nV roce 1935 absolvoval kurs letounových pozorovatelů ve Vojenském leteckém učilišti v Prostějově, a ke dni 31. 12. 1936 byl od dělostřelectva přeložen k letectvu. Od 15. listopadu 1937 byl velitelem 14. pozorovací letky 2. leteckého pluku Dr. E. Beneše v Olomouci, vyzbrojené dvouplošníky Letov Š-328. V letech 1937 až 1938 zde absolvoval i pilotní výcvik.\n\nPo Mnichovské dohodě a březnovém obsazení zbytku Československa nacistickým Německem se v červenci 1939 nelegálním přechodem státní hranice přes slovenské Beskydy dostal do Polska, kde se prostřednictvím československého konzulátu v Krakově přihlásil do nově vznikajících československých jednotek. Spolu s dalšími Čechoslováky odplul z přístavu Gdyně 28. července na palubě lodi \"Chrobry\" do Francie. Po začátku druhé světové války byl zařazen do stavu \"Armée de l'air\". Po zařazení ke stíhačům se přeškolil v pilotní škole v Chartres, kde byl 1. května povýšen na kapitána letectva a 11. května se spolu s Tomášem Vybíralem a Adolfem Vránou připojil ke \"Groupe de Chasse I/5\". Létal na amerických letounech Curtiss H-75. Během bitvy o Francii sestřelil dvanáct nepřátelských letadel jistě a dvě pravděpodobně a stal se tak nejúspěšnějším československým pilotem a pátým nejúspěšnějším esem \"Armée de l'air\" tohoto střetnutí. \nPo porážce Francie, cestou přes Maroko a lodí přes britský Gibraltar se dostal do velšského Cardiffu. Sloužil u 312. československé stíhací perutě na Hurricanech a účastnil se bitvy o Británii. Společně s poručíkem Denysem Gillamem a seržantem Josefem Stehlíkem zaznamenal její první vítězství, když 8. října 1940 nad Liverpoolem sestřelili německý bombardér Junkers Ju 88. 28. října 1940 byl povýšen na štábního kapitána a od 7. listopadu byl velitelem letky „B“ peruti.\n\nNa post velitele 312. perutě byl povýšen 5. června 1941 (v jejím čele vystřídal Jana Klána). \nNa základě zkušeností s operacemi peruti v sestavě Kenleyského wingu (křídla) RAF začal prosazovat vznik stejného seskupení z československých stíhacích perutí, a poté co Československé křídlo vzniklo, stal se 1. května 1942 jeho prvním velitelem.\n\nAlois Vašátko byl zabit v akci 23. června 1942, když se jeho stroj Supermarine Spitfire Mk.VB v souboji se skupinou letounů Fw 190 srazil s letadlem Wilhelma Reuschlinga ze \"7./JG 2\" a spadl do vod kanálu La Manche nedaleko mysu \"Start Point\". Vašátkovo tělo nebylo nikdy nalezeno. \n\nSe čtrnácti jistými a čtyřmi pravděpodobnými vzdušnými vítězstvími byl třetím nejúspěšnějším československým stíhacím pilotem za dobu války, po nadporučíkovi Karlu Kuttelwascherovi (20 jistých sestřelů a 2 pravděpodobné) a četaři Josefu Františkovi (17 jistých a 1 pravděpodobné vítězství). \n\nMimo pilotních schopností vynikal i svými velitelskými a organizačními kvalitami, a inspektor československého letectva ve Spojeném království, generál Karel Janoušek, jeho smrt označil za \"„nejkrutější ránu pro celé naše letectvo“\". \n\nPosmrtně byl Alois Vašátko povýšen do hodnosti majora (28. října 1942) a později na podplukovníka letectva (1. května 1944). Po sametové revoluci byl v roce 1991 povýšen do hodnosti plukovníka \"in memoriam\" a 7. března 1992 byl rozkazem prezidenta republiky povýšen do hodnosti generálmajora \"in memoriam\".\n\nDne 23. června 1946 byla slavnostně odhalena pamětní deska na jeho rodném domě v Čelákovicích, a jeho jméno nesou Vašátkovy ulice v Čelákovicích a Praze 14 (sídliště Černý Most II). \n\nJeho jméno je také vytesáno na panelu č. 64 britského Památníku letců v Runnymede. \n\nJeho portrét se nachází na poštovní známce tzv. londýnského vydání z roku 1945, a od 3. března 1948 nesl jeho jméno Letecký pluk 4 „Letce Vašátka“ Československého letectva, který byl ale komunistickým režimem již v roce 1950 přeznačen na 6. letecký pluk a jeho čestné pojmenování zaniklo.\n\nAlois Vašátko obdržel mnohá vysoká československá i spojenecká vyznamenání:\n\n\n\n"}
{"id": "161590", "url": "https://cs.wikipedia.org/wiki?curid=161590", "title": "Záporožská oblast", "text": "Záporožská oblast\n\nZáporožská oblast ( [Zaporiz’ka oblasť] neboli / \"Zaporižčyna\") je jedna z 24 samosprávných oblastí Ukrajiny. Rozkládá se v jižní části země mezi Dněprem a Azovským mořem. Sídlem správy je Záporoží. Oblast byla ustavena 10. ledna 1939.\n\nPřevážnou část oblasti tvoří rovinatá či mírně zvlněná krajina, která na jihu přechází do stepí. Je zde úrodná černozem. Průměrná teplota v červenci je +23 °C, v lednu –4 °C, 225 dní v roce je slunečných. Průměrné roční srážky činí 448 mm.\n\nNejvýraznějším vodním tokem je Dněpr, který je v Záporoží přehrazen Dněperskou přehradou a na jihu Kachovskou přehradou. Poblíž Melitopolu se rozkládá Moločný liman.\n\nOblastí prochází významný silniční i železniční tah Moskva - Charkov - Záporoží - Krym. Kromě Záporoží jsou důležitými železničními uzly také Polohy, Fedorivka a Verchnyj Tokmak. Významnější letiště jsou v Záporoží a Berďansku.\n\nOblast patří v rámci Ukrajiny k lidnatějším: v současné době zde žije zhruba 1 861 000 lidí, z toho 76 % ve městech a 24 % na venkově. Mezi 130 etniky převažují Ukrajinci 70,8 %, následováni Rusy. Někteří rodilí Ukrajinci však hovoří rusky; ukrajinštinu zde používá 50 % lidí, ruštinu 48 %.\n\nNásledující tabulka podává přehled měst s více než 10 000 obyvateli; tučně jsou vyznačena města oblastního významu.\n\n"}
{"id": "161596", "url": "https://cs.wikipedia.org/wiki?curid=161596", "title": "Bridge of Weir", "text": "Bridge of Weir\n\nBridge of Weir je městečko v kraji Renfrewshire ve Skotsku, spadající pod správu města Glasgow. V původní části městečka v údolí řeky Gryffe jsou obchody a restaurace, zatímco na vrchu nad údolím vznikla nová vilová čtvrť. Bridge of Weir je poměrně populární turistické místo, pro svou rozsáhlou síť stezek pro cyklisty i pěší. V místě žije 4770 obyvatel.\n\nV roce 1884 zde byla postavena železniční trať, vedoucí z Paisley do města Greenock.\n"}
{"id": "161597", "url": "https://cs.wikipedia.org/wiki?curid=161597", "title": "Jihočeské matky", "text": "Jihočeské matky\n\nJihočeské matky jsou občanské sdružení, jehož hlavní činností je zveřejňování informací o jaderné energetice a alternativních zdrojích energie. Veřejnost často vnímá toto sdružení pouze jako nejhlasitějšího českého odpůrce jaderné elektrárny Temelín, Jihočeské matky se však angažují mj. v řešení problému chemické úpravny uranových rud MAPE v Mydlovarech nebo ve výstavbě dálnice D3. Nejznámější představitelkou sdružení je bývalá první místopředsedkyně Strany zelených, místostarostka Českého Krumlova a bývalá ministryně školství Dana Kuchtová.\n\nJihočeské matky vznikly jako neformální seskupení zájemců o ochranu životního prostředí na konci roku 1989, formálně byly zaregistrovány v roce 1992. Název sdružení vychází z toho, že v době vzniku tvořily ženy výraznou většinu členské základny. Podle současných stanov může být jihočeskou matkou i muž.\n\nČinnost sdružení byla nejprve omezena na svolávání demonstrací. Ty byly organizovány např. v den výročí katastrofy v ukrajinské jaderné elektrárně Černobyl nebo v období okolo roku 1993, kdy vláda Václava Klause rozhodovala o dostavbě temelínské elektrárny.\n\nPo schválení dostavby většina lidí rezignovala na další veřejný odpor. V té době se Jihočeské matky rozhodly omezit veřejná vystoupení proti elektrárně a zaměřily se na informační přesvědčování veřejnosti o ekologické i ekonomické nevýhodnosti jaderné energetiky. Sdružení pořádá semináře, výstavy a tiskové konference, vytváří studie, vede správní řízení a soudní spory s úřady.\n\nJako protiváha později vzniklo sdružení Jihočeští taťkové, které Jihočeským matkám v otázkách jaderných elektráren oponuje.\n\nJihočeské matky jsou svými odpůrci často obviňovány, že jejich názor na jadernou energetiku je ovlivněný tím, že jsou financovány rakouskými odpůrci jaderné elektrárny Temelín. Sdružení vazbu na rakouské sponzory nepopírá a argumentuje tím, že „protemelínští“ jednotlivci a sdružení jsou upláceni provozovatelem JE Temelín – společností ČEZ. V roce 2008 sdružení Jihočeské matky podle hornorakouské zprávy obdrželo z financí na podporu zdravotnictví 40 545 eur (1,03 milionu korun).\n\n"}
{"id": "161600", "url": "https://cs.wikipedia.org/wiki?curid=161600", "title": "Soudce Ti", "text": "Soudce Ti\n\nSoudce Ti (angl. \"Judge Dee\", příp. \"Judge Di\") je fiktivní postava, hrdina staročínských detektivních příběhů (zejména za dynastie Ming) a novodobých detektivních románů Roberta van Gulika odehrávajících se ve staré Číně v období dynastie Tchang (přelom 7. a 8. století n. l.). Ve staročínských detektivních příbězích zaujímá úlohu detektiva často právě soudce.\n\nPostava soudce Ti je založena na skutečné historické osobnosti Ti Žen-ťie (přibl. 630 až přibl. 700), okresního soudce a později státníka za dynastie Tchang. V období dynastie Ming (1368 až 1644) vznikl v Číně „lidový román“, literární útvar, jehož děj byl zasazen ve minulosti, avšak plný anachronismů. Jeden takový román, \"Slavné případy soudce Ti\", Robert van Gulik objevil a přeložil do angličtiny. Tento román, ve kterém se odehrávaly dva detektivní příběhy současně a který (což bylo v lidových románech z doby dynastie Ming neobvyklé) téměř neobsahoval dominující nadpřirozené prvky, které by mohly odradit západní čtenáře, Gulika podnítil k napsání vlastních románů s využitím historické postavy Ti Žen-ťie, včetně stejných mingských anachronismů, jako by šlo o skutečná staročínská pokračování původního lidového románu.\n\nPůvodně soudci Ti pomáhal pouze jeho věrný úředník, seržant Chung, starý rodinný sloužící. V jednom ze svých raných příběhů však soudce Ti potká dva lapky (eufemisticky nazývaných „muži zelených lesů“) Ma Žunga a Ťiao Taje, kteří se jej pokusí oloupit, avšak soudce Ti na ně svou osobností zapůsobí natolik, že se Ma Žung a Ťiao Taj vzdají své zločinecké profese a připojí se k soudci Ti jako důstojníci biřiců. O něco později se k soudci Ti podobným způsobem připojí další zločinec, podvodník Tao Kan (\"host jezer a řek\" - euf. podvodník). Soudce Ti zakončí svou kariéru jako prezident Nejvyššího soudu v hlavním městě (za dynastie Tchang Čhang-an, za dynastie Ming ovšem již Peking) a jeho pomocníci získají důstojnické hodnosti v Císařské gardě a ve správě Nejvyššího soudu.\n\nRobert van Gulik také v letech 1964 až 1967 napsal pro noviny sérii komiksů o soudci Ti, čímž počet příběhů soudce Ti vzrostl na 19. První čtyři byly běžné komiksy s „bublinami“, zbylých patnáct pak měly text umístěn pod obrázky, jak je v nizozemských komiksech obvyklé.\n\n\n\"Soudce Ti v akci\" obsahuje chronologii příběhů soudce Ti\n\n\nSoubor příběhů soudce Ti je rozšiřován i po smrti Roberta van Gulika – francouzský spisovatel Frédéric Lenormand napsal nové detektivní romány se soudcem Ti, v českém překladu vydává nakladatelství Garamond. Jde o tato díla:\n\nČínsko-americký spisovatel Ču Siao Ti dále napsal \"Příběhy soudce Ti\" (\"Tales of Judge Dee\" – 2006).\n\n\n"}
{"id": "161606", "url": "https://cs.wikipedia.org/wiki?curid=161606", "title": "Stanice metra uzavřeného typu", "text": "Stanice metra uzavřeného typu\n\nStanice metra uzavřeného typu ( ) je typ podzemní ražené stanice metra, jejíž boční lodě nejsou přístupné cestujícím. Takové stanice se nacházejí jedině v Petrohradském metru; budovány byly mezi lety 1961 a 1972.\n\nTento typ je nazýván též vodorovný výtah ( ) kvůli podobnosti s výtahy, u nichž se dveře kabiny otevírají najednou se dveřmi šachty v podlaží, kde se kabina právě nachází.\n\nHlavní rozdíl oproti klasickým trojlodními stanicím je, že boční lodě jsou konstruovány užší (není nutné místo pro nástupiště) a oddělené dveřmi podobnými jako u vlaků. Ty se otevírají, jen když vlak stojí ve stanici; aby zastavil dveřmi přesně proti dveřím stanice, zajišťuje zařízení \"SOSD\" (\"svetiľnik otkrytija stancionnych dverej, \") skládající se z řady světel a fotobuněk umístěných na úrovni prvního vozu soupravy. Zvláštní zařízení synchronizuje čas a rychlost otevírání dveří ve vozech a ve stanici. Zařízení UFKP (\"ustrojstvo fotoelektričeskogo kontrolja passažira, \") a \"RUBEŽ-3M\" kontrolují infračerveným paprskem prostor mezi dveřmi stanice a vlaku a v případě pádu cestujícího nebo nějakého předmětu neumožní rozjezd vlaku.\n\nPodobný systém staničních dveří se užívá i v západoevropských metrech s vlaky řízenými automaticky; tam však oddělení prostoru pro vlak a pro cestující tolik nezasahuje do konstrukce stanice.\n\nStanice uzavřeného typu byly ve své době preferovány kvůli jednodušší výstavbě. Boční lodě mají stejný poloměr jako traťové tunely, a tudíž není nutné přestavovat a otáčet razicí štít kvůli ražbě lodí o jiné velikosti. Též není nutné budovat perony a obkládat boky tunelů; klesla spotřeba stavebnin a práce trvaly kratší dobu. Celkem se tak významně snížily náklady na výstavbu. S budováním těchto stanic se však skončilo v roce 1972 z několika důvodů: jsou vyšší jejich provozní náklady (složitý mechanismus dveří je nutné udržovat), přepravní kapacita je nižší, protože kvůli složitému zastavování metro tráví ve stanici delší dobu a tím se prodlužují intervaly vlaků na lince, rovněž se na menší plochu stanice vejde méně cestujících.\n\nTechnologie horizontálního výtahu je dvou typů:\n\n\nVýhody:\n\n\nHlavní nevýhodou tohoto systému je jeho cena; Instalace systému obvykle stojí několik milionů amerických dolarů za každou stanici. Tento systém omezuje typ kolejových vozidel, které mohou být použity na trati, pokud jsou použity pro modernizaci starých stanic, protože dveře ve vlacích by měly mít přesně stejné umístění jako dveře nástupiště; to vede k dodatečným nákladům v důsledku modernizace a nákupu kolejových vozidel. Rovněž brání přirozenému větrání a zvyšuje náklady na kontrolu klimatu.\n\nDveře také představují svá vlastní bezpečnostní rizika. Hlavním rizikem je, že lidé mohou být uvězněni mezi dveřmi nástupiště a vozem vlaku a mohou být při rozjezdu vlaku rozdrceni. Případy tohoto výskytu jsou vzácné a mohou záviset na systému řízení přístupu a designu dveří.\n\nTento systém se skládá z bariéry v podobě plotu s dveřmi, jehož výška je obvykle jen poloviční výšky systému posuvných dveří plošiny. Nachází se na okraji železničních nástupišť, aby se zabránilo náhodnému pádu cestujících na železničních tratích. Stejně jako systém posuvných dveří na platformě se dveře stanice otevírají a zavírají současně s dveřmi vlaku.\n\nInstalace tohoto systému je levnější než systémy posuvných dveří na platformě, proto některé železniční společnosti preferují tento systém při modernizaci starých stanic a instalaci nových jako možnost zvýšení bezpečnosti na železničních nástupištích a zároveň bez použití klimatizačního systému ve prospěch přirozeného větrání. Tento systém je však méně účinný než systém posuvných dveří plošiny, protože zcela neodpojuje stanici od železničních tratí a nepomáhá, pokud lidé úmyslně zasáhnou železniční tratě.\n\n\n"}
{"id": "161607", "url": "https://cs.wikipedia.org/wiki?curid=161607", "title": "IQ", "text": "IQ\n\nSpojení písmen I a Q může mít různé významy:\n\n"}
{"id": "161610", "url": "https://cs.wikipedia.org/wiki?curid=161610", "title": "André Citroën", "text": "André Citroën\n\nAndré-Gustave Citroën (5. února 1878, Paříž - 3. července 1935) byl francouzský podnikatel a průmyslník s holandsko-polskými kořeny. V roce 1917 založil automobilovou továrnu, kde se až dodnes vyrábějí vozy s názvem Citroën.\n\nNarodil se v Paříži v roce 1878 jako páté a nejmladší dítě židovským rodičům, obchodníkovi s drahými kovy a kameny Levie Citroenovi z Nizozemí a Masze Amelii Kleinmanové z Varšavy. Jeho bratranec byl britský filozov Sir A. J. Ayer (jediný syn jeho tety Reine).\n\nPocházel z rodiny obchodníků s citrusovými plody, jejíž jméno znělo původně Limoenman. Dědeček Andrého si však změnil jméno na Citroen - holandský výraz pro citrón. Jeho otec se později přestěhoval do Paříže. Zde si upravil francouzskou výslovnost svého jména přidáním dvou teček nad písmeno \"e\". Otec v důsledku obchodních neúspěchů spáchal v jeho šesti letech sebevraždu.\n\nAndré si v mládí oblíbil knihy Julesa Vernea, které ho nejen díky vizionářství a zázrakům techniky inspirovaly po celý život. V roce 1884 ukončil s velmi dobrým prospěchem studium na střední škole Concorde a o 4 roky později začal se studiem na prestižní Polytechnické škole, kde v roce 1900 získal titul inženýra.\n\nPři návštěvě Polska - rodné země jeho matky si všiml unikátního řešení ozubených kol u čerpadel vody ze studní, které je odolné proti opotřebení a má tichý chod. Po návratu vložil veškeré své finanční prostředky do patentu ocelového šípového ozubení. Toto řešení převodů v motoru používá automobilka Citroën dodnes. Charakteristický profil tohoto ozubení tvoří i dvě obrácená V ve logu značky Citroën.\n\nAndré Citroën byl průkopníkem v zavedení pásové výroby. Poprvé tento princip uplatnil při výrobě munice za první světové války pro francouzskou armádu. Zbrojovka byla poté proměněna na sériovou výrobnu jednoduchých a levných automobilů, které měly být od začátku dostupné široké veřejnosti. Prodeje prvního automobilu Citroën Type A se v roce 1920 zvýšili až na 12 000 ks.\n\nPásová výroba však nebyl jeho vynález. Inspiroval se v americké automobilce Henryho Forda.\n\nCitroën jako první nabízel zákazníkům řadu doplňkových služeb. Umožnil například prodej na splátky, objednávání náhradních dílů z katalogu, servis ve firemních garážích, technické zabezpečení, záruku jednoho roku či bezplatné prověrky po záběhu vozu.\n\nVsázel také na masivní reklamu, kterou již tenkrát spojoval se slavnými osobnostmi a velkými činy. Kvalitu svých vozů testoval na cestách přes písky Sahary. Do svých továren vodil turisty i celebrity na exkurze. Nad Paříží rozsvítil statisíce žárovek vykreslujících jméno značky Citroën. Stejný nápis vykroužil z dýmu nad pařížským nebem i letecký akrobat.\n\nDalším účinným marketingovým tahem byl vstup do oblasti dopravy a služeb pro veřejnost. Citroën založil spotřebitelskou úvěrovou společnost, pojišťovnu, autoškolu nebo autobusovou a taxikářskou dopravu. Firma také vybudovala tehdejší dopravní značení. Na 150 000 dopravních značkách se tehdy objevil nápis „Daroval Citroën“. Třešničkou na dortu byla už jen první továrna na zmenšeniny automobilů pro děti a prodej hraček z katalogu.\n\nSpokojenost zaměstnanců byla pro Citroëna také důležitá. Samozřejmostí byla bezplatná podniková zdravotní péče a rodinné sociální programy. Matky mohly využívat služeb dětského lékaře, jeslí a dětských domovů. Ve firmě byly i kojící místnosti pro ženy s malými dětmi. Těhotné zaměstnankyně dostávaly měsíční příspěvky a po porodu měly placenou dovolenou, kterou mohly strávit ve firemním centru pro mladé matky.\n\nZávod měl také sborovny, herní místnosti, gymnázium, šicí místnost, družstevní prodejnu a závodní jídelnu. André Citroën také zavedl první pracoviště pro invalidní zaměstnance a všem svým pracovníkům vyplácel 13. plat.\n\nBleskový rozvoj firmy Citroën zastavila hráčská vášeň Andrého Citroëna, hospodářská krize ve 30. letech 20. století a nástup Adolfa Hitlera k moci. Tehdy firma vsadila na nový model s náhonem předních kol, aerodynamickou celokovovou karoserií, automatickou převodovkou a hydraulickými brzdami – Citroën Traction Avant. Risk však nevyšel a firma musela jít do konkurzu. 60% akcií firmy převzal pneumatikářský koncern Michelin.\n\nAndré Citroën byl díky svému hráčství a neschopnosti splácet účty požádán, aby vedení firmy opustil a odešel do důchodu. Tuto situaci nesl tehdejší ředitel značky velmi těžce. Jeho zdraví se rapidně zhoršovalo a 3. července 1935 umírá ve věku 56 let na rakovinu žaludku. Je pohřben na hřbitově v Montparnasse v Paříži.\n\n\n"}
{"id": "161612", "url": "https://cs.wikipedia.org/wiki?curid=161612", "title": "Dražen Petrović", "text": "Dražen Petrović\n\nDražen Petrović (22. října 1964 – 7. června 1993) byl jugoslávský a chorvatský profesionální basketbalista.\n\nPetrović za svou kariéru hrál postupně za týmy:\n\nV době svého přestupu z KK Cibona Zagreb do Realu Madrid byl považován za jednoznačně nejlepšího evropského basketbalistu. Jeho první angažmá v NBA v týmu Trail Blazers příliš nevyšlo – dostával pouze minimální prostor během zápasů a tomu odpovídaly i nepříliš lichotivé osobní statistiky. Po přestupu do Nets se naopak stal jedním z pilířů úspěchu tohoto týmu, který byl korunován účastí v play-off.\n\nCelou svou kariéru byl Petrović vůdčí osobností národního týmu – nejprve Jugoslávie, po její rozpadu týmu Chorvatska. Je nositelem tří medailí z olympijských her:\n\nKromě toho získala Jugoslávie pod jeho vedením v roce 1986 bronzovou a v roce 1990 zlatou medaili na mistrovství světa.\n\nDražen Petrović zemřel v létě 1993 při autonehodě. V roce 2002 byl uveden do basketbalové Síně slávy (Basketball Hall of Fame).\n"}
{"id": "161614", "url": "https://cs.wikipedia.org/wiki?curid=161614", "title": "Kilt", "text": "Kilt\n\nKilt je výhradně mužská součást skotského národního kroje (ženy, až na výjimky, kilt nenosí) v podobě mužské zavinovací skládané suknice s barevným kárem, ozdobnými třásněmi a ozdobnou broží, nejčastěji ve formě zavíracího špendlíku - tzv. kiltpin. Existuje mnoho druhů kiltů, lišících se zejména vzorem a také původem. Kromě jiných existují ještě irské a velšské kilty.\n\nKilt, \"skotská sukně\", součást tradičního skotského mužského kroje, je zhotovena z vlněné kostkované látky zvané tartan, jejíž vzory jsou velmi často asociovány s jednotlivými skotskými rody - klany. Jedná se o novodobou asociaci, neboť přiřazování vzorů nemá historický podklad a začíná se objevovat teprve s nástupem skotského národního obrození v první polovině 19. století. Kilt je dominantní součástí skotského kroje, jehož další součástmi jsou již zmíněný kiltpin, dlouhé vlněné podkolenky (jednak jednobarevné, nejčastěji bílé, jednak tartanové), sporran (kapsář na řetízku kolem pasu) a sgin dubh - dýka, která se nosí zastrčená v pravé podkolence. Tento základ bývá doplňován jednak slavnostním oblekem, který nosí např. skotští dudáci, případně slavnostním civilním oblekem, tzv. Bonnie Prince Charlie, který se skládá ze skotského krátkého fráčku s vestou, smokingové košile a motýlku, či neformálního tweedového saka, bílé košile a kravaty. Variant je mnoho - od pouhého svetru oblékaného ke kiltu například po saka typu Argylle, Montrose a podobně.\n\nSkotský kilt vykazuje charakteristický vzhled, konstrukci a konvence, které jej odlišují od ostatní typů kiltu. Je to šitá část oděvu, která se v pase omotává kolem těla. Kilt se zapíná pomocí řemínků a přezek. Řemínky jsou připevněny jak na vnitřním konci kiltu (pouze jeden řemínek) a otvory procházejí ven, kde se zapínají do přezek na vnějším konci, tak na vnějším okraji (většinou dva řemínky).\n\nKilt začíná v pase a končí v polovině kolen. Vepředu je druhá překrývající vrstva, která se nazývá „apron“ (angl. zástěra). Zadní část kiltu je naskládaná do hustých skladů, tzv. pleats, které se skládají buď tak, že vzor tartanu i nadále nepřerušovaně pokračuje (tzv. civilní skládání), případně se skládá tak, že se neustále opakuje dominantní proužek z látky, případně se dominantní proužky střídají (tzv. military style). I díky těmto hlubokým a hustým skladům je délka materiálu použitého na výrobu kvalitního kiltu šitého na míru cca 7,5 m. Tradičním zvykem je nenosit pod kiltem spodní prádlo (u vojenských jednotek je to dokonce vojenským řádem vyžadováno). Výjimku tvoří pouze tanečníci a sportovci oblékající kilt a to z ryze praktických důvodů.\n\nTypický moderní kilt je vyroben z kepru, utkaného z česané ovčí vlny. Látka je tkána zvláštním způsobem, který vytváří diagonální strukturu. Je-li na látce ještě barevný vzor, nazývá se tkanina tartan. Pro srovnání, tradiční irský kilt se vyráběl z jednobarevné tkaniny, nejčastěji šafránově nebo zeleně obarvené.\n\nKepr se vyrábí v různé tloušťce, podle toho, pro jaké použití je finální výrobek určen. Pro aktivní pohyb (tradiční tance) se používá tenčí materiál, než pro kilt určený pro pobyt v chladném prostředí.\n\nNejcharakterističtějším prvkem skotského kiltu jsou barevné vzory. Mnoho těchto vzorů je tradičně spojováno s určitými klany a rodinami, i když pro to neexistují historické podklady, ale existují také tartany s charakteristickým vzorkem pro oblasti, hrabství, podniky, školy a univerzity. Vzorek je orientován svisle a vodorovně, nikdy ne úhlopříčně. Vzorky jsou označovány podle souslednosti barev a šířky. Například tartan Wallace se označuje jako „K/4 R32 K32 Y/4“ (K je černá, R červená, Y žlutá). Tento kód znamená, že černá v šířce 4 jednotek je následována červenou v 32 jednotkách atd. Jednotka obvykle označuje počet vláken. Vzory jsou dále charakterizovány délkou, kterou měří celá jedna sekvence barevných polí. Obvykle se udává v centimetrech (palcích). \nVzory tartanu bývaly registrovány Skotským úřadem pro tartan (Scottish Tartans Authority), který uchovával vzorky materiálu, jeho jméno a kód označující charakteristiku barevného vzoru. V roce 2009 registrace tartanů přešla pod Skotský národní archiv. V současné době je registrováno několik tisíc vzorů tartanu. Výjimkou není ani Česká republika, jejíž národní tartan (Czech National Tartan) byl registrován 25. ledna 2008. Ačkoliv se každý rok registrují nové vzory, většina jich byla vytvořena v 19. století. V té době narůstalo romantické vnímání Highlands a během viktoriánského období byla skotská kultura silně poangličťována. Reakcí na tyto procesy byla registrace tartanů spolu s klanovými jmény. Předtím většinou nebyly jednotlivé vzory s klany spojovány.\n\nAčkoliv levnější kilty jsou k dostání ve standardních velikostech, kvalitní kilt je šitý na míru. Jsou potřeba nejméně tři rozměry – pas, boky a délka kiltu. Pokud je kilt objednáván na dálku, výrobci zájemcům obvykle zasílají instrukce a schéma, jak míry správně určit.\n\nNorthumbrijský kilt je téměř shodný se skotským, ale je obvykle vyroben z obyčejnějšího materiálu a je méně barevný. Ačkoliv je látka tkána podobně, nejedná se o pravý tartan. Oblíbené jsou také jednobarevné kilty.\n\nNa rozdíl od skotského kiltu, irský kilt se používal jednobarevný, obarvený nejčastěji šafránovou nebo zelenou barvou. Na fotografiích z 19. a 20. století můžeme často vidět lidi mající jednobarevný kilt, obzvláště na politických a hudebních shromážděních. V této době se kilt používal jako symbol galského národního cítění. V současné době je kilt v Irsku vnímán spíše jako skotská specialita.\n\nAčkoliv kilt není tradiční součástí velšského oděvu, je v současné době u Velšanů velmi oblíbený, podobně jako u jiných národů keltského původu. S kiltem a tartanem se dnes setkáme téměř stejně často ve Skotsku jako ve Walesu, Cornwallu, Devonu či Galicii ve Španělsku.\n\nJedním z nejpopulárnějších tartanů ve Walesu je tartan svatého Davida, velšského národního patrona. Jsou ale vyráběny i individuální tartany, ačkoliv existuje pouze minimum důkazů, že by se v minulosti rodiny identifikovaly s konkrétním tartanem. Velšský národní tartan navrhl v roce 1967 D. M. Richards, aby demonstroval spojení Velšanů s keltským světem. Tartan používá barvy velšské národní vlajky – zelenou, červenou a bílou.\n\n\n"}
{"id": "161617", "url": "https://cs.wikipedia.org/wiki?curid=161617", "title": "Petrović", "text": "Petrović\n\nPříjmení Petrović sdílí více osob:\n\n"}
{"id": "161620", "url": "https://cs.wikipedia.org/wiki?curid=161620", "title": "Berďansk", "text": "Berďansk\n\nBerďansk (; ) je přístavní město ležící v Záporožské oblasti Ukrajiny na pobřeží Azovského moře. Leží na silnici Oděsa – Cherson – Rostov na Donu, jediná železnice vede směrem na Záporoží. Město bylo založeno na místě rybářské osady roku 1827, několikrát změnilo název (pův. \"Kutur-Ogly\", \"Novo-Nogajsk\", naposled \"Osypenko\"). V současnosti zde žije 123 000 obyvatel.\n\nOd města vybíhá do moře několikakilometrová písečná kosa. Nacházejí se zde klimatické a bahenní lázně a pláže.\n\nV Berďansku se narodila modelka a herečka Olga Kurylenko (* 1979).\n\n\n"}
{"id": "161626", "url": "https://cs.wikipedia.org/wiki?curid=161626", "title": "Into", "text": "Into\n\nInto je řadové album skupiny The Rasmus z roku 2001.\n\n"}
{"id": "161629", "url": "https://cs.wikipedia.org/wiki?curid=161629", "title": "I'm Not a Girl, Not Yet a Woman", "text": "I'm Not a Girl, Not Yet a Woman\n\nI'm Not a Girl, Not Yet a Woman \"(Nejsem dívka, ale ještě ani žena)\" je třetí píseň z alba Britney, které vydala americká zpěvačka Britney Spears. Píseň vyšla ve první čtvrtině roku 2002.\n\nPíseň společně napsali a produkovali Max Martin, Rami a anglická zpěvačka Dido.\n\nText je jednoduchý, Britney zpívá, že už se necítí jako dívka, ale ještě se necítí být ženou.\nRežie klipu se ujal Wayne Isham. V Japonskou tento klip získal ocenění za nejlepší zahraniční videoklip.\n\nByly vytvořeny dvě verze tohoto klipu. V první verzi je pouze Britney, jak se prochází po kaňonu Antelope Canyon a na skalách u Lake Powell v Navajo v Utahu. V druhé verzi jsou záběry i z jejího filmu Crossroads.\n\nI'm Not a Girl, Not Yet a Woman se stala druhou písní této zpěvačky, která se nedostala do Top 100 v prestižní americké hitparádě Billboard Hot 100. Proto byla následně zařazena do hitparády nazvané \"Bubbling\", kde bojují o první místo písně, které propadly.\nV mezinárodním měřítku se píseň dočkala smíšené odezvy. Výraznější úspěch zaznamenala ve Velké Británii, kde se jí prodalo 132 000 kusů.\n"}
{"id": "161634", "url": "https://cs.wikipedia.org/wiki?curid=161634", "title": "Lineární lomená funkce", "text": "Lineární lomená funkce\n\nLineární lomená funkce je funkce, kterou lze zapsat ve tvaru formula_1. \n\nVlastnosti funkce závisí na hodnotě výrazu formula_9.\nDerivace lomené funkce\n\nformula_21 po roznásobení závorek a následném odečtení vznikne tvar formula_22\n"}
{"id": "161635", "url": "https://cs.wikipedia.org/wiki?curid=161635", "title": "Karel Heřmánek", "text": "Karel Heřmánek\n\nKarel Heřmánek (* 17. října 1947 Praha) je český herec, manžel televizní moderátorky Hany Heřmánkové a principál Divadla Bez zábradlí.\n\nKarel Heřmánek se narodil 17. října 1947 v Praze. V roce 1972 absolvoval obor herectví na brněnské Janáčkově akademii múzických umění (JAMU). Po studiu působil v avantgardním Divadle Na provázku a v letech 1973 – 1976 pak v Činoherním studiu v Ústí nad Labem. Poté se vrátil do Prahy a do roku 1991 hrál v Divadle Na zábradlí, kde vytvořil – zejména pod vedením režiséra Evalda Schorma - své nejdůležitější divadelní postavy.\n\nKdyž se v roce 1990 rozpadla scéna Divadla Na Zábradlí, kde hrál, založil Karel Heřmánek jedno z prvních soukromých divadel u nás, které vtipně pojmenoval Divadlo Bez zábradlí. Část původního souboru tehdy přešla do Národního divadla, ovšem někteří kolegové (Jiří Bartoška, Pavel Zedníček) pomohli nové divadlo rozjet. Sídlem bylo nejprve Žižkovské divadlo, odtud se stěhovalo do divadla Ta Fantastika, po roce do Vysočan. A později se divadlo přestěhovalo do rozestavěného sálu Adrie v centru Prahy.\n\nV roce 2004 získal Heřmánek do pronájmu Městské divadlo v Karlových Varech. O pronájem divadla měli kromě jiných zájem také herec a ředitel Divadla Na Fidlovačce Tomáš Töpfer. Stálý soubor divadla se musel rozpustit, ale nyní se divadlo znovu těší zájmu diváků, který v době kdy bylo divadlo ještě příspěvkovou organizací, upadal.\n\nS řízením divadel mu pomáhá manželka, moderátorka a bývalá televizní hlasatelka Hana Heřmánková. On je ředitelem a hercem, ona manažerka. Seznámili se v 80. letech v dabingovém studiu.\n\nPo narození synů Karla (1989) a Josefa (1990) se herec a moderátorka rozhodli vstoupit do svazku manželského. Třetí syn se narodil v roce 2001. Z prvního manželství má Karel Heřmánek ještě dcery Kristýnu a Karolínu.\n\nSestrou Karla Heřmánka je Marie Mixová, která vlastní síť kadeřnických salónů značky „Franck Provost“.\n\nV současné době je Karel Heřmánek ředitelem Divadla Bez zábradlí a Městského divadla v Karlových Varech. Pořád se ale cítí být více hercem než podnikatelem.\n\nPovolání herce, ředitele a manažera dvou úspěšných divadel přináší i větší zodpovědnost a časovou náročnost. K tomu Heřmánek pravidelně spolupracuje s filmem a televizí.\n\n\n\n\n\n"}
{"id": "161643", "url": "https://cs.wikipedia.org/wiki?curid=161643", "title": "Dream Team", "text": "Dream Team\n\nJako Dream Team byl médii označován reprezentační basketbalový tým mužů USA na olympijských hrách v Barceloně roku 1992.\n\nToto pojmenování mělo několik důvodů:\n\nPozději byly názvem Dream Team označovány i některé další basketbalové výběry USA (jak mužské, tak ženské), ale zdaleka již nedosáhly takové proslulosti a suverenity jako původní Dream Team z roku 1992.\n\n\nTrenér: Chuck Daly, New Jersey Nets\n\nBěhem olympijského turnaje sehrál Dream Team následující zápasy:\n"}
{"id": "161644", "url": "https://cs.wikipedia.org/wiki?curid=161644", "title": "Léonora Galigaiová", "text": "Léonora Galigaiová\n\nLéonora Galigaiová (vlastním jménem Léonora Dori, řečená Galigai, 19. května 1568 Florencie – 8. července 1617 Paříž) byla vlivná žena na dvoře francouzského krále Ludvíka XIII., manželka Concina Conciniho a maršálka z Ancre. Pocházela z Itálie. Velký vliv měla zejména na svou soukojenkyni a regentku Marii Medicejskou.\n\nJejím otcem byl tesař a v období, když se narodila Marie Medicejská (1573), její matka byla chůvou u medicejského dvora. V roce 1588 ji velkovévoda Francesco jmenoval pokojskou své neteře; potom sloužila Marii, která byla princeznou toskánskou a po svatbě s Jindřichem IV. francouzskou královnou.\n\nPocházela ze skromných poměrů, ale díky skutečnosti, že byla soukojenkyní Marie Medicejské, už jako malá vstoupila na dvůr medicejských. Spřítelila se s Marií, a když Marie odjížděla do Paříže, Léonora odešla s ní jako její dvorní dáma. Postupně se stala jednou z nejmocnějších žen království a vymohla si na královně matce a regentce Ludvíka XIII. povýšení svého muže Concina Conciniho do hodnosti francouzského maršála; ten tak získal titul maršála z Ancre. Časem nabyla ohromného jmění, jehož výše byla v roce 1617 odhadnuta benátským vyslancem na patnáct milionů liber, což představovalo tři čtvrtiny ročního rozpočtu království.\n\nPodle pomlouvačů byla rozmarná a chamtivá. Jelikož trpěla epilepsií, kterou medicína té doby nebyla schopná léčit, obrátila se k vymítání a praktikám čarování.\n\nPo odstranění jejího manžela se stala obětí spiknutí, byla souzena jako čarodějnice a v roce 1617 sťata na pařížském Place de Grève. Její tělo bylo spáleno.\n\nVe svých románech \"La Magicienne\", \"Aelius Sejanus\", \"La Femme Cathenoiseji\" ji nepřímo napadá francouzský autor Pierre Matthieu (1563-1621).\n"}
{"id": "161649", "url": "https://cs.wikipedia.org/wiki?curid=161649", "title": "Ruprechtický Špičák", "text": "Ruprechtický Špičák\n\nRuprechtický Špičák ( ) je nejvyšší hora české části Javořích hor. Dosahuje nadmořské výšky 880 m, někdy se uvádí i 881 m. Vrchol leží v České republice, ale je vzdálen od hranic s Polskem jen několik desítek metrů. Severovýchodní svahy hory už leží v Polsku. Jedná se o nejvyšší horu CHKO Broumovsko a okresu Náchod.\nHora je z jihu nápadná svým kuželovitým a pravidelným tvarem a i z jiných stran má víceméně špičatý tvar, odtud asi dostala svůj název.\n\nHora náleží do povodí Odry. Vody odvádějí většinou přítoky Stěnavy, jako např. Ruprechtický potok, polské svahy pak odvodňují přítoky potoka Złota Woda, což je přítok řeky Bystrzyca.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nNa vrcholu byla zprovozněna v roce 2002 kovová, volně přístupná rozhledna.\n\nČeská část hory leží v CHKO Broumovsko\n\n\n"}
{"id": "161653", "url": "https://cs.wikipedia.org/wiki?curid=161653", "title": "Široký vrch", "text": "Široký vrch\n\nŠiroký vrch je název více hor v Česku:\n\n"}
{"id": "161655", "url": "https://cs.wikipedia.org/wiki?curid=161655", "title": "Karl Malone", "text": "Karl Malone\n\nKarl Malone (celým jménem Karl Anthony Malone * 24. června 1963) je bývalý americký profesionální basketbalista. Je známý pod přezdívkou Mailman (Pošťák).\n\nCelkem 18 sezón hrál v NBA za tým Utah Jazz (1985–2003), na poslední sezónu před ukončením kariéry přestoupil do Los Angeles Lakers.\n\nKarl Malone získal dvakrát cenu pro nejužitečnějšího hráče NBA (v letech 1997 a 1999). S týmem Jazz se dvakrát dostal do finále NBA, ale pokaždé byli poraženi Jordanovými Chicago Bulls. Odehrál v NBA celkem 1476 zápasů s průměrem 25,0 bodů na zápas. Za svoji kariéru nastřílel druhý nejvyšší počet bodů ze všech hráčů NBA. Více bodů nastřílel pouze Kareem Abdul-Jabbar.\n\nSpolu se svým dlouholetým spoluhráčem Johnem Stocktonem dovedl k dokonalosti herní systém zvaný Pick and roll.\n\nV letech 1992 a 1996 byl členem vítězného týmu USA na olympijských hrách.\n"}
{"id": "161657", "url": "https://cs.wikipedia.org/wiki?curid=161657", "title": "Malone", "text": "Malone\n\nMalone může být:\n\n\n"}
{"id": "161661", "url": "https://cs.wikipedia.org/wiki?curid=161661", "title": "Marceline Desbordes-Valmorová", "text": "Marceline Desbordes-Valmorová\n\nMarceline Desbordes-Valmorová (20. června 1786, Douai, Francie – 23. července 1859, Paříž) byla francouzská básnířka. Její dílo vyniká ryzostí citu, hudebností a živelnou představivostí a vymyká se jakémukoli pojmu literární školy. Jako jediná žena patřila mezi prokleté básníky. Životem se protloukala nuzně ve starostech o svých pět dětí a manžela, neúspěšného herce. To vneslo do její poezie teskný podtón. Její srdce a paměť však zůstávaly zakotveny ve vzpomínkách na první osudovou lásku k muži, jehož jméno nikdy neprozradila.\n\nNarodila se 20. června 1786 ve flanderském městečku Douai. Byla nejmladší ze čtyř sourozenců. Otec se živil jako malíř znaků a erbů, rodině se dařilo dobře. Po revoluci roku 1789, kdy byla většina zámků zpustošena, už však nikdo nepotřeboval emblémy a rodina se ocitla v bídě. Pomoc se rozhodla Marcelinina matka hledat u bohatého příbuzného, který měl plantáže v Karibiku. Na tuto strastiplnou cestu vzala ze svých dětí právě Marcelinu.\n\nTři roky se spolu potloukaly po Francii a snažily se vydělat si peníze na cestu. Marcelina se například u jedné rodiny v Bordeaux, ač sama dítě, starala o sedm let mladšího chlapečka (shodou okolností se později stal jejím manželem). Když se konečně dcera s matkou dostaly na ostrov Guadeloupe v Karibiku, zjistily, že jejich cesta byla marná, neboť jejich příbuzný byl před nějakým časem zabit domorodci. Matka brzy po příjezdu na ostrov zemřela na žlutou zimnici a Marcelina zde zůstala opuštěna. S velkými obtížemi se pak na podzim roku 1802 vrátila do Francie. Toto strastiplné dětství poznamenané bídou a křivdami v ní navždy zanechalo stopy.\n\nPo návratu do Francie strávila nějaký čas doma u otce a živila se šitím. Pak ale odešla do Lille a Rouenu a zkusila své štěstí u divadla. Do Rouenu, kde dostala angažmá, za ní přijely i obě sestry a sdílely s ní domácnost. Marceline tedy opět trpěla chudobou, protože pomáhala k obživě i jim a ke všemu posílala nějaké peníze otci.\n\nRoku 1804 dostala příležitost stát se členkou pařížského divadla Opéra Comique. Koncem roku 1806 již ale angažmá neobnovila pro nedostatečné příjmy. Poté debutovala v bruselském divadle Theatre de la Monnaie a měla velké úspěchy, ale příjmy opět nedostačovaly na obživu. Vrátila se do Paříže a zde se setkává s oním osudovým svůdcem, mužem, který je tak zásadní pro její poezii. Jeho jméno nikdy neprozradila, ale ve svých verších ho nazývala „Olivier“. Marcelina se do tohoto vztahu pustila po hlavě, hluboce prožívala své domnělé štěstí. A i když se od něj snažila odejít, protože vycítila nebezpečí, nedokázala to. Když se Marcelině roku 1810 narodil syn, „Olivier“ se k němu odmítl znát. Marceline pochopila, že byla podvedena, opustila Paříž a odjela na venkov, kde žila pravděpodobně u jedné ze sester.\n\nRoku 1816 její pětiletý chlapec onemocněl a zemřel, což Marcelinu zlomilo. Uzavřela se před světem. Kromě cesty do práce, to jest do divadla, nikam nechodila a s nikým nechtěla mluvit. Pak se ale roku 1817 seznámila v divadle s mladým hercem Francoisem Prosperem Lanchantinem, řečeným Valmore. A protože o ni velmi stál, rozhodli se vstoupit do manželství. Marcelina sice nikdy nemohla zapomenout na svou lásku k „Olivierovi“, ale svého muže měla upřímně ráda. Jejich manželství bylo plné vzájemné úcty a dobroty. Brzy bylo také obdařeno dětmi, ne všechny se však dožily vyššího věku. Marcelina i její manžel stále působili jako herci, aby svou rodinu uživili. Pak se ale Marcelina rozhodla definitivně divadlo opustit. Jednak proto, že byly její úspěchy větší, než Valmorovy a to by mohlo do jejich vztahu vnést nesoulad. Pak také proto, že přibývalo starostí s dětmi, byla vyčerpaná porody a nebyla v divadle šťastná. Jediným příjmem se jim stal Valmorův plat. A protože se jakožto průměrný herec nikde dlouho neudržel, museli manželé i s dětmi často měnit bydliště.\n\nRoku 1830 vydala Marcelina velmi zralou sbírku \"Básně\". O pět let později je Marcelina zvolena členkou lyonské Akademie. Město Lyon přirostlo Valmorovým k srdci, stále se sem vraceli a aktivně se zde zapojovali do společenského a politického života, mimo jiné i do povstání. Marcelina se hojně snaží o zlepšení životních podmínek ve Francii, píše dopisy mocným, ve kterých prosí např. o odstranění trestu smrti apod. Kromě toho stále píše a to nejen básně, ale také povídky, za které dostává mzdu a může tak alespoň trochu přilepšit rodinnému rozpočtu. Roku 1839 vychází básnická sbírka \"Chudé kvítí\", 1843 sbírky \"Nářky\" a \"Kytice a modlitby\".\n\nV průběhu let umřely Valmorovým další děti. Marcelinu přežil jen jediný syn. Zemřela 23. července 1859, ve věku třiasedmdesáti let. Se všemi poctami byla pochována na hřbitově na Montmartru, blízko hrobu Heinricha Heineho. Roku 1860 vyšly v Ženevě \"Nevydané básně\", jejichž zveřejnění se už autorka nedožila, ale které stihla připravit k tisku. Svou poslední báseň napsala v létě 1857, dva roky před svou smrtí. Celých padesát let tedy leží mezi její první otištěnou básní a její básní poslední.\n\nMarcelině Desbordes Valmore se dostalo už za života mnoha projevů uznání od osobností jako byl Balzac, Lamartine, Hugo nebo Baudelaire. Pokud v povědomí širšího publika figurovala tedy  jako autorka druhého řádu, pak to bylo pro její vlastní skromnost.\n\nJejí dílo plně souznělo s romantismem a proto přirozeně spolu s romantismem ustoupilo v šedesátých letech do pozadí. Avšak později čte a obdivuje její básně nejen Verlaine, který ji zařadil mezi prokleté básníky, nýbrž i Mallarmé, Anatole France, Marcel Proust a další. Ve 20. století jí vzdali hold i surrealisté. Dílo Marceliny Desbordes Valmore tedy patří k živým hodnotám francouzské poezie.\n\n\n\n"}
{"id": "161662", "url": "https://cs.wikipedia.org/wiki?curid=161662", "title": "Scottie Pippen", "text": "Scottie Pippen\n\nScottie Pippen (celým jménem Scott Maurice Pippen * 25. září 1965) je bývalý americký profesionální basketbalista.\n\nPippen proslul především jako „hvězda číslo 2“ týmu Chicago Bulls po boku Michaela Jordana v letech 1991, 1992, 1993 a 1996, 1997, 1998, kdy Bulls získali šest titulů vítěze NBA.\n\nV NBA hrál postupně za tyto týmy:\n\nScottie Pippen získal s reprezentačním týmem USA dvě zlaté medaile na olympijských hrách - v letech 1992 a 1996.\n\nPo ukončení kariéry profesionálního hráče pracoval nejprve jako analytik pro Bulls, jako asistent trenéra pro Los Angeles Lakers, dnes je komentátorem basketbalových přenosů v ABC.\n\n"}
{"id": "161663", "url": "https://cs.wikipedia.org/wiki?curid=161663", "title": "Široký vrch (Javoří hory)", "text": "Široký vrch (Javoří hory)\n\nŠiroký vrch (německy \"Breiter Berg\") je hora v hraničním hřebeni Javořích hor. Dosahuje nadmořské výšky 839 metrů, někdy se uvádí i 838 nebo 840 metrů. Vrchol leží na hranici ČR a Polska. Hora je při pohledu z jihu od západu k východu nápadně protáhlá, odtud asi název. Nachází se východně od Ruprechtického Špičáku a západně od Javorového vrchu; česká strana katastrálně přísluší k Ruprechticům.\n\nHora náleží do povodí Odry. Vody odvádějí většinou přítoky Stěnavy, polské svahy pak odvodňují přítoky potoku Złota Woda, což je přítok řeky Bystrzyca.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko.\n"}
{"id": "161676", "url": "https://cs.wikipedia.org/wiki?curid=161676", "title": "Biskupství ostravsko-opavské", "text": "Biskupství ostravsko-opavské\n\nBiskupství ostravsko-opavské je sídlo biskupa ostravsko-opavské diecéze a jeho úřadu, stejně jako biskupský úřad samotný. Nachází se v Ostravě.\n\nPo založení diecéze v roce 1996 sídlilo biskupství nejprve ve 2. patře farní budovy na náměstí Msgre. Šrámka. V roce 1998 byla zahájena stavba nové budovy, která byla slavnostně vysvěcena a uvedena do provozu 11. února 2000.\n\nNová budova stojí vedle kostela svatého Václava na místě zbořené průmyslové školy. Moderní stavba vyvolala protichůdné reakce, které ji označují jak za rušivou (vzhledem k historické budově kostela v těsné blízkosti) , tak za zajímavé doplnění prostoru. Na jejím průčelí se nachází plastika sv. Hedviky Slezské v nadživotní velikosti.\n\nAdresa: Biskupství ostravsko-opavské, Kostelní náměstí 1, Ostrava, 728 02\n\n"}
{"id": "161680", "url": "https://cs.wikipedia.org/wiki?curid=161680", "title": "Široký rybník", "text": "Široký rybník\n\nNázev Široký rybník má více rybníků:\n\n\n… nebo je tímto názvem také označován:\n"}
{"id": "161682", "url": "https://cs.wikipedia.org/wiki?curid=161682", "title": "Vrchovina (Skořenice)", "text": "Vrchovina (Skořenice)\n\nVrchovina je osada, která se nachází asi dva kilometry severovýchodně od města Choceň. Spadá pod obec Skořenice. Nachází se zde drůbežářský podnik Intergal Vrchovina, dále několik domů s trvalým osídlení, rodinných domů i bytovek. Také zde jsou četné chaty a zahrádkářská kolonie. V údolí protéká Teplický potok neboli Teplice a na něm jsou vybudovány tři rybníky, např. Horní Vrchovina a Dolní Vrchovina.\n"}
{"id": "161686", "url": "https://cs.wikipedia.org/wiki?curid=161686", "title": "Tramvajová doprava v Ulmu", "text": "Tramvajová doprava v Ulmu\n\nNěmecké město Ulm, nacházející se na březích Dunaje v Bádensku-Württembersku, disponuje vlastní sítí tramvajové dopravy. Jedná se o síť velmi malou, nejmenší ze starých spolkových zemí. Systém je úzkorozchodný (1000 mm) a funguje již od 15. května 1897.\n\nMístní síť tvoří jen jediná linka o délce celkem 5,5 km. Ta spojuje městskou část Ulm-Söflingen a \"Donauhalle\". Tramvajový provoz v Ulmu byl dlouhou dobu znám díky tramvajím typu SSB GT4 ze 60. let, vyráběných v závodě Maschinenfabrik Esslingen; tyto tramvaje však již byly v roce 2003 nahrazeny novějšími nízkopodlažními, vícečlánkovými vozy typu Combino NGT 6 UL (celý vozový park je tedy obnoven). Přestože současný tramvajový provoz tvoří jen jedna linka, objevila se již v 90. letech 20. století koncepce celý systém rozšířit a zavést až pět linek. Návrh nakonec prošel veřejným hlasováním, ve kterém nové tratě těsná většina obyvatel odmítla. Přesto se ale nakonec i současná jediná trať rozšiřovat nakonec bude, a to do čtvrti Böfingen, ležící na severovýchodě města. Nový úsek bude mít délku 4,5 km.\n\n"}
{"id": "161689", "url": "https://cs.wikipedia.org/wiki?curid=161689", "title": "Odpočívej v pokoji (album)", "text": "Odpočívej v pokoji (album)\n\nOdpočívej v pokoji je páté album skupiny Alkehol, vydané roku 1996.\n\n"}
{"id": "161690", "url": "https://cs.wikipedia.org/wiki?curid=161690", "title": "Přeštické černostrakaté prase", "text": "Přeštické černostrakaté prase\n\nPřeštické černostrakaté je původní české plemeno prasat, které se odvozuje od původních klapouchých prasat z oblasti západních Čech. Po zušlechtění anglickými i jinými plemeny prasat došlo ke zlepšení užitkových vlastností tohoto plemene, nicméně nedosahuje takové jatečné hodnoty jako jateční hybridi. Občas se používá jako mateřské plemeno pro křížení v rámci hybridizačního programu, bylo uznáno jako genetický zdroj a chová se převážně jako genetická rezerva.\n\nPřeštické prase vzniklo pravděpodobně křížením českého prasete (českého hřebenáče) a švábsko-hallského barevného prasete (bavorského), která se chovala ve druhé polovině 19. století na Přešticku, Klatovsku a Domažlicku. K jeho dalšímu vyšlechtění bylo využito plemen Berkshire, Yorkshire, Cornwall, Sussex, Linkolnshire, Malgalika, německého sedlovitého plemene, Mirgorodského i Livenského plemene. Přeštické černostrakaté bylo dlouhá léta používáno jako plemenné k rozšiřování chovů prasat.\n\nV roce 1952 byl vypracován zootechnickou komisí ČSAZV plán, který po důkladných předchozích měřeních, váženích a ochutnávkách masa všech plemen prasat v tehdejším Československu, určil jako hlavní plemeno bílé ušlechtilé prase, které mělo celkově lepší parametry než přeštické černostrakaté. Od této doby dochází ke kvantitativnímu útlumu chovu přeštického plemene, i když od roku 1952 do roku 1964 probíhalo další zušlechťování přeštického černostrakatého plemene prasat. V roce 1964 bylo přeštické černostrakaté prase uznáno samostatným plemenem. V dalším období se uskutečňovalo další zušlechťování křížením s plemenem Pietrain (ukončeno 1972) a anglickým plemenem Saddleback (1980). V roce 1992 bylo přeštické černostrakaté plemeno prasat uznáno jako genetický zdroj. Jeho podíl na celkové produkci jatečních prasat je v ČR asi jen 4%. Od roku 1996 je plemeno chováno in situ, jako genetický zdroj v uzavřené populaci a slouží jako genová rezerva, s populací 330 až 350 prasnic a 35 až 45 plemenných kanců, ve 12 chovech. Mimo toho je možné jej ještě nalézt v několika dalších chovech pro tržní potřebu. V roce 2010 je těchto chovů již pouze 5.\n\nDo 70 kg výborné na šunku, nad 70 kg s vysokou intenzitou přírůstku, dobrým ukládáním sádla a výbornou intenzitou vývoje. Povahově bylo prase skromné, otužilé, odolné vůči chorobám i stresu. Prasnice byly velmi plodné s 10 až 16 selaty, dobré a opatrné matky. Největší kusy dosahovaly váhy 200 – 400 kg.\n\nPřeštické černostrakaté zabezpečovalo podle dostupných pramenů od roku 1890 do 60. let 20. století produkci masa v Západních Čechách i ostatních přilehlých krajích. Tato vynikající práce přeštických zemědělců a plemenářů proslavila přeštické černostrakaté plemeno prasat a tím i město Přeštice a dostala je do všech odborných zemědělských učebnic po celém světě. Na památku přeštického černostrakatého plemene prasat i k uctění vynikající práce přeštických zemědělců a plemenářů, jsou v areálu bývalého zemědělského družstva u hlavní cesty z Přeštic do Klatov, umístěny na podstavci dvě prasata z kameniny od autora Jaroslava Podmola. Už více než 100 let se přeštickým mládencům s posměchem říká „přeštický kanec“. Za všechny přeštické mládence těmto „rejpalům“ odpověděl bývalý pražský herec Jindřich Plachta, který do Přeštic jezdil na návštěvu příbuzných. V bývalé restauraci u Brčků, naproti kostelu, po několika sklenkách vína napsal dne 29. 9. 1942 na zadní stranu obrazu: „Jsem rád, že mě počítáte mezi kance“. „Ať jsme kanci, jen když nejsme svi. .„ „Nazdar Váš Jindřich Plachta“.\n\n\nUčebnice Speciální zootechnika, díl 3, Chov prasat, Vydáno 1960, Státní zemědělské nakladatelství, Praha, str.: 31,116-117, 340-342, 668-669, 731, 922, 924, 990, 998.\n"}
{"id": "161692", "url": "https://cs.wikipedia.org/wiki?curid=161692", "title": "Patrick Ewing", "text": "Patrick Ewing\n\nPatrick Ewing, celým jménem Patrick Aloysius Ewing, (* 5. srpna 1962 Kingston, Jamaica) je bývalý americký profesionální basketbalista. Narodil se v Kingstonu na Jamajce , Ewing vynikal v kriketu a fotbalu. Když mu bylo 11 let, odstěhovali se do Spojených států, usadil se v Cambridge, Massachusetts . Hrát basketbal se učil na Cambridge Rindge. Dostal se na Georgetown University ve Washingtonu, DC. Během jeho působení vyhrála Georgetownská univerzita titul 3krát ze čtyř pokusů. Hned v prvním roce v NBA byl zvolen jako nováček roku. Byl celkem 11krát vybrán do All-star game.\n\nEwing je dvojnásobný olympijský vítěz - poprvé v roce 1984 v době, kdy ještě hrál za univerzitu, podruhé jako člen Dream Teamu v roce 1992.\n\nS jeho osobou je spojena relativně úspěšná éra v historii týmu New York Knicks, kde hrál od vstupu do NBA v roce 1985 do roku 2000. V tomto roce byl vyměněn do Seattle Supersonics a po další sezóně v Orlando Magic roku 2002 ukončil svou kariéru. Hned následující rok Knicks rozhodli, že číslo 33 na dresu New Yorku již nikdo jiný neponese.\n\nNásledujících několik letech pracoval jako asistent trenéra nejprve ve Washington Wizards, později u Houston Rockets. Nyní je asistentem trenéra v místě svého posledního hráčského působiště, tedy v Orlandu Magic.\n\nZa 1183 zápasů v NBA nastřílel celkem 24815 bodů, což znamená průměrnou produktivitu 21,0 bodu na zápas.\nPro rok 2007 byl Patrick Ewing nominován na vstup do basketbalové Síně slávy. A 7. dubna 2008 ve Springfieldu v Massachusetts do ní byl slavnostně uveden. (Basketball Hall of Fame).\n\nByl ESPN vyhlášen 16. nejlepším hráčem pocházejícím z kolejního basketbalu v historii. A byl vybrán mezi 50 nejlepších basketbalistů vůbec.\n"}
{"id": "161697", "url": "https://cs.wikipedia.org/wiki?curid=161697", "title": "Planeta vopic", "text": "Planeta vopic\n\nPlaneta vopic je studiové album hudební skupiny Alkehol z roku 2002.\n\n\n"}
{"id": "161698", "url": "https://cs.wikipedia.org/wiki?curid=161698", "title": "Leopold Šrom", "text": "Leopold Šrom\n\nLeopold Šrom (8. září 1917 Chrlice – 11. října 1968 u Kladna) byl československý stíhací pilot Royal Air Force a 1. československé letecké divize ve druhé světové válce.\n\nLeopold Šrom se vyučil elektromechanikem. Po vyučení nastoupil dobrovolně do československé armády. Zde v letech 1937 až 1939 působil nejprve u \"Leteckého pluku 5\" v Brně a po přeškolení na stíhací letouny u \"Leteckého pluku 4\" v Praze byl přidělen k \"Leteckému pluku 3\" ve Spišské Nové Vsi. \n\nPo Mnichovu, březnové okupaci zbytku českých zemí a vzniku Slovenského státu tajně přešel do Polska. Odtud společně s dalšími Čechoslováky odplul na lodi přes Dánsko do Francie. Zde byli piloti nejprve přijati do Cizinecké legie. Nejprve sloužil v alžírském Oranu a Blidě. Po napadení Francie byl přijat do Armée de l'Air. Přeškolení na francouzským letectvem používaná letadla absolvoval v Chartres, Bourges a La Rochelle. Při napadení Francie se však bojů nezúčastnil a po porážce a kapitulaci odplul na lodi do Plymouthu ve Velké Británii. \n\nV Anglii vstoupil do RAF v hodnosti \"sergeant\" (četař) a prošel výcvikem u jednotek v Bensonu a Sutton Bridge. Od listopadu 1940 do července 1941 sloužil u britské \"245. stíhací perutě\" v severním Irsku. Peruť byla vyzbrojena letouny Hawker Hurricane. Zde Šrom zaznamenal také své první vzdušné vítězství. Poté byl převelen k československé 310. stíhací peruti, kde také zaznamenal další úspěchy. Po dokončení prvního operačního turnusu působil jako letecký instruktor a v druhém turnusu od ledna 1943 do ledna 1944 znovu létal u „třistadesítky“, nyní už vybavené Spitfiry. Byl povýšen do hodnosti \"Pilot Officer\" – poručík (československou měl podporučík). \n\nPo výzvě k československým pilotům pro zformování československé letecké jednotky v Sovětském svazu se dobrovolně přihlásil. V únoru 1944 z Británie odplul se skupinou 20 letců, vedenou štábním kapitánem Františkem Fajtlem. V Sovětském svazu se piloti přeškolili na stroje Lavočkin La-5FN a v létě byli připraveni k nasazení na frontě. Piloti se stali příslušníky 1. čs. stíhacího leteckého pluku, kterému velel František Fajtl.\n\nPo vypuknutí Slovenského národního povstání bylo rozhodnuto vyslat československé piloty na pomoc povstaleckým jednotkám. Pluk se přemístil 17. září 1944 na slovenské letiště Zolná a později operoval z letišť Zolná Brezno nad Hronom a nakonec Tri Duby. V průběhu krátkého trvání povstání se podporučík Šrom stal nejúspěšnějším stíhačem v povstaleckém letectvu.\n\nPod tlakem německých jednotek byl letecký pluk donucen 25. října 1944 opustit povstalecké území a odletět zpět za sovětské frontové linie. Šrom zde byl povýšen do hodnosti poručík a stal se velitelem \"2. letky\" reorganizovaného \"1. čs. stíhacího leteckého pluku\", pozdější součásti 1. československé smíšené letecké divize pod vedením podplukovníka Budína. Celá divize se v průběhu dubna a května významně podílela na bojích na Ostravsku, Opavsku a Těšínsku.\n\nV bojích druhé světové války si Leopold Šrom připsal 8 sestřelů nepřátelských letadel (další 2 letouny pravděpodobně). Získal mnohá československá i spojenecká vyznamenání:\n\nPo skončení války pracoval pro \"Vědecký letecký ústav\" v Praze-Letňanech jako zalétávací pilot. Po únorovém převratu a krátkém zatčení za údajné plánování nezákonného opuštění republiky byl z politických důvodů z letectva propuštěn. Až do roku 1964 se živil jako elektromechanik v \"Tesle Žižkov\".\nS uvolněním poměrů v Československu v šedesátých letech byl rehabilitován a povýšen do hodnosti majora. \n\nDíky nabídce ČSA pro rehabilitované letce se vrátil k letectvu do Státní letecké inspekce. Protože chtěl i nadále létat, složil náročné zkoušky pro dopravní piloty a létal jako druhý pilot u ČSA na letounu Iljušin Il-14. Při letu do Bratislavy 11. října 1968 však letadlu vysadil krátce po startu jeden z motorů a stroj se nedaleko Kladna zřítil. Při nehodě zahynula celá tříčlenná posádka, také 10 cestujících a dalších 30 jich bylo zraněno.\n\nLeopold Šrom byl 17. června 1991 rozkazem prezidenta V. Havla povýšen do hodnosti plukovník.\n\n"}
{"id": "161699", "url": "https://cs.wikipedia.org/wiki?curid=161699", "title": "Cult", "text": "Cult\n\nVýraz Cult může být použit v několika různých významech:\n"}
{"id": "161957", "url": "https://cs.wikipedia.org/wiki?curid=161957", "title": "Encore - Live and Direct", "text": "Encore - Live and Direct\n\nEncore - Live and Direct je první koncertní album německé skupiny Scooter. Bylo vydáno roku 2002 a je na něm 18 písniček. Album je záznam koncertu, který se uskutečnil v německém Kölnu v rámci turné ke kompilaci „Push The Beat For This Jam“. Koncert vyšel také na DVD Encore (The Whole Story).\n\n"}
{"id": "161979", "url": "https://cs.wikipedia.org/wiki?curid=161979", "title": "1981 v dopravě", "text": "1981 v dopravě\n\nTento článek obsahuje seznam událostí souvisejících s dopravou, které proběhly roku 1981.\n\n\n\n\n"}
{"id": "161981", "url": "https://cs.wikipedia.org/wiki?curid=161981", "title": "Zvětšený septakord", "text": "Zvětšený septakord\n\nZvětšený septakord je pojem z oboru hudební teorie označující poměrně zřídka používaný typ čtyřzvuku charakteristický především alterovanou zvětšenou kvintou.\n\nJedná se o akord obsahující kromě svého základního tónu ještě velkou tercii, zvětšenou kvintu a velkou septimu. Z hlediska terciového systému je zvětšený septakord rozšířením zvětšeného kvintakordu.\n\nZvětšený septakord je značen velkým písmenem názvu základního tónu, který je doplněn o horní index \"7maj\" (ten se obecně používá ke značení velké septimy) a horní index \"5+\" pro označení zvětšené kvinty:\n\nExistují také některá alternativní značení, nejčastěji:\n\nNásledující tabulka obsahuje složení zvětšeného septakordu od jednotlivých základních tónů:\n\nZvětšený septakord lze teoreticky použít k harmonizaci třetího stupně na stupnicích harmonická moll a melodická moll. Ve skutečnosti je v této funkci častější zvětšený kvintakord. Zvětšený septakord se používá spíše v jazzu jako ostatní alterované akordy - například k vyjádření chromatických postupů.\n\n"}
{"id": "162110", "url": "https://cs.wikipedia.org/wiki?curid=162110", "title": "Akordová značka", "text": "Akordová značka\n\nAkordová značka (nebo Akordická značka) je zjednodušený zápis akordu mimo běžnou notaci. Používá se tam, kde nezáleží na konkrétní výšce tónů v akordu, ale pouze na jejich harmonické funkci. Příkladem je kytarový doprovod písně, kde je zpěv zapsán jako melodická linka a kytara obstarává harmonický a rytmický doprovod pouze na základě akordových značek.\n\nAkordová značka určuje základní tón, tónorod (dur nebo moll) a jednotlivé tóny akordu.\n\nNejstarším druhem akordové značky byl tzv. číslovaný bas (\"basso continuo\"), který se objevil již v 16. století. Ten kombinoval notové písmo s čísly, která udávala vzdálenosti ostatních tónů od basové noty. Z tohoto očíslování později vzniklo akordové názvosloví. Písmena se pro označení akordů začala používat až v 19. století.\n\nPoznámka: V článku je často používán zápis vyjadřující rovnost intervalů ve smyslu temperovaného ladění z harmonického hlediska. Co se týká skutečné velikosti akordu (z melodického hlediska), je zápis velká sexta = velká tercdecima samozřejmě nesprávný.\n\nZápis akordových značek vzniknul na mnoha místech současně jako pomůcka pro zjednodušení notace především u jazzových orchestrů, není proto dodnes sjednocen do celosvětově respektovaného jednotného systému - existuje v něm řada dvojic i trojic značek, které mají shodný význam.\n\nNa čem se naopak většina hudebníků používajících akordické značky shodne, je budování akordů (a tím i jejich značení) na základě terciového systému. Podle tohoto systému jsou k základnímu tónu akordu postupně přidávány (po terciích) další intervaly - tercie, kvinta, septima, nona, undecima a tercdecima. Ostatní intervaly se v akordu vyskytují jako harmonicky shodné s některým z těchto akordů (například kvarta = undecima) nebo jako alterace některého z vyjmenovaných akordů (například velká sexta jako zmenšená septima).\n\n\nPokud není značeno jinak, obsahuje akord všechny výše uvedené intervaly až do nejvyššího vyznačeného. Interval, který není vyznačen, je obsažen ve své nejjednodušší číselné podobě. Pokud není vyznačen žádný vyšší interval (septima, nona, undecima, tercdecima), jedná se o trojzvuk složený ze základního tónu, tercie a kvinty - o kvintakord.\n\nPříklady:\n\nPokud je třeba vynechat některé vyšší intervaly (septimu, nonu nebo undecimu) a použít pouze nejvyšší, přidává se před jeho index zkratka add (= připojit).\n\nPříklad:\n\nNa místo horního indexu add13 se používá zkratka 6.\n\nPříklad:\n\nPro zmenšený septakord složený ze základního tónu, malé tercie, zmenšené kvinty a zmenšené septimy (= velká sexta) se používá přípona dim nebo o.\n\nPříklad:\n\nZkratka 4sus se používá pro takzvanou průtažnou kvartu, která nahrazuje tercii. Zde je důležité si uvědomit rozdíl mezi 11 nebo add11 (v takovém akordu je přítomna normální velká nebo malá tercie) a akordem 4sus, který místo tercie obsahuje kvartu.\n\nPříklad:\n\nŘidčeji je také používána zkratka 2sus - jedná se o nahrazení tercie velkou sekundou (tj. o zmenšenou tercii) - je třeba nezaměňovat s přidanou nonou add9.\n\nPředevším ve folkových zápisech je sus vynecháváno, takže následující dvojice zápisů jsou shodné:\n\nTak, jak jsou akordické značky obvykle používány (pro doprovod), nehraje příliš velký význam, který obrat vyznačeného akordu bude zahrán. Pokud je třeba zvýraznit použití konkrétního obratu, používá se zlomková značka, která v čitateli obsahuje značku akordu a ve jmenovateli předepisuje basový tón, který má být použit (tím je dán obrat akordu).\n\nPříklady:\n\nPro zjednodušení zápisu může být ve značení akordu vynechán basový tón.\n\nVrátíme-li se k prvnímu příkladu, jsou podle tohoto pravidla následující dvě akordové značky ekvivalentní:\n\nSeznam nejběžněji používaných akordových značek je uveden v samostatném článku Seznam akordových značek.\n\n\n"}
{"id": "162155", "url": "https://cs.wikipedia.org/wiki?curid=162155", "title": "Košíkovský potok", "text": "Košíkovský potok\n\nKošíkovský potok je levostranný přítok Botiče v oblasti Chodova (městská část Praha 11) a Hostivaře (Praha 15). Je dlouhý 2,5 km. Jeho povodí zahrnuje 4,78 km².\n\nKošíkovský potok pramení na sídlišti Jižní Město I severně od Chodovské tvrze. Odtud teče východním směrem podél severního okraje sídliště. V místech, kde protéká mezi Jižním Městem a sídlištěm Košík, jsou na něm vybudovány 2 retenční nádrže. Ty sice neslouží ve větší míře k rekreaci, ale vzhledem k blízkosti kompaktní zástavby Jižního Města jsou příjemným krajinotvorným prvkem.\n\nOdtud teče Košíkovský potok mezi severním okrajem hostivařského lesoparku a kolonií rodinných domků Na Košíku. Po ní získal Košíkovský potok své jméno.\n\nV oblasti přírodní památky Meandry Botiče těsně pod hrází Hostivařské přehrady se vlévá do Botiče. Na své cestě nepřijímá Košíkovský potok žádný významnější přítok.\n\nKošíkovský potok původně pramenil mnohem jižněji, přibližně v prostoru dnešní stanice metra Opatov. Odtud tekl severozápadním směrem tehdejším centrem vesnice Chodov. Napájel přitom několik rybníčků a původně i vodní příkop kolem Chodovské tvrze. Při výstavbě sídliště Jižní Město I byla tato část toku částečně zasypána a částečně svedena pod zem. Proto se dnes Košíkovský potok objevuje na povrchu až severně od Chodovské tvrze.\n\n"}
{"id": "162207", "url": "https://cs.wikipedia.org/wiki?curid=162207", "title": "Karl Lachmann", "text": "Karl Lachmann\n\nKarl Konrad Friedrich Wilhelm Lachmann (4. března 1793, Braunschweig – 13. března 1851, Berlín) byl německý filolog, jeden z průkopníků germanistiky v dnešním slova smyslu.\n\nVe své době významné byly jeho práce o \"Písni o Nibelunzích\" (\"Über die ursprüngliche Gestalt des Gedichts der Nibelunge Noth\", 1816, \"Der Nibelunge Noth und die Klage\", 1826). Také spolupracoval s filologem Georgem Friedrichem Beneckem na díle \"Iwein: Der riter mit dem lewen\" (Berlin, 1827).\n\nV pozdější době se o správnosti některých Lachmannových závěrů vedly spory a jeho studie dnes bývají považovány za zastaralé.\n\n"}
{"id": "162209", "url": "https://cs.wikipedia.org/wiki?curid=162209", "title": "Wilhelm Scherer", "text": "Wilhelm Scherer\n\nWilhelm Scherer (26. dubna 1841 Schönborn – 6. srpna 1886 Berlín) byl rakouský silně pozitivisticky zaměřený germanista.\n\n\n"}
{"id": "162212", "url": "https://cs.wikipedia.org/wiki?curid=162212", "title": "Julius Caesar Scaliger", "text": "Julius Caesar Scaliger\n\nJulius Caesar Scaliger nebo také Giulio Cesare della Scala (23. dubna 1484, Riva del Garda – 21. října 1558, Agen, Francie) byl italský humanistický lékař a filolog. Zabýval se mimo jiné teorií básnictví.\n\n"}
{"id": "162218", "url": "https://cs.wikipedia.org/wiki?curid=162218", "title": "Seznam akordových značek", "text": "Seznam akordových značek\n\nTento článek obsahuje formou tabulky seznam nejběžnějších akordových značek.\n\nVe sloupci obsahujícím intervalové složení jsou použita čísla intervalů (2 = sekunda, 3 = tercie, …) doplněná o bližší specifikaci:\n\n"}
{"id": "162219", "url": "https://cs.wikipedia.org/wiki?curid=162219", "title": "Brno-Bohunice", "text": "Brno-Bohunice\n\nBrno-Bohunice je městská část na jihozápadě statutárního města Brna. Je tvořena městskou čtvrtí Bohunice (německy \"\"), původně samostatnou obcí, která byla k Brnu připojena v roce 1919. Její katastrální území má rozlohu 3,02 km². Samosprávná městská část vznikla 24. listopadu 1990. Žije zde přes 14 000 obyvatel.\n\nPro účely senátních voleb je území městské části Brno-Bohunice zařazeno do volebního obvodu číslo 58.\n\nÚzemí městské části Brno-Bohunice hraničí na západě s městskou částí Brno-Starý Lískovec, na severozápadě s městskou částí Brno-Nový Lískovec, na severu a východě s městskou částí Brno-střed, na jihovýchodě s městskou částí Brno-jih a na jihu s obcí Moravany.\n\nBohunice mají spíše městský charakter a zvlněnou krajinu se znatelnými výškovými rozdíly v zástavbě městské části. Tvoří je rozsáhlé panelové sídliště, v jehož středu se nachází zástavba zbytku původní vesnice. Jižně od původní zástavby protéká říčka Leskava. Zajímavostí východní části sídliště je, že jsou zdejší ulice pojmenovány podle svazových republik bývalého Sovětského svazu. Severně od sídliště se na severní straně Jihlavské ulice rozkládá přilehlý rozsáhlý areál Fakultní nemocnice Brno, který zasahuje i na území sousední městské části Brno-Starý Lískovec, a sousední vysokou zdí obehnaný areál zdejší vazební věznice, od něhož se směrem na východ nachází budova zdejšího nákupního centra Kaufland. V nejzápadnější části katastru Bohunic vyrostla roku 2008 severní polovina obchodního centra Campus Square, jehož jižní polovina se nachází již v katastrálním území sousední městské části Brno-Starý Lískovec. V Bohunické části tohoto obchodního centra se nachází například hypermarket společnosti Tesco.\n\nPřestože jižním okrajem katastru Bohunic prochází dálnice D1 z Prahy do Brna, nemá na ni městská část ze svého území žádné přímé napojení. Severně od ní a jižně od Leskavy zde prochází také železniční trasa z Brna do Střelic. Spojení se středem města zajišťuje dopravní podnik města Brna prostřednictvím tramvajových linek číslo 6 a 8 (jedou ze Starého Lískovce do Králova Pole / Líšně, či naopak) a několika autobusových a trolejbusových linek. Spojení se St. Lískovcem zajišťují tramvajové linky č. 6, 8 a 10, trolejbusové linky č. 25, 37 a autobusové linky č. 50, E50, E56, 69 a 82. V noci dopravu zajišťují noční autobusové linky N90, N91 a N96.\n\nPrvní zmínka o Bohunicích je ze září 1237. Malá okrajová část \"(pozemky patřící původně ke Starému Brnu)\" moderního katastru Bohunic byla připojena k Brnu už 6. července 1850, avšak katastr tehdejší obce Bohunic až 16. dubna 1919. V souvislosti s rozsáhlou katastrální reformou Brna ze druhé poloviny 60. let 20. století došlo také ke znatelným úpravám katastrálních hranic Bohunic: celá východní část katastru s velkou částí areálu Kohnovy cihelny a pozemků kolem Brněnského krematoria, dále o svoji část Nového Lískovce, jakož i zalesněné území východně od něho; pro změnu získaly část katastru Horních Heršpic a od Lískovce zástavbu na západní straně Humenné ulice. Koncem 60. let 20. století bylo rozhodnuto vybudovat v nevyužitých částech Bohunic a Starého Lískovce sídliště pro 30 000 lidí, jehož výstavba začala roku 1971 na východě bohunického katastru mezi areálem ústředního hřbitova a zástavbou původní obce, jejíž některé části byly nakonec zbořeny. Výstavba sídliště zasáhla velmi citelně do života bohunických občanů. Půda a pole, zahrádky a sady, na kterých hospodařily celé generace, byly postupně násilně vyvlastňovány nebo za směšnou cenu pod nátlakem vykupovány. Bohunice a jejich okolí se od roku 1973 pomalu měnily v obrovské staveniště. Vše, co stálo v cestě výstavby panelových domů a dálnice, muselo pryč. Majitelé nemovitostí, ve kterých bydleli po mnoho staletí jejich předci, byli ze svých domovů vyhnáni a přestěhováni do panelových bytů. Výše zmíněná výstavba sídliště na katastrech Bohunic a Starého Lískovce byla též důvodem návrhu na výraznou změnu hranice mezi oběma katastry, která byla projednána s odborem Vnitřních věcí Národního výboru města Brna dne 20. prosince 1978. Bylo navrženo, aby nová hranice vstoupila v platnost k 1. dubnu 1979. K Bohunicím ze Starého Lískovce přešlo necelých 14 hektarů, přičemž většinu nové hranice vytvořila téměř celá ulice Osová, respektive východní okraj silnice v této ulici. Rozloha Bohunic se tím rozrostla z 279,6 hektarů na 293,4 hektarů a hranice mezi oběma katastry se prodloužila z 1108 metrů na 1326 metrů. K 17. únoru 2011 pak vstoupila v platnost další změna hranice mezi Starým Lískovcem a Bohunicemi, tentokrát na křižovatce ulic Osová a Jihlavská, kdy ze Starého Lískovce přešlo k Bohunicím 4221 m², zatímco z Bohunic ke Starému Lískovci 3609 m². Ke 12. únoru 2014 nabyla účinnosti drobná změna hranice Bohunic a Pisárek, a tím zároveň i změna hranice městských částí Brno-Bohunice a Brno-střed v ulici Vinohrady, kdy z Bohunic přešly k Pisárkám (tedy k městské části Brno-střed) parcely o rozloze 42 m². Tyto pozemky náležely do 60. let 20. století ke katastrálnímu území Staré Brno a Vídeňka.\n\n\n\n\n"}
{"id": "162220", "url": "https://cs.wikipedia.org/wiki?curid=162220", "title": "Bohunice", "text": "Bohunice\n\nNázev Bohunice má více sídel:\n"}
{"id": "162221", "url": "https://cs.wikipedia.org/wiki?curid=162221", "title": "Erik (Terry Pratchett)", "text": "Erik (Terry Pratchett)\n\nErik (stylizováno jako \"<del>Faust</del> Erik\", anglicky \"Eric\") je fantasy kniha Terryho Pratchetta, devátá ze série \"Zeměplocha\".\n\nV Ankh-Morporku se dějí divné věci. Ulicemi a uličkami probíhá neviditelná postava a strašlivě úpí. Když se objeví i v Neviditelné univerzitě a naruší tamní klid, rozhodnou se mágové provést obřad AškEnte a vyvolat Smrtě. Ten se zjeví a mágům sdělí, že oním duchem není nikdo jiný než Mrakoplaš, který uvízl v Podzemních rozměrech (viz Magický prazdroj). Dle Smrtě existuje jen minimální šance, že by se mu podařilo vrátit se do reálného světa.\nLeč stalo se. A stalo se díky čtrnáctiletému démonologovi Eriku Čtvrtečkovi. Tomu se podařilo Mrakoplaše zachránit z Podzemních rozměrů omylem, když se pokoušel vyvolat démona za účelem plnění přání.\nTím, kdo neměl žádnou radost z Mrakoplašova objevení je zejména král démonů Astfgl. Ten se nedávno ujal úřadu a rozhodl se peklo modernizovat. Erika Čtvrtečku chtěl prostřednictvím jednoho ze zkušených démonů ovládnout. Nezbývá mu tedy, než se o to pokusit prostřednictvím Mrakoplaše.\nMrakoplaš se mezi tím pokouší (marně) přesvědčit Erika, že není démonem a nemůže mu splnit jeho „běžná“ přání: stát se pánem všech království světa, setkat se s nejkrásnější ženou světa a žít věčně. Mrakoplaš se ho pokouší přesvědčit, že to nedokáže, ale díky králi démonů tu schopnost náhle má. Potíž je pouze v tom, že peklo přání splní, ale obvykle tak, aby žadatel nedostal nic.\nNejdříve dostane Erik celý kontinent - visí v obrovské výšce nad ním. Jenomže mu to nestačí a požaduje i hold od králů. Díky Mrakoplašovi se mu dostane hold od krále Tezumánců. Potíž je v tom, že oni hold skládají každému, kdo bude brzo obětován. V poslední chvíli se objeví Zavazadlo a Erika s Mrakoplašem zachrání.\nPoté se oba zjeví nejen na jiném místě, ale dokonce i v jiném čase. Ukáže se, že se v minulosti připletli k dobývání Tsortu Effebiánci kvůli únosu krásné Eleonory (parodie na únos Heleny a dobývání Tróje). A tak poté, co obléhatele omylem vpustí do města, podaří se jim dostat se až do hradu a tam se Erik setká s nejkrásnější ženou světa - Eleonorou. Její krása však po letech obléhání poněkud povadla a zakulatila se, navíc i kvůli sedmi dětem, které porodila.\nDalším místem, kde se Mrakoplaš s Erikem objeví je počátek stvoření. Setkávají se se samotným Stvořitelem. Vidí, jak vzniká vesmír a Zeměplocha. Erik si připadá obelhaný - chtěl přece žít věčně. Mrakoplaš mu ale vysvětluje, že žít věčně znamená žít od samého začátku věčnosti. Stojí na pláži a potrvá mnoho tisíc let, než se objeví první život.\nNakonec se Mrakoplaš s Erikem objevují v Pekle. Tohle peklo je ale modernizované. Nemučí se pomocí ohně, ale pomocí nudy a beznaděje, všude jsou květináče s umělými květinami a klienti se podrobuje korektivní terapii. A zatímco Mrakoplaš s Erikem hledají cestu ven, nespokojení démoni svrhnou krále Pekel Astfgla. Erik s Mrakoplašem po schodišti (tvořeném ze samých dobrých úmyslů) opouštějí Peklo.\n\n"}
{"id": "162222", "url": "https://cs.wikipedia.org/wiki?curid=162222", "title": "Dorothy Maud Wrinchová", "text": "Dorothy Maud Wrinchová\n\nDorothy Maud Wrinchová (12. září 1894, Rosario, Argentina – 11. únor 1976; od roku 1922 Nicholsonová, od roku 1941 Glaserová) byla matematička a teoretická biochemička. Proslula svým pokusem o vysvětlení struktury proteinů s použitím matematických principů. Je oceňována za přínos a inspiraci v oblasti molekulární biologie.\n\nNarodila se v Rosariu v Argentině. Jejími rodiči byli anglický inženýr Hugh Edward Hart Wrinch a Ada Souter. Rodina se však brzy vrátila do Anglie a Dorothy pak vyrůstala v Surbitonu, blízko Londýna. Navštěvovala zde střední školu Surbiton. V roce 1913 zahájila studia matematiky na universitě Girton College v Cambridge. Promovala v roce 1916. Při dalších studiích přírodních věd se seznámila s Bertrandem Russellem. Když pak byl Russell vězněn za protiválečné aktivity, Wrinchová byla jeho neplaceným vědecký pracovníkem a osobním tajemníkem.\n\nJejí kariéra se rozděluje na dvě období. Mezi rokem 1918 až 1932 publikovala 20 zpráv o teoretické a aplikované matematice a 16 o vědecké metodologii a filozofii vědy. Russell měl silný vliv na její filozofickou práci. Také psala řadu článků pro Harolda Jeffreyse — ty pak tvořily základ její knihy z roku 1931 \"Scientific Inference\" (\"Vědecké usuzování\").\n\nWrinchová byla neúnavná a produktivní. V roce 1929 se stala první ženou, která obdržela Oxfordský titul DSc. Její profesionální pozice byla přesto vždy nejistá. V roce 1918 byla jmenovaná docentkou matematiky na Londýnské univerzitě, ale po dvou letech se vrátila k výzkumu. V roce 1922 se vdala za matematického fyzika Johna Williama Nicholsona. Nicholson byl členem Balliola College v Oxfordu, a proto se přestěhovala do Oxfordu. Tam vykonávala různé dočasné práce po celých 16 let. V roce 1927 se jim narodila dcera Pamela. Její kniha o rodičovství, věnovaná Russellovi, znamenala odvážnou práci v oblasti sociologie. Nichols byl v roce 1930 uznán jako duševně nemocný. V roce 1937 bylo Wrinchino manželství s ním proto rozvedeno.\n\nV roce 1932 byla Wrinchová jednou ze zakladatelů \"Biotheoretical Gathering\", mezioborové skupiny, která usilovala o vysvětlení života pomocí objevů o tom, jak fungují proteiny. Svůj model struktury proteinu nazvala cyklolovou strukturou (\"cyclol structure\"). Model vyvolal značnou polemiku. Do roku 1939 byly chemikem Linusem Paulingem nahromaděny důkazy proti modelu a model byl prohlášený za zcela chybný. V těchto debatách pociťovala nedostatek znalostí z chemie.\n\nV roce 1939 se ona a její dcera přestěhovala do Spojených států. V roce 1941 se provdala za Otto Charlese Glasera, předsedu katedry biologie a náměstka prezidenta Amherst College. Od roku 1942 do roku 1971 s ním pracovala jako vědecký pracovník na Smith College.\n"}
{"id": "162225", "url": "https://cs.wikipedia.org/wiki?curid=162225", "title": "Benedikt XIII.", "text": "Benedikt XIII.\n\nBenedikt XIII. (narozen jako Pietro Francesco Orsini, později užíval jména Vincenzo Maria Orsini (2. února 1649 Gravina in Puglia – 21. února 1730 Vatikán) byl v letech 1724–1730 245. papež katolické církve.\n\nPocházel z řad vysoké italské šlechty, z rodiny Orsiniů.\n\nZa svého pontifikátu kritizoval nákladný životní styl italského duchovenstva a kardinálů. 19. března 1729 svatořečil Jana Nepomuckého.\n\n"}
{"id": "162227", "url": "https://cs.wikipedia.org/wiki?curid=162227", "title": "Robert van Gulik", "text": "Robert van Gulik\n\nRobert Hans van Gulik (9. srpna 1910 – 24. září 1967) byl velmi vzdělaný nizozemský orientalista, diplomat, hudebník (hrál na citeru čchin) a spisovatel, nejlépe známý jako autor detektivních příběhů o soudci Ti, jejichž hlavní postavu si vypůjčil z čínského detektivního románu z 18. století \"Slavné případy soudce Ti\".\n\nRobert van Gulik vyrůstal v Indonésii, kde se také naučil čínsky. Od roku 1935 působil jako nizozemský diplomat v Japonsku, v Číně, v Indii a v Libanonu. Od roku 1965 až do své smrti na rakovinu v roce 1967 pak byl nizozemským velvyslancem v Japonsku.\n\nV roce 1949 Robert van Gulik přeložil do angličtiny čínský detektivní román z 18. století \"Slavné případy soudce Ti\" a vydal jej v Tokiu. Hlavní postava tohoto románu, soudce Ti, je založena na skutečné historické postavě soudce a státníka Ti Žen-ťie, který žil na konci 7. století v období dynastie Tchang, avšak v románu se vyskytují četné anachronismy z dynastie Ming (podobné anachronismy později Gulik záměrně vkládal do svých vlastních děl).\n\nDíky překladu tohoto zapomenutého díla se Robert van Gulik začal zajímat o čínské detektivní příběhy a rozhodl se, že zkusí sám jeden takový příběh napsat. Takto vznikl román \"The Chinese Bell Murders\", který Robert van Gulik psal od roku 1948 do roku 1950 a ve kterém si „vypůjčil“ soudce Ti a jeho pomocníky ze \"Slavných případů soudce Ti\".\n\nVan Gulikovy příběhy soudce Ti pokračují v dlouhé tradici čínských detektivních příběhů a úmyslně zachovávají řadu klíčových prvků této literární kultury. Zejména soudce Ti ve většině van Gulikových románů souběžně řeší tři různé a často na sobě nezávislé detektivní případy, jak je to ve starých čínských detektivních románech obvyklé. Otázka, kdo zločin spáchal, resp. „utajení“ odpovědi na ni před čtenářem až do samého závěru příběhu, také nestojí tolik v centru pozornosti, jako je tomu v západních detektivkách, i když přece jen více, než v tradičních detektivkách čínských. Řadu svých románů o soudci Ti van Gulik také sám ilustroval.\n\nNa van Gulikovy příběhy soudce Ti navázali po jeho smrti francouzský spisovatel Frédéric Lenormand a čínsko-americký spisovatel Ču Siao Ti. Z inspirace van Gulikovými detektivními romány vychází také Ingrid J. Parker ve svých detektivních příbězích ze starého Japonska.\n\nTaké Vlastimil Vondruška používá podobné schéma ve svých detektivních knihách o vyšetřovateli Oldřichovi z Chlumu, i když ve zcela jiném prostředí..\n\nRobert van Gulik studoval v letech 1929 až 1934 \"Indisch Recht\" (právo nizozemské Indie) a \"Indologii\" (indonéskou kulturu) na Leidenské univerzitě a doktorát získal za disertační práci o kultu koně v severovýchodní Asii. I v průběhu své kariéry diplomata však pokračoval ve svých studiích. Za svůj život napsal kolem dvaceti esejů a monografií o různých tématech, a to zejména (byť nikoli výlučně) o různých aspektech čínské kultury.\n\nVe své době byl Robert van Gulik uznáván jako evropský expert na čínské císařské právo.\n\n\n\n\n\n"}
{"id": "162230", "url": "https://cs.wikipedia.org/wiki?curid=162230", "title": "Vasco da Gama (Goa)", "text": "Vasco da Gama (Goa)\n\nVasco da Gama (konkánsky वासको डा गामा, \"Váskó dá Gámá)\" (často zkracováno jen na Vasco वासको) je město ve státě Goa ležícím na západním pobřeží Indie. Je pojmenováno podle portugalského cestovatele Vasca da Gamy. Vasco je jedním z největších měst státu Goa, podle odhadů v něm žije přes 100 000 obyvatel. Je také nejdůležitějším přístavem a správním centrem okresu Mormugoa. Leží na západním výběžku poloostrova Mormugoa u ústí řeky Zuari, asi 30 km od Panaji, hlavního města státu Goa.\n\nMěsto bylo založeno v roce 1543 a patřilo Portugalsku až do roku 1961, kdy byl stát Goa připojen k Indii. Od té doby je ve městě indická námořní základna, jejíž vojáci střeží letiště Dabolim a vlastně celý na turistice závislý ministát Goa.\n\nVasco má dobré dopravní spojení silniční (dálnice NH 17A), železniční (South Central Railway), námořní (přístav Mormugoa) i letecké (mezinárodní letiště Dabolim), díky čemuž se stalo důležitým turistickým centrem.\n\nMezi turisticky zajímavá místa patří vyhlídka Pilot Point na Headland Sada nabízející překrásný pohled na přístav, ústí řeky Zuari a Arabské moře. Pěšky dostupná pláž Baina Beach je považována za jednu z nejbezpečnějších pláží ve spolkovém státě Goa. Pláž Bogmalo Beach (od města vzdálena asi 7 km) je jednou z nejkrásnějších pláží, které Goa nabízí.\n\nNámořní lodě ČNP z přístavu v Marmagoa odvážely do Čech železnou rudu. Ještě v roce 1975 žili na plážích kolem města hippies z celého světa.\n"}
{"id": "162232", "url": "https://cs.wikipedia.org/wiki?curid=162232", "title": "Skluzavka", "text": "Skluzavka\n\nSkluzavka (též klouzačka) je dětská atrakce vyskytující se nejčastěji na dětských hřištích, u bazénů, přírodních vodních ploch určených ke koupání, v současnosti též v dětských koutcích,obchodních center a v dětských pokojích.\nPrvní skluzavky byly vyrobeny již na počátku 20. století a dětem dělají radost dodnes. Většina z nich se v dnešní době vyrábí z plastu, jenž je pokrytý UV filtrem – ten chrání klouzačku před slunečním zářením, které by mohlo materiál poškodit.\n\n\n"}
{"id": "162241", "url": "https://cs.wikipedia.org/wiki?curid=162241", "title": "Župkov (potok)", "text": "Župkov (potok)\n\nŽupkov je potok v Horním Pohroní ve východní části okresu Brezno. Je dlouhý 3,4 km a je tokem III. řádu.\n\nPramení ve Stolických vrších. Do Hronu se vlévá zleva u osady Červená Skala v nadmořské výšce přibližně 792 m.\n"}
{"id": "162249", "url": "https://cs.wikipedia.org/wiki?curid=162249", "title": "Debrecín", "text": "Debrecín\n\nDebrecín ( , , ) je město ve východním Maďarsku, 190 km východně od Budapešti a 30 km od rumunských hranic. Je správním městem župy Hajdú-Bihar. Žije zde obyvatel. Je tak druhým největším maďarským městem. Západně od města se nachází národní park Hortobágy. Debrecín je přezdíván „kalvinistický Řím“. Po městu jsou pojmenovány Debrecínské párky.\n\nMěsto vzniklo sloučením obcí a je poprvé zmíněno v roce 1235 pod názvem \"Debrezun\".\n\nOkolí města bylo osídleno již v prehistorických dobách, a když sem na konci 9. století dorazili Maďaři, nalezli zde slovanskou/staroslovenskou kolonii. Bohatství města bylo založeno na soli, obchodu s kožešinami a chovu dobytka. Dobrou politikou bylo město ušetřeno rabování a vzkvétalo i za turecké okupace.\nPo dobytí Budy bylo od ledna 1849 \"hlavním městem\" maďarské revoluce a boje za nezávislost. Dnes je Debrecín známý rozmanitým kulturním životem, například barvami hýřícím Květinovým karnevalem 20. srpna, jazzovými dny a Letní univerzitou pro cizince, kteří se chtějí naučit maďarsky.\n\nSymbolem města je klasicistní Velký kalvínský kostel z roku 1821, který se svojí kapacitou 3000 míst je největší kostel tohoto vyznání v Maďarsku.\n\nVelmi pozoruhodné je i Kálvin tér, kalvínský Malý kostel, Červený kostel v Kossuth utca, Synagoga v Pásti utca, řeckokatolický chrám na Attila tér, Vědecká univerzita Lajose Kossutha na Egyetem tér, kostel sv. Anny a mlýn na rohu Böszörményi út, je největším větrným mlýnem ve střední Evropě.\n\nVývoj počtu obyvatel v Debrecínu:\n\n\nRodáci\n\nŽijící ve městě\n\n\n\n"}
{"id": "162258", "url": "https://cs.wikipedia.org/wiki?curid=162258", "title": "Chyba", "text": "Chyba\n\nChyba může představovat odchylku od normy nebo požadovaného stavu, popř. porušení daných pravidel.\n\nVe statistice chyba není „omyl“, ale rozdíl mezi vypočítanou, očekávanou nebo změřenou hodnotou a hodnotou skutečnou nebo teoreticky správnou.\n\n\n\n\n"}
{"id": "162259", "url": "https://cs.wikipedia.org/wiki?curid=162259", "title": "Nikolai Frederik Severin Grundtvig", "text": "Nikolai Frederik Severin Grundtvig\n\nNikolai Frederik Severin Grundtvig (8. září 1783, Udby – 2. září 1872, Kodaň) byl dánský básník, historik, filosof, teolog, spisovatel, pastor, politik, titulární biskup a filolog období romantismu, jehož dílo se vyznačuje liberálním spojením luteránské teologie, severských tradic a praktické demokratické sociální politiky a vzdělávací práce. Je jednou z nejvýznamnějších osob dánské historie, na jehož myšlenkách vyrostlo dánské národní uvědomění. Zásadním způsobem ovlivnil dánskou státní církev, politický systém a teroii i praxi vzdělávání ve své vlasti.\n\nPocházel z rodiny ortodoxního luteránského kněze z Udby v jihovýchodním Sjællandu. Od roku 1798 studoval na latinské katedrální škole v Aarhusu a roku 1801 byl přijat ke studiu teologie na Kodaňské univerzitě. Po vlivem přednášek dánsko-německého filosofa Henrika Steffense přijal za své myšlenky německého romantismu o původní jednotě a harmonii, k niž lidstvo opět zamíří po překonání soupeřících sil.\n\nTeologickou zkoušku složil roku 1803, duchovní služba jej ale nepřitahovala. Stal se domácím učitelem v rodině na ostrově Langeland a studoval Goethovu a Schillerovu poesii, německou filosofii a islandské ságy. Zajínal se o severskou mytologii, kterou vykládal jako boj mezi duchovní silou a surovou hmotou. Roku 1808 se vrátil do Kodaně. Postihla jej těžká duševní choroba (maniodepresivní psychóza), po jejímž překonání se navrátil k ideám křesťanství. Roku 1811 byl vysvěcen na kněze a byl pak nějaký čas kaplanem u svého otce. \nPo smrti svého otce roku 1813 se opět vrátil do Kodaně, kde ve svých přednáškách vystupoval proti tehdejšímu racionalistickému směru představovaném teologem a politikem Henrikem Clausenem a svými luthersko-reformačními kázáními si znepřátelil církev. V důsledku toho mu bylo zakázáno kázat v kostelích.\n\nRoku 1820 byl ustanoven knězem v Præstø a roku 1822 v Christianshavnu v sousedství Kodaně. Jeho spory s Clausenem vyvrcholily roku 1825, když napsal pamflet \"Kirkens Gienmæle\" (\"Církevní replika\") jako odpověď na Clausenovu tiskem vydanou teologickou knihu. V pamfletu zpochybnil Clausenovy teologické znalosti a označil jej za heretika. Clausen podal stížnost ke dvornímu soudu a Grundtvig byl odsouzen za urážku na cti a pokutován.\n\nDůsledkem jeho sporu s Clausenem také bylo, že mu dánská cirkev zakázala pro jeho teologické názory na sedm let výkon povolání. Žil proto jako spisovatel a s podporou mecenášů založil časopis \"Theologisk maanedsskrift\" (\"Teologický měsíčník\"), kde publikoval své náboženské názory. Také navštívil v letech 1828-1831 několikrát Anglii za účelem studia anglosaštiny. Roku 1832 získal povolení opět kázat v Christianshavnu a roku 1839 byl jmenován knězem v kodaňské nemocnici ve Vartovu, kde působil až do smrti. Jeho teologické myšlenky byly plně rehabiltovány a roku 1861 byl jmenován biskupem. Prosazoval liturgickou svobodu kněží, zrušení nuceného křtu, občanskou rovnost vyznání a odloučení církve od státu a odsuzoval ortodoxní náboženský dogmatismus. Na jeho učení vznikl systém křesťanské filosofie, tzv. grundtvigianismus.\nOd roku 1844 se aktivně podílel na politickém životě. Povzbuzoval nadšenými písněmi studující mládež k boji za vlast a vydával týdeník \"Danskeren\". Po dánské březnové revoluci v roce 1848 se stal členem dánského Ústavního shromáždění. V letech 1849-1858 byl poslancem dánského parlamentu, kde patřil k opozici a hlasoval s levicí. Zabýval se rovněž vzdělávacím systémem, jehož cílem cílem mělo podle jeho názoru být vytváření podmínek pro svobodný rozvoj přirozených sil člověka. Na tomto základě vznikl systém tzv. lidových vysokých škol (\"folkehøjskoler\"), odsuzující mrtvé memorování a prosazující živé slovu ústního projevu navazující na skutečný život. \nByl třikrát ženat. Se svou první manželkou Elisabeth Christinou Margrethe Blicherovou (1887-1851) se oženil roku 1818 a měl s ní dva syny (Johana a Svenda) a dceru Metu. Druhé manželství s Ane Marií Elisou Toftovou (1813-1854) uzavřel roku 1851 devět měsíců pro smrti své první manželky. Ane Marie však zemřela již roku 1854 krátce po porodu syna Frederika. Jeho třetí ženou se stala Asta Adelheid Tugendreich Krag-Juel-Vind-Frijs (1826-1890). se kterou se oženil roku 1858 ve svých sedmdesáti pěti letech, což vyvolalo pobouření. Manželství však bylo šťastné a narodila se v něm dcera Asta Marie Elisabeth Frijs.\n\nJeho syn Johan (1822–1907) byl významným dánským archivářem a Svend (1824–1883) literárním vědcem, lingvistou. etnografem a sběratelem dánských lidových písní (především balad). Frederik (1854–1903) působil jako kněz v Iowě a byl folkloristou.\n\nJako spisovatel je Grundtvig autorem řady článků a polemik, lyrických a dramatických básní, biblických kázání, nábožných písní a žalmů, prací o severské mytologii a teologických, pedagogických i historických spisů. Cenné jsou i jeho překlady středověkých děl. V letech 1818 až 1823 přeložil z latiny dánskou národní kroniku \"Gesta Danorum\" Saxona Grammatica a z islandštiny \"Královské ságy\" Snorriho Sturlusona. Roku 1820 vydal první úplný dánský překlad staroanglického eposu \"Beowulf\" a roku 1840 přeložil anglosaskou báseň \"Fénix\", dílo básníka z tzv. Cynewulfovy školy. \n\n"}
{"id": "162281", "url": "https://cs.wikipedia.org/wiki?curid=162281", "title": "Karel Walach", "text": "Karel Walach\n\nKarel Walach (22. ledna 1934 v Tyře – 18. září 1990) byl významným laickým pracovníkem podzemní evangelizační a vzdělávací činnosti evangelické církve v Československu v době komunistického režimu a církevním kurátorem Slezské církve evangelické a. v.; civilním povoláním byl mistrem elektroúdržby válcoven Třineckých železáren.\n\nVyráběl amatérské filmy s duchovní tematikou (od r. 1959), ve svém domě vydával samizdatové tiskoviny pro vzdělávání laických pracovníků v církvi a pořádal pro ně školení. Udržoval čilé kontakty s představiteli misijních společností a jednotlivými křesťany v zahraniční (např. s představiteli Dětské misie, \"Eastern Europe Bible Mission\", s Hermou Stipper aj.). Působil též jako dirigent církevního pěveckého sboru v Oldřichovicích.\n"}
{"id": "162311", "url": "https://cs.wikipedia.org/wiki?curid=162311", "title": "Přítkov", "text": "Přítkov\n\nPřítkov je vesnice, část obce Proboštov v okrese Teplice, kraj Ústecký. Leží v Mostecké pánvi na úpatí Krušných hor zhruba 1,5 km severně od Proboštova, respektive 4 km severně od Teplic, a má charakter převážně obytný o počtu cca 70 domů.\n\nPrvní stopy osídlení v tomto regionu pocházely z období přechodu pozdní doby kamenné k době bronzové v letech 2200 až 1900 př. n. l. Nejstarší písemné zmínka o obci pochází z roku 1165 v listině, kterou královně Judita, druhá manželka knížete Vladislava II. věnovala Proboštov benediktinskému klášteru v Teplicích.\n\nPřítkov byl již od 13. století součástí krupského panství. Jeho německý název \"Judendorf\" je doložen v roce 1465, v roce 1512 pak jako \"Przitkov\". Od druhé poloviny 15. století se stal součástí panství teplického a víceméně sdílel osudy Proboštova. V letech 1870–1902 byl součástí obce novosedlické, od roku 1903 začal znovu samostatně existovat. Průmyslový převrat ve druhé polovině 19. století nezpůsobil takový růst obyvatel jako v Proboštově. Obyvatelstvo zde bylo převážně německé, proto byla obec silně zasažena odsunem Němců po druhé světové válce.\n\nSoučasný Proboštov, s nímž je správně spojen i Přítkov, má rozlohu 373 ha (Proboštov 258 ha, Přítkov 115 ha) a počet obyvatel se pohybuje okolo 2 300.\n\nMezi zajímavosti patří nedaleké zasypané důlní šachty na okraji Proboštova (po těžbě kaolínu nebo cínu?), kaliště na kraji Přítkova jako pozůstatek po těžbě nízkoprocentního fluoritového písku, místní spolek Ranč Severní hvězda a místní Obecní knihovna.\n\n"}
{"id": "162366", "url": "https://cs.wikipedia.org/wiki?curid=162366", "title": "1982 v dopravě", "text": "1982 v dopravě\n\nTento článek obsahuje seznam událostí souvisejících s dopravou, které proběhly roku 1982.\n\n\n\n\n\n\n"}
{"id": "162407", "url": "https://cs.wikipedia.org/wiki?curid=162407", "title": "1994 v dopravě", "text": "1994 v dopravě\n\nTento článek obsahuje seznam událostí souvisejících s dopravou, které proběhly roku 1994.\n\n\n\n\n\n\n\n\n"}
{"id": "162425", "url": "https://cs.wikipedia.org/wiki?curid=162425", "title": "Inuvik", "text": "Inuvik\n\nInuvik je malé městečko v severní arktické části Kanady (Severozápadní teritoria) a leží na pravém břehu delty řeky Mackenzie, asi 100 km od Beaufortova moře. Dřívější název zněl Inuwik a ve zdejším původním jazyce eskymáckého obyvatelstva znamená \"Místo člověka\". V roce 1996 měl Inuvik celkem 3296 obyvatel, ale kvůli kolísání ekonomických poměrů se počet obyvatel dost mění. V roce 2016 mělo město 3243 obyvatel.\n\nPrvním Evropanem, který se pohyboval v této oblasti, byl v roce 1789 Alexander MacKenzie, po němž je pojmenována řeka MacKenzie.\nInuvik byl založen v roce 1953, aby nahradil zdejší administrativní centrum, městečko Aklavik, ležící na západním břehu delty MacKenzie a které bylo několikrát zničeno povodněmi a které se už nemělo kam rozšiřovat. Nově založené město, ležící asi 100 km na východ od Aklaviku, se pojmenovalo New Aklavik, ale v roce 1958 bylo přejmenováno na Inuvik kvůli lepšímu rozlišování obou obcí. Status obce získal v roce 1967, v roce 1970 byl označen za město, v němž byl zvolen také starosta a zastupitelstvo. V roce 1979 byla dokončena Dempsterova dálnice, vedoucí také přes Inuvik a tím se město zařadilo do kanadského dálničního systému. Navíc je Inuvik nejsevernějším městem tohoto systému. Pozoruhodností je, že na dálnici (která se chlubí tím, že je po ní možný i provoz v létě, kdy je půda obvykle rozblácená, zatímco v zimě jsou zdejší cesty sjízdné díky zpevnění mrazem) navazuje ještě další úsek, pokračující na sever do vesničky Tuktoyaktuk, ležící přímo na břehu Beaufortova moře, resp. Arktického oceánu.\n\nV letech 1971 až 1990 byl jedním z hlavních ekonomických pilířů Inuviku kanadská vojenská základna a také petrochemický průmysl.\n\nInuvik má subarktické klima s dlouhými, mrazivými zimami a krátkými, teplými léty. Průměrná lednová teplota činí -27,6 °C a průměrná červencová teplota 14,2 °C. Na to, že leží nedaleko od Severního ledového oceánu, je zde ovšem ještě poměrně teplo - je to jedna z nejsevernějších oblastí výskytu tajgy v Kanadě.\n"}
{"id": "162435", "url": "https://cs.wikipedia.org/wiki?curid=162435", "title": "Caliban (měsíc)", "text": "Caliban (měsíc)\n\nCaliban je 16. měsíc v pořadí od planety Uran. Planetu obíhá ve vzdálenosti 7 100 000 kilometrů. Jeho velikost je 72 kilometrů a hmotnost dosahuje 7,4×10 kg. Byl objeven kolektivem pozorovatelů (Brett J. Gladman, Philip D. Nicholson, Joseph A. Burns a John J. Kavelaars) 16. září 1997. Byl provizorně nazván S/1997 U 1 a poté pojmenován po jedné z postav divadelní hry \"Bouře\" od Williama Shakespeara.\n\nDoba oběhu kolem planety a doba jedné otáčky kolem osy nejsou známé.\n"}
{"id": "162457", "url": "https://cs.wikipedia.org/wiki?curid=162457", "title": "Náměstí Republiky (Plzeň)", "text": "Náměstí Republiky (Plzeň)\n\nNáměstí Republiky v Plzni je nejdůležitějším a nejvýznamnějším náměstím města.\n\nNáměstí obdélníkového půdorysu o rozměrech 139 × 193 m je jedno z největších v Evropě. Leží ve středu městské památkové rezervace a nachází se na něm řada významných památek, například katedrála svatého Bartoloměje, plzeňská radnice, biskupská rezidence nebo soubor měšťanských domů. V severozápadním rohu stojí morový sloup z roku 1681 s replikou Plzeňské Madony. Ve zbylých rozích náměstí jsou od roku 2010 umístěny moderní kašny znázorňující chrtici, velblouda a anděla, které jsou prvky plzeňského znaku. Po severním a jižním okraji náměstí jsou vedeny tramvajové linky č. 1,2 a občas také 4, po východním okraji autobusové linky č. 33,20,40.\n\n\n\n"}
{"id": "162489", "url": "https://cs.wikipedia.org/wiki?curid=162489", "title": "Martin Opitz", "text": "Martin Opitz\n\nMartin Opitz von Boberfeld (23. prosince 1597 Bolesławiec – 20. srpna 1639 Gdaňsk) byl německy píšící básník a vydavatel období baroka, zakladatel tzv. slezské básnické školy. Vytvořil nový typ poetiky, jejímž základem byla rétorika.\n\nMartin Opitz byl synem řezníka Sebastiana Opitze a jeho první ženy Marty Rohmannové. Od roku 1605 navštěvoval latinskou školu ve svém rodném městě. Od roku 1614 navštěvoval Maria-Magdalenen-Gymnasium ve Vratislavi. 1617 dokončil studium na Gymnáziu v polském městě Bytom Odrzański. Od roku 1619 studoval filozofii a práva na univerzitě v Heidelberku, kde byl v kontaktu s Heidelberským humanistickým kruhem, do kterého patřili např. Julius Wilhelm Zincgref, Caspar von Barth nebo Jan Gruter. Během třicetileté války působil jako domácí učitel šlechticů a procestoval tak Nizozemí a Dánsko.\n\nPři pobytu Jutském poloostrově vzniklo jeho dílo \"Werk Trostgedichte in Widerwärtigkeit des Kriegs\", které bylo vydáno o 13 let později.\n\nNa Univerzitě v Leidenu se spřátelil s Danielem Heinsiusem, aby lépe poznal holandskou poezii. Danielu Heinsiusovi poté přeložil dílo \"Lobgesang Jesu Christi\".\n\nOd roku 1622 pracoval Opitz jako učitel literatury a filozofie na Gymnáziu ve Weißenburgu v Sedmihradsku. Během jeho pobytu ve Weißenburgu vznikla báseň \"Zlatna\". Po jeho návratu do Slezska pracoval ve službě u vévody Georga Rudolfa von Liegnitze.\n\nV roce 1624 vydal Opitz své největší dílo s názvem \"Knížka o německém básnictví\" (\"Buch von der Deutschen Poeterey\"). V tomto díle Opitz popisoval zásady německého nového básnictví a vytvořil tak teoretický základ pro jazykovou literární reformu v Německu. Jeho pravidla se neřídila tradičním antickým metrem, nýbrž měl svoji metrickou formu, která byla přizpůsobena němčině. Definoval jednotlivé žánry, ale také zdůrazňoval vliv rétoriky na lyriku. V literatuře chtěl oprostit německý jazyk od nářečních výrazů.\n\nV roce 1625 složil Opitz smuteční báseň na počest zemřelého arcivévody Karla. Za tuto zásluhu byl jmenován císařem Ferdinandem II. do šlechtického stavu, jeho titul zněl \"Poeta Laureatus\" \"Martin Opitz von Boberfeld.\" I přes titul šlechtice musel Opitz bojovat o své místo a uznání na poli německého básnictví.\n\nPro upevnění své pozice básníka se stal členem literární společnosti Fruchtbringende Gesellschaft v Köthenu. Jeho přátelé byli August Buchner, Friedrich von Schilling.\n\nSvou diplomatickou kariéru, i přes literární snažení, Opitz neopustil. Na příkaz svého zaměstnavatele hraběte Karla Hannibala von Dohna v roce 1630 odcestoval do Paříže. V Paříži potkal Huga Grothia, jehož dílo \"Über die Wahrheit der christlichen Religion\" Opitz přepsal do nové metrické formy přizpůsobené němčině.\n\nPoté se na nějaký čas Opitz usadil v Gdaňsku, kde pracoval. Vytvořil si kontakty u polské šlechty a v roce 1636 se stal dvorním historiografem u krále Vladislava IV. Vasy. Jako historiograf se Opitz zabýval hlavně studiem starogermánské poezie a začal se studiem sarmatské kultury. V roce 1639 vydal své dílo \"Annolied\", jejíž rukopis se nedochoval. Nezanedbával své diplomatické povinnosti a zásoboval krále politickými analýzami a zprávami a naopak o situaci v Polsku informoval Švédsko.\n\nV Gdaňsku vytvořil Opitz další jeho dílo \"Deutsche Poemata\", která byla věnována hraběnce Sibylle Margarethe Dönhoff.\n\nMartin Opitz měl hodně příznivců, kteří ho považovali za otce nového básnického umění. Jeho cílem bylo reformovat německé básnictví podle humanistických zásad a naopak ho oprostit od přežitých antických forem, které se dosud používaly. Pokládal německé básnictví za umění, kterému přikládal vysoké postavení.\n\nMartin Opitz zemřel 20. srpna 1639 v Gdaňsku na následky morové nákazy. Jeho hrob se nachází v Mariánské bazilice v Gdaňsku.\n\n\n\n"}
{"id": "162539", "url": "https://cs.wikipedia.org/wiki?curid=162539", "title": "Cleveland (rozcestník)", "text": "Cleveland (rozcestník)\n\nCleveland může být:\n\n\n\n"}
{"id": "162553", "url": "https://cs.wikipedia.org/wiki?curid=162553", "title": "1986 v dopravě", "text": "1986 v dopravě\n\nTento článek obsahuje seznam událostí souvisejících s dopravou, které proběhly roku 1986.\n\n"}
{"id": "162569", "url": "https://cs.wikipedia.org/wiki?curid=162569", "title": "Columbus", "text": "Columbus\n\nColumbus může být:\n\n"}
{"id": "162588", "url": "https://cs.wikipedia.org/wiki?curid=162588", "title": "Veřejně prospěšné práce", "text": "Veřejně prospěšné práce\n\nVeřejně prospěšné práce jsou zejména práce nekvalifikované, spočívající v údržbě veřejných prostranství, úklidu a údržbě veřejných budov a komunikací nebo jiných obdobných činnostech ve prospěch obcí nebo ve prospěch státních nebo jiných obecně prospěšných institucí (§112 odst. 1 zákona č. 435/2004 Sb., o zaměstnanosti). \n\nZa jiné obdobné činnosti lze považovat práci osobního asistenta osob se zdravotním postižením, pomocné práce v oblasti charity, pomocné práce v oblasti sociální a kulturní, pomocné práce ve školách a při údržbě sportovišť.\n\nVPP (veřejně prospěšné práce) jsou časově omezené pracovní příležitosti, sjednávané na dobu maximálně 12 měsíců, ve výjimečných případech až na 24 měsíců.\n\n"}
{"id": "162589", "url": "https://cs.wikipedia.org/wiki?curid=162589", "title": "Excess All Areas", "text": "Excess All Areas\n\nExcess All Areas je třetí koncertní album německé skupiny Scooter. Bylo vydáno roku 2006 a obsahuje 16 skladeb. Album je záznam koncertu, který se uskutečnil v německém Hamburku (ve sportovní hale Alsterdorfer) v rámci turné ke kompilaci \"Who's Got The Last Laugh Now?\". Koncert vyšel také na DVD Excess All Areas (DVD).\n"}
{"id": "162593", "url": "https://cs.wikipedia.org/wiki?curid=162593", "title": "Alternativní metal", "text": "Alternativní metal\n\nAlternativní metal je eklektická forma rockové hudby, která spolu s grungem získala popularitu na začátku 90. let 20. století. Mezi její charakteristické znaky patří jednoduché kytarové riffy, nekonvenční texty, neobvyklé takty a techniky, odpor ke konvenčnímu přístupu k heavy metalu a zapracování široké škály prvků nemetalové hudby.\n\nMezi podžánry alternative metalu se obvykle řadí například nu metal, punk metal, funk metal nebo industrial metal.\n\n\n"}
{"id": "162595", "url": "https://cs.wikipedia.org/wiki?curid=162595", "title": "Seznam monarchií v Asii", "text": "Seznam monarchií v Asii\n\nToto je seznam Asijských zemí, které jsou monarchiemi\n\n\n\n\n\n\n\n\n\n\n\n\n\n\n"}
{"id": "162599", "url": "https://cs.wikipedia.org/wiki?curid=162599", "title": "Predátor (rozcestník)", "text": "Predátor (rozcestník)\n\nVýraz predátor se užívá v několika významech:\n\n\n"}
{"id": "162601", "url": "https://cs.wikipedia.org/wiki?curid=162601", "title": "Vojtěch Jirát", "text": "Vojtěch Jirát\n\nVojtěch Jirát (22. května 1902 Praha – 7. května 1945 Praha) byl český literární historik a kritik, překladatel z němčiny a docent germanistiky na Univerzitě Karlově.\n\nBěhem opakovaného působení na smíchovském gymnáziu (1930–1937 a 1940–1944) se habilitoval na Filosofické fakultě Univerzity Karlovy v Praze jako docent pro obor německá literatura. Od vysokoškolského působení byla odvozena i jeho široká publikační a vědecká činnost. Zaměřoval se hlavně na českou a německou literaturu 19. století a české překlady děl z němčiny.\nByl také redakčním tajemníkem časopisu Germanoslavica.\n\n\n\n\n\n\n\n\n"}
{"id": "162613", "url": "https://cs.wikipedia.org/wiki?curid=162613", "title": "Cinabarit", "text": "Cinabarit\n\nCinabarit (Theofrastos, 315 př. n. l.), chemický vzorec HgS (sulfid rtuťnatý), je klencový minerál.\nNázev je historický, pravděpodobně pochází z Indie. Jiný pramen uvádí perský původ, \"zinjifrah\" – ztracený. Starší český název je rumělka, podle barvy minerálu.\n\nHydrotermální, vysrážením v nízkoteplotní fázi, vzniká v různých asociacích (ryzí rtuť, markazit, opál, antimon) za teplot kolem 100 °C. Zřídka druhotný minerál.\n\nKrystaly tabulkovité, romboedrické, trapezoedrické, dvojčatné srůsty. Dále zrnité, masivní, zemité agregáty, pseudomorfózy.\n\n\nrealgar, proustit, kuprit, rutil, hematit aj.\n\n\nVětšina rtuti vytěžené lidmi od starověku pochází z velikého ložiska cinabaritu v Almadénu ve Španělsku, kde se nachází v kvarcitech. Dalším historicky důležitým evropským ložiskem cinabaritu byla Idrija ve Slovinsku, kde je velmi jemnozrnný cinabarit rozptýlen v břidlicích. Současná těžba je dnes orientována na veliká ložiska v USA za použití moderních těžařských přístrojů.\n\nJedná se o hlavní rudu rtuti. Rtuť se získává pražením cinabaritu, kdy dojde k evaporaci vázané síry. Následně proběhne destilace usazeného zbytku, ze kterého se získá čistá rtuť. Cinabarit nemusí však vždy sloužit pouze jako surovina rtuti. Ve středověku z něj byl vyráběn velmi ceněný červený práškový pigment, který se hojně používal jako barvivo. Lze najít i velice pěkné a sběratelsky atraktivní kusy.\n\nHojný minerál.\n\n\nPalache, C., H. Berman, and C. Frondel (1944) Dana’s system of mineralogy, (7th edition), volume I, 251–255\n\n\n"}
{"id": "162614", "url": "https://cs.wikipedia.org/wiki?curid=162614", "title": "Oswald Boelcke", "text": "Oswald Boelcke\n\nOswald Boelcke (19. května 1891, Giebichenstein (dnes Halle, Sasko-Anhaltsko) – 28. října 1916 u Bapaume (Pas-de-Calais), Francie) byl německý stíhací pilot v první světové válce, jeden z nejlepších taktiků vzdušného boje. Je považován za zakladatele moderního německého stíhacího letectva, zejména díky tomu, že sepsal \"Dicta Boelcke\", základní pravidla pro vedení leteckého boje. Těmito doporučeními se v bojích řídilo a dodnes řídí mnoho stíhacích pilotů. Manfred von Richthofen, který se od Boelckeho mnohému naučil, o něm v srpnu 1917 prohlásil: „Já jsem jen bojový pilot, ale Boelcke byl skutečný hrdina.“\n\nBoelcke se narodil v rodině učitele, který se vrátil do Německa z Argentiny. Původně se jmenoval Bölcke, ale spolu se starším bratrem Vilémem si jméno změnil na stejně vyslovované Boelcke. Po maturitě vstoupil v roce 1911 do \"Telegraphen-Bataillon 3\" v Koblenzi jako \"Fahnenjunker\" (důstojnický kadet).\n\nV květnu 1914 byl převelen k letectvu a v letecké škole v Halberstadtu získal pilotní osvědčení. Po absolvování třetí letecké zkoušky byl 15. srpna poslán na frontu k \"Fliegerabteilung 13\". Zde létal se svým o pět let starším bratrem Vilémem jako pozorovatel. Po různých rozepřích s přáteli se bratři rozdělili. \n\nOswald v dubnu 1915 přešel k nově ustavenému \"Feldfliegerabteilung 62\", v Döberitz, který byl krátce nato umístěn u Douai ve Francii. Zde se setkal s Maxem Immelmannem, pozdějším leteckým esem. \n\nAčkoliv někdy bývá uváděno jako jeho první vítězství potvrzený sestřel z 4. července 1915, tento údaj není správný – nepřátelské letadlo sestřelil jeho pozorovatel. První vítězství přišlo až 19. srpna. V tomto měsíci dostali Boelcke a Immelmann dva z pěti nových prototypů Fokkeru E.I. Letouny byly jako první vybaveny synchronizovaným kulometem \"Parabelum\". Do konce roku Boelcke zaznamenal čtyři úspěchy, v lednu další čtyři. 12. ledna byli Boelcke s Immelmannem jako vůbec první piloti vyznamenáni řádem Pour le Mérite, nejvyšším německým vojenským vyznamenáním.\n\nV březnu 1916 se Boelcke stal velitelem skupiny šesti letek u nově vzniklé \"Fliegerstaffel\" Sivery a vedl své piloty v bojích u Verdunu. Boelcke se přátelil i s korunním princem Vilémem (Vilém psal každoročně v den Boelckeho smrti jeho rodičům až do druhé světové války dopis), jehož štáb sídlil v blízkém Stenay.\n\nPo smrti Immelmanna 18. června 1916 se Boelcke stal německým letcem s nejvyšším počtem sestřelů. Byl poslán na inspekční cestu po Balkánu. Z cesty byl však zakrátko odvolán a podílel se na jím navržené reorganizaci německého letectva. S povýšením do hodnosti \"Hauptmann\" byl na základě rozkazu majora Hermanna von der Lieth-Thomsen pověřen funkcí velitele k 10. srpnu 1916 vzniklé jednotky \"Jasta 2\".\n\nNavštívil svého bratra v ukrajinském Kovelu u \"Kampfgeschwader 2\". Zde také vybral poručíka Manfreda von Richthofen a Erwina Böhmeho i s Hansem Reimannem pro výcvik a létání u své jednotky. V srpnu začal Boelcke s praktickým a teoretickým výcvikem. Soustředil se zejména na lety v sevřených formacích. Úspěchy jeho výcviku se brzy dostavily. V období od začátku srpna do konce října 1916 sestřelil Boelcke 20 nepřátelských letounů a s celkovým počtem 40 uznaných vítězství byl na špičce mezi tehdejšími stíhači.\n28. října 1916, během urputného souboje s nepřáteli, se Boelckeho letoun srazil se strojem jeho přítele Böhmeho. Boelckeho letoun se stal neovladatelným. Následoval pád k zemi a Boelckeho smrt. Oswald Boelcke byl pohřben se státními poctami v německém městě Dessau (Desava). Při jeho pohřbu shodili britští piloti věnec s dopisem, kde vyjádřili hlubokou soustrast nad smrtí svého protivníka.\n\n"}
{"id": "162618", "url": "https://cs.wikipedia.org/wiki?curid=162618", "title": "Ninive", "text": "Ninive\n\nNinive (akkadsky: \"Ninua\"; aramejsky: ܢܸܢܘܵܐ; hebrejsky נינוה, \"Nīnewē\"; řecky Νινευη; latinsky \"Nineve\"; arabsky نينوى, \"Naīnuwa\") bylo hlavní město Asýrie. O pověst tohoto města se zasloužili antičtí autoři, kteří jej umísťovali mezi řeky Tigris a Velký Záb. Kniha Jonášova ho popisuje jako velké město, kterým se muselo procházet tři dny. Přesnou polohu města se pokusil určit ve 12. století španělský cestovatel Benjamín z Tudely, který jej umístil na východní břeh řeky Tigris.\n\nNejstarší mapu lokality pořídil Claudius James Rich roku 1820 a to bez jakýchkoliv archeologických sondáží. V 19. století Francouz Paul-Émile Botta (konzul u tureckého sultána v Mosulu) objevil ve vesnici Chorsábád ruiny paláce, který si nechal vystavět Sargon II. v 8. století př. n. l. a byl přesvědčen, že nalezl legendární Ninive. Ve skutečnosti šlo jen o velký palác, který ležel několik kilometrů od samotného města.\n\nTeprve o několik let později anglický asyriolog Austen Henry Layard získal potřebné prostředky k zahájení prací v oblasti, kterou předtím zkoumal Botta. Měl štěstí – nejprve odhalil rozvaliny v lokalitě Nimrud a později na jihovýchod od Nimrudu objevil palác krále Sinacheriba – Sargonova syna. Tento palác později ještě zkrášlil Aššurbanipal, který zde nechal zřídit rozsáhlou knihovnu – tzv. Aššurbanipalovu knihovnu. Právě zde nalezl Layard množství hliněných tabulek pokrytých klínovým písmem. Layard objevil Ninive (ruiny města leží v Mosulu) a legendární město vystoupilo ze zapomnění. Ninive se pyšnilo 100 km dlouhým obvodem městských hradeb, které měly údajně dvojitou strukturu. Přesto Ninive padlo a to přibližně v roce 612 př. n. l., kdy jej dobyla spojená vojska Skytů a Babylóňanů.\n"}
{"id": "162620", "url": "https://cs.wikipedia.org/wiki?curid=162620", "title": "Bernard z Clairvaux", "text": "Bernard z Clairvaux\n\nSvatý Bernard z Clairvaux (1090/1091, hrad Fontaines u Dijonu – 20. srpna 1153, klášter Clairvaux) byl středověký teolog, filosof, myslitel a mystik, důležitý člen nově vzniklého cisterciáckého řádu.\n\nV roce 1830 jej papež Pius VIII. prohlásil učitelem církve,\n\nNarodil se na hradě Fontaines roku 1090 nebo 1091 nedaleko Dijonu jako člen významného šlechtického rodu. Krátce před jeho narozením měla podle legendy Bernardova matka živý sen, že porodí psa s rezavou skvrnkou na hřbetě. Zpovědník jí vyložil sen tak, že porodí syna, který bude jako věrný pes střežit dům boží a štěkat na nepřátele víry.\n\nBernard opravdu silně tíhl k víře a vyrostl v ctnostného mladíka. Získal vzdělání v klášterní škole a po jejím absolutoriu se rozhodl pro řeholní život. Se třiceti druhy se usadil na otcových statcích v Châtillonu a společně se připravovali na vstup do řehole. Roku 1112 vstoupili do kláštera v Cîteaux. Tehdy nový řád byl roku 1100 schválen papežem Paschalisem II. jako plod reformy řádu benediktinského.\n\nPro svou horlivost byl Bernard po třech letech ve věku 25 let vybrán, aby založil nový cisterciácký klášter Clairvaux. Význam jeho osoby pro cisterciácký řád byl mnohem hlubší. Bernard z Clairvaux byl například autorem velmi přísných řeholních pravidel, kterými usiloval o obnovu původní přísnosti benediktinské řehole. Do konce Bernardova života vzniklo z jeho popudu a pod jeho vedením 68 dalších klášterů. Benediktini z Cluny nesli s nelibostí Bernardovo „odštěpenecké“ působení a obviňovali Bernarda dokonce i u papeže z přílišné přísnosti.\n\nRoku 1128 sepsal Bernard z pověření církevního sněmu z Troyes řeholní pravidla řádu templářů. Roku 1130 došlo k rozkolu v církvi, když proti papeži Inocencovi II. stanul vzdoropapež Anaklet II. Bernard z Clairvaux zůstal na straně Inocence II. a po smrti Anakleta přesvědčil jeho nástupce Viktora IV., aby se podřídil Inocencovi, čímž byl rozkol zažehnán.\n\nRoku 1145 byl zvolen papežem žák Bernarda z Clairvaux Evžen III. Často se obracel k Bernardovi o radu. Po dohodě s francouzským králem Ludvíkem VII. se papež rozhodl vyhlásit křížovou výpravu na obranu Božího hrobu. Bernard z Clairvaux patřil mezi nejhorlivější vyzyvatele k účasti na výpravě ve jménu kříže. Objížděl Burgundsko, Německo a Francii a všude papežovým jménem vyzýval křesťany k obraně Božího hrobu. Výprava skončila pro neshody s byzantským císařem a vinou nesvornosti křesťanů neúspěchem.\n\nBernard se těšil velké autoritě a často byl volán, aby řešil i osobní spory vysoce postavených osob. Roku 1152 navzdory chorobě a na žádost biskupa usmířil Bernard krvavý spor v Métách. Sám se však také dostával do sporu s některými významnými osobnostmi, například s opatem Sugerem ze Saint-Denis u Paříže. Činil tak jako teolog s úmyslem bránit víru proti odlišným a podle jeho přesvědčení chybným pojetím. Byl velkým odpůrcem tehdy vznikající scholastiky. Odporoval Abélardovi a přispěl k jeho odsouzení koncilem. Sepsal teologický traktát \"O milosti a svobodném rozhodování\". Postavu nevěsty biblické knihy Píseň písní vyložil jako obraz Panny Marie a výrazně tak ovlivnil mariánskou úctu ve středověku. Získal přízvisko \"doctor mellifluus\" = \"medotekoucí\", jež mělo vyjádřit sladké pocity při poslechu jeho promluv a kázání.\n\nBernard zemřel uprostřed společenství svých mnichů 20. srpna 1153.\n\nAtributy svatého Bernarda z Clairvaux jsou drak, kniha, pes, úl, lebka.\n\nJe patronem cisterciáků, včelařů, vorařů a včel, je patronem Gibraltaru a Janova. Světec je pomocníkem proti dětským chorobám, proti posedlosti a rovněž je pomocníkem v hodině smrti. Je také záštitou proti bouřce.\n\n\n"}
{"id": "162621", "url": "https://cs.wikipedia.org/wiki?curid=162621", "title": "Predátor (sci-fi)", "text": "Predátor (sci-fi)\n\nPredátor nebo také Yautja je fiktivní mimozemšťan humanoidního typu ztvárněný v několika filmech: \"Predátor\", \"Predátor 2\", \"Vetřelec vs. Predátor\", \"Vetřelci vs. Predátor 2\" , \"Predátoři\" a \"\". Je také ztvárňován v dalších médiích – v komiksech, knihách a počítačových hrách \"Aliens versus Predator\" a \"Aliens versus Predator 2\". V posledních letech se vyskytuje v soubojích proti vetřelcům při spojení \"Alien versus Predator\".\n\nPoprvé byl užit ve sci-fi akčním filmu \"Predátor\" z roku 1987 jako velice inteligentní a vyspělá mimozemská bytost, jejíž kultura je založena na lovu. Díky tomu se dostal do souboje s lidskými postavami v tomto filmu.\n\nPredátor je vybaven řadou technicky a mnohdy i technologic dokonalých zbraní. S oblibou sbírá trofeje v podobě lebek, ať už jde o lidi, o Vetřelce (ve filmu \"Vetřelec vs. Predátor\"), nebo další pozemské i mimozemské druhy.\n\nVzhled predátora je v prvním filmu přisuzován Stanu Winstonovi. Během letu do Japonska spolu s režisérem \"Vetřelců\", Jamesem Cameronem Winston pracoval na prvním náčrtu predátora. Cameron později pronesl, že Winston během letu pořád maloval a byl stále nespokojený. \"\"Vždycky jsem si přál vidět něco s kusadly\"\". Winston na tuto Cameronovu hlášku reagoval tím, že je monstru přimaloval. Winstonovo studio zpracovalo kompletní vzhled, zvukové efekty a samozřejmě kostým pro Kevina Petera Halla poté, co původní návrhy kostýmu pro Jean-Claude van Damma ztroskotaly. Winston byl doporučen Arnoldem Schwarzeneggerem po dobrých zkušenostech z filmu Terminátor.\n\nPůvodně byla postava predátora navržena s dlouhým krkem, psí hlavou a jedním okem. Studio najalo na tvorbu mimozemšťana společnost Boss Film Creature Shop, ale problémy s kostýmy způsobily, že zakázku získala společnost Stana Winstona. Původní kostým byl velmi nepraktický pro použití při natáčení v džungli a tak bylo filmování zastaveno a příležitost k vytvoření mimozemšťana získal Stan Winston. Po 8 měsících byl nový predátor hotov, což v závěru způsobilo pěti týdenní zpoždění dokončení filmu.\n\nPredátor měl být původně drobnější a především menší postavy, kterou mohl hrát Jean-Claude van Damme a měl lovit v ninja stylu. Při srovnání vůči Schwarzeneggerovi, Venturovi a Weatherovi začalo být tvůrcům filmu zřejmé, že mimozemský lovec musí být fyzicky nad lovenými postavami. To zapříčinilo, že Van Damme byl z filmu odvolán a již v novém kostýmu jej nahradil Kevin Peter Hall, který měřil 220 centimetrů.\n\nVe filmu \"Predátor 2\" se mělo objevit více predátorů najednou a Danny Glover přišel s nápadem zapojit hráče basketbalového týmu Los Angeles Lakers, protože Kevin Peter Hall byl jejich velikým fanouškem a nemohli narychlo sehnat jiné vysoké herce. Kevin Peter Hall zemřel nedlouho po premiéře filmu Predátor 2.\n\nPro filmy \"Vetřelec vs. Predátor\" a \"Vetřelci vs. Predátor 2\" ztvárnil postavy predátora velšský herec Ian Whyte, který disponoval výškou 215cm a byl fanouškem obou předchozích filmů.\n\nKrev predátorů je tvořena z náplní do světelkujících trubiček a lubrikantu K-Y Jelly na bázi vody. Tato směs velice rychle schne a tak bylo nutné mezi scénami připravovat další a další dávky. Touto technikou byla vytvořena krev predátorů ve všech čtyřech filmech.\n\nPrvní výskyt predátora se uskutečnil v horké džungli fiktivní oblasti Val Verde. Do souboje se zde pouští speciální jednotka US Army proti povstalcům. Zanedlouho po vysazení však vojáci zjišťují, že jejich hlavní nepřítel nejsou povstalci, ale cosi neznámého, pohybujícího se v korunách stromů a zabíjející v okamžiku. Celá jednotka umírá muž za mužem a až major Alan \"Dutch\" Schaefer, kterého ztvárnil Arnold Schwarzenegger dokáže predátora zabít v důmyslně nastražené pasti.\n\nZhruba 10 let po událostech ve Val Verde se děj přesouvá do Los Angeles, které zmítá válka jamajského a kolumbijského drogového kartelu. Spory však začínají nabírat jiných otáček a gangy se obviňují z vraždění svých lidí. Detektiv Mike Harrigan (Danny Glover) a jeho tým pomalu přichází na kloub záhadným vraždám po kterých zůstávají lidé stažení z kůže a zavěšeni za nohy. Harrigan pronásleduje neznámé monstrum až do jeho lodi, kde jej zabije a setká se s dalšími predátory. Ti jej však nechtějí zabít, ačkoliv se jim to při odletu kosmické lodě málem povede. Harriganovi je jasné, že tihle zde nebyli poprvé a rozhodně ne naposled.\n\nZe satelitů společnosti Weyland (\"předchůdce Weyland-Yutani\") je zachycena velká pyramida na území Antarktidy. Na její průzkum se vydává Bishop Weyland (Lance Henriksen) se svým týmem, který ale dává vzniknout nové kolonii vetřelců. K pyramidě přichází i 3 predátoři na zkoušku lovců. Později tým lidí odhaluje tajemství, že predátoři létají na Zemi již tisíce let, lidé jim slouží jako bohům a fungují také jako schránky pro vetřelce na kterých predátoři testují své dovednosti. Jediný predátor, který se dostal z pyramidy živý byl infikován vetřelcem a na konci filmu se z jeho těla vyklube Predalien.\n\nVe stejnojmenné hře můžeme také pozorovat sepětí s filmovými vetřelci. Ať už se jedná o společnost Weyland-Yutani nebo typickou výbavou mariňáků u vetřelců, jež je kupříkladu smartgun.\n\nPosádka lodi predátorů je napadena hybridním monstrem, kombinací predátora a vetřelce. Loď havaruje na Zemi a stihne ještě vyslat nouzový signál na svou domovskou planetu. Signál zachytí predátor \"Wolf\" a vydává se zamaskovat škody. Když přilétá na Zem, jsou již v malém americkém městečku vetřelci a hlavně Predalien. Když konečně dostihne hybrida na střeše nemocnice, zabijí se při finálním souboji navzájem a o důkazy před lidstvem se postará vláda s atomovou bombou.\n\nSkupina lidí je vysazena na neznámé planetě. Tato planeta je lovným revírem Predátorů. Lidé si již od počátku uvědomují, že je někdo vybral k tomuto \"testu\". Všichni jsou to tedy elitní vojáci či vrazi, od na smrt odsouzeného zločince po příslušníka specnacz.\nPoprvé ve filmu se zde objevuje kastovní rozdělení predátorů. Tedy predátoři loví i svůj vlastní druh.\nLidé v podobě štvanců jsou hnáni planetou, coby revírem, a snaží se přežít. To se jim s jednou ztrátou v zájmu strategie i podaří a potkávají dalšího přeživšího, jež je na planetě již několik \"10\" loveckých sezón. Tento přeživší se ukáže jako mrchožrout a naše hrdiny se pokusí udusit kouřem. Samozřejmě, že si to lidé nedají líbit a nakonec z této pasti uniknou. S následným plánem, jak se dostat z planety se vydávají dále. To už všechno jde ráz na ráz a z přeživších se stávají chladnoucí mrtvoly, coby trofeje. Vše je zakončeno osvobozením predátora z nižší kasty.\nS jeho pomocí se poslední přeživší zachrání, jen, aby viděli zahájení další sezóny v podobě množství další vysazené kořisti plachtící na padácích k zemi.\n\nPredátor je velice silný a vyspělý humanoid. Je asi 2 metry vysoký (liší se dle druhu) a jeho krev zeleně světélkuje. Ačkoliv jde o humanoida, je podstatně silnější a odolnější než člověk a je schopen např. odolat podstatně vyšší radiaci, která by člověka zabila. Predátoři se dožívají více jak 100 let. Ačkoliv snáší velmi nízké teploty lépe nežli lidé a nepotřebují speciální oblečení, preferují teplo a horké podnebí. Jejich vidění operuje především v infračervených částech elektromagnetického spektra. Atmosféra na jejich planetě není známá, ale mohou bez problémů dýchat vzduch na Zemi.\n\nPredátoři se rozdělují na čtyři základní podskupiny dle pancéřování a tzv. zbraňových setů\n\n\nCelá jeho kultura je založena na lovu a jeho schopnosti jsou přirozeně agresivní. Usiluje o trofeje ze svých obětí, lépe řečeno o lebky. Jeho technologie ho vybavila pozoruhodnými zbraněmi i nástroji. Lov je pro predátory otázkou cti, kterou mohou získat při velkých úlovcích nebo také ztratit při své porážce, kdy se radši sami zabijí a pokud ne, jsou nuceni odejít do vyhnanství. Ze zásady cti tak neloví nebo nezabíjí tvory, které pro ně nejsou jako protivníci hodnotní, jako např. těhotné ženy, děti, nemocní nebo jiní neozbrojení lidé.\n\nJe zřejmé, že predátoři mají mnohamilionovou historii, což dokazuje například záběr na jejich trofeje ve filmu Predátor 2, kde je k vidění lebka vetřelce, ale také Triceratopse (\"který na Zemi vymřel před 65 miliony lety\") nebo člena rasy, jejíž loď havarovala na LV-426, kde jí objevila lidská posádka lodi Nostromo ve filmu Vetřelec. Jejich technologie se již celá staletí nadále nevyvíjí.\n\nFilm \"Predátoři (Predators)\" navíc poprvé dělí rasu predátorů na jakési dvě kasty, jež se navzájem nemají moc v lásce. Navíc je zde vysvětleno, že lovecké planety predátorů slouží k dalšímu vývoji celé rasy na neporazitelné zabijáky.\n\nJazyk predátorů je v knihách a filmech vyjádřen symboly, které se objevují hlavně na jejich výzbroji a technice v lodích, nebo je přímo někde vyznačí. Tyto znaky zatím nebyly v žádném z filmů rozluštěny a protože se zpravidla objevovaly coby odpočet do výbuchu bomby, mohla hlavní lidská postava vždy pouze dedukovat, že jde o obdobu číslic.\n\nPredátor si může vybírat ze zbraní, které se liší jak svou silou tak i dostřelem:\n\n\nEnergii může také dobíjet z vysokonapěťových zdrojů pomocí zařízení na jeho zápěstí.\n\nKonkrétně medicomp, kterým predátor léčí svá zranění byl zatím vyobrazen v různých podobách. Např. ve hře Aliens versus Predator 2 šlo pouze o injekce, kdežto ve filmu Predátor 2 byl vidět postup přípravy zvláštní modré hmoty, kterou predátor následně přiložil na otevřené rány. Je jisté, že léčení je vždy pro predátora bolestivé. Lze tak usuzovat z řevu, který vydává bez ohledu na metodu použití medicompu.\n\nStavba jejich výstroje je z materiálu, jež je tvrdší než nejtvrdší lidské materiály i díky tomu, že prvky pro tvorbu tohoto vybavení se na Zemi nevyskytují. Jen tyč je však odolná vůči krvi Vetřelců.\n\nMyšlenka o spojení dvou fiktivních mimozemských tvorů se poprvé objevila ve filmu Predátor 2, kde je záběr na vitrínu trofejí predátorů, která čítá mimo jiné i lebku vetřelce. Krom tohoto se objevilo již mnoho komiksů, knih, her a dvojice filmů o souboji vetřelců a predátorů.\n\nPři setkání těchto dvou monster došlo samozřejmě i k útoku vetřelců na predátory a vznikl tak hybrid vetřelce a predátora - Predalien.\n\n\n"}
{"id": "162622", "url": "https://cs.wikipedia.org/wiki?curid=162622", "title": "Diamanty jsou věčné", "text": "Diamanty jsou věčné\n\nDiamanty jsou věčné je v pořadí sedmý film o Jamesi Bondovi z roku 1971, velice volná adaptace čtvrtého románu spisovatele Iana Fleminga o této postavě z roku 1956. Pro Seana Conneryho to byla šestý a poslední film v oficiální sérii, kde si zahrál Bonda, v roce 1983 si ovšem znovu 007 zahrál v neoficiální bondovce Nikdy neříkej nikdy.\n\nBond právě úspěšně splnil zadaný úkol – zabít Ernsta Blofelda. V Londýně ho ale čeká další případ, protože z jihoafrických dolů kdosi ukradl velké množství diamantů. Bond pronikne do blízkosti pašeráků vzácných kamenů a také dvou zabijáků, jejichž zaměstnavatele musí odhalit. Na svou stranu získává půvabnou Tiffany Case.\n\n\nSedmý soundtrack napsaný Johnem Barryem a druhá píseň zpěvačky Shirley Bassey. Producent Harry Saltzman však tuto píseň nenáviděl, díky co-producentovi Albertu Broccoli zůstala ve filmu.\n\n\n"}
{"id": "162626", "url": "https://cs.wikipedia.org/wiki?curid=162626", "title": "Arkadij Gajdar", "text": "Arkadij Gajdar\n\nArkadij Petrovič Golikov (Аркáдий Петрóвич Гóликов, 22. ledna 1904 Lgov – 26. října 1941 u vesnice Lipljave, Ukrajina), známý především pod pseudonymem Arkadij Gajdar (Аркáдий Гайдáр), byl sovětský spisovatel populárních knížek pro děti.\n\nNarodil se v učitelské rodině, mládí strávil ve městě Arzamas. V roce 1918 (ve věku 14 let) vstoupil jako dobrovolník do Rudé armády. Během občanské války v Rusku se jako mladistvý zúčastnil řady bojů a byl postupně povyšován, přičemž se měl dopustit z dnešního pohledu mnoha válečných zločinů; velitelem 58. odděleného pluku byl jmenován v nezletilém věku 17 let. Z armády byl propuštěn v roce 1924, kdy se začaly projevovat následky zranění z bojů. Poté se věnoval psaní knížek pro děti, v nichž mj. propagoval sovětský systém idealizovaným popisem kamarádského prostředí Rudé armády, obvykle viděným z pohledu dětských hrdinů.\n\nDruhé světové války se zúčastnil nejprve jako válečný korespondent, později jako kulometčík partyzánského oddílu na Ukrajině. Zde padl v boji u vesnice Lipljave. Je pohřben ve městě Kaněv.\n\nPůvod pseudonymu Gajdar je nejasný, on sám se o něm nikdy nevyjádřil, nicméně existuje několik hypotéz. Podle jedné jméno pochází z chakaštiny, jazyka oblasti, kde mj. bojoval za ruské občanské války na straně bolševiků. Zde byl pověřen hledáním skrývajícího se nepřátelského velitele. Přitom neznal jiné chakaské slovo než \"chajdar\", jež znamená \"kam\", kterým se stále vyptával místních obyvatel na cestu, až se tím stal známým a ti začali toto slovo vyslovovat spolu s jeho jménem Chajdar-Golikov. Jiná na chakaštině založená teze říká, že se ho jako malého chlapce často ptala přítelkyně jeho matky chakaské národnosti, jež neuměla dobře rusky, \"Archaška, chajdar?\" - \"Archaško, kam?\", což se mu natolik zalíbilo, že to později přijal jako pseudonym. V ruštině a ukrajinštině často splývají naše hlásky G, H a CH, a to pak vedlo k přeměně z \"chajdar\" na \"Gajdar\". Nicméně jeho syn Timur se jednou měl vyjádřit, že o době pobytu otce v Chakasku sice moc neví, ale na chakaskou verzi vzniku jména nevěří. Další hypotéza mluví o vytvoření jména autorem v jeho školních letech jako akronym z Golikov, Arkadij a d'Arzamas podle místa, kde vyrůstal a po vzoru Dumasova hrdiny d'Artagnana. Podle další verze je pseudonym odvozen z ukrajinského slova \"gajdar\" (ovčák) na základě přátelských vztahů, které Gajdar v dětství pěstoval s místními pastevci ovcí.\n\n\n"}
{"id": "162629", "url": "https://cs.wikipedia.org/wiki?curid=162629", "title": "Cherut - Národní hnutí", "text": "Cherut - Národní hnutí\n\nCherut – Národní hnutí (: חרות – התנועה הלאומית, \"Cherut – ha-teno'a ha-le'umit\") je malá nacionalistická, krajně pravicová politická strana v Izraeli. Ačkoliv se strana považuje za ideologického následovníka strany Cherut (ze které vzešla strana Likud), jedná se o novou a samostatnou stranu.\n\nStrana vznikla v roce 1998 poté, co Benny Begin, Michael Kleiner a David Re'em vystoupili ze strany Likud, během funkčního období 14. Knesetu. Odštěpení bylo důsledkem neshod s vůdcem Likudu, Benjaminem Netanjahuem, v otázce Memoranda od Wye River a Hebronského protokolu, které měli postoupit území Palestincům. Strana byla podporována bývalým vůdcem Cherutu a izraelským premiérem Jicchakem Šamirem. \n\nCherut - Národní hnutí se zúčastnil voleb do Knesetu v roce 1999 jako součást Národní jednoty, pravicového uskupení stran Moledet a Tkuma, s Beginem v jeho vedení. V současně probíhající přímé volbě premiéra původně měl Begin kandidovat, ale tři dny před volbami odstoupil, aby netříštil pravicové hlasy mezi ním a Netanjahuem (což stejně nepomohlo a Netanjahu byl poražen Barakem o více než 12%). Ve volbách získala Národní jednota pouhá 3%, což představovala 4 křesla v Knesetu. Po slabém zisku ve volbách Begin rezignoval ještě před začátkem funkčního období nově zvoleného Knesetu a odešel z politiky. Jeho místo v čele strany zaujal Kleiner.\n\nBěhem funkčního období Knesetu vystoupil Kleiner s Cherutem z Národní jednoty a učinil z něj nezávislou stranu. Ve volbách v roce 2003 strana kandidovala samostatně. Na hlasovací lístek si vybrala písmeno נץ. S Kleinerem kandidoval bývalý člen zakázané strany Kach, Baruch Marzel. Strana ve volbách získala 36 202 hlasů, což bylo celkem 1,1%, což nebylo dost pro překročení volebního prahu. Krátce poté Merzel opustil stranu a založil si vlastní - Židovskou národní frontu.\n\nCherut kandidoval i v posledních volbách v roce 2006 (opět pod písmeny נץ); jeho předvolební kampaň byla označena za silně rasistickou. Za stranu kandidovala i izraelská královna krásy původem z Ukrajiny, jež vystoupila též i v předvolebním spotu strany a s hidžábem poukazovala na nárůst počtu palestinců v prvních dvou desetiletích tohoto století. V současné době je ale vliv strany zanedbatelný a ve volbách získala jen 2387 hlasů, což je 0,07%.\n"}
{"id": "162633", "url": "https://cs.wikipedia.org/wiki?curid=162633", "title": "Sacramento", "text": "Sacramento\n\nSacramento je hlavní město Kalifornie ve Spojených státech amerických. Žije zde 502 743 obyvatel (2007), je to 7. největší město Kalifornie. Hlavním městem Kalifornie je od 1. ledna 1855. Je to sídlo stejnojmenného okresu a zároveň je kulturním a ekonomickým centrem metropolitní oblasti rozkládající se v pěti okresech.\nMetropolitní oblast má přibližně 2 136 600 obyvatel.\nSacramento bylo založeno roku 1839.\n\nPodle sčítání lidu z roku 2010 zde žilo 466 488 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 26,9% populace.\n\n\n\n"}
{"id": "162636", "url": "https://cs.wikipedia.org/wiki?curid=162636", "title": "Aldan (řeka)", "text": "Aldan (řeka)\n\nAldan ( ) je sibiřská řeka v Jakutsku v Ruské federaci. Aldan je nejvodnějším a druhým nejdelším přítokem Leny. Ze všech jejích přítoků má největší povodí. Jeho délka je 2273 kilometrů. Povodí má rozlohu 729 000 km².\n\nAldan pramení na severních svazích Stanového pohoří východně od Sredina Aldana. Protéká Aldanskou plošinou v kamenitém korytě s peřejemi. Míjí ze západu a severovýchodu město Aldan (kolem 70 km), protéká Tommotem. U Usť-Timptonu přibírá zprava řeku Timpton, která odvodňuje část Aldanské plošiny a severozápadní svahy Aldano-učurského hřbetu. Od osady Ugun míří k osadě Čagda, kde přibírá zprava vody řeky Učury, přitékající z jihu a odvodňující severní svahy východní části Stanového pohoří a jihozápadní části pohoří Džugdžur. V těchto místech teče nejprve v široké dolině, která se místy zužuje a pokračuje klidně mezihorskou rovinou, kde se v úvalu nachází mnoho jezer. Dále se řeka stáčí k severovýchodu k Usť-Mile a u Usť-Maje, kde přibírá Aldan vody řeky Maja, která odvodňuje Judomomajskou plošinu a pohoří Džugdžur. Judoma, pravý přítok Maji, přivádí své vody až z jihu Verchojanského pohoří. Za Eľdikanem se Aldan stáčí k severu, za Chandyganem se stáčí k severozápadu až západu, přibírá vody řeky Amgy, přitékající z jihozápadu. Na dolním toku přibírá poměrně kratší přítoky z Verchojanského pohoří, které leží severněji. Na dolním toku se tok člení na množství ramen. Před ústím do Leny se do Aldanu vlévá zprava řeka Tumara. Ústí zprava do Leny u Usť-Aldanu ve Středojakutské nížině. Celé povodí se nachází v oblasti věčně zmrzlé půdy a mělce uložených základních krystalických hornin.\n\n\nZdrojem vody jsou sněhové a dešťové srážky. Průměrný průtok v ústí činí 5060 m³/s, což je jen o 20% méně než Lena v místě soutoku. Charakteristická jsou zvětšení průtoku od května do července s vzestupem vodní hladiny 7 až 10 m a průtok dosahuje 38 000 až 48 000 m³/s. V srpnu a září dochází k povodním. V zimě je průtok velmi malý a činí pouhá 4% ročního, když v únoru až dubnu dosahuje maximálně 230 až 300 m³/s. Zamrzá na dolním toku přibližně na 7 měsíců od konce října do května. Voda má charakter hydrouhličitanovo-vápenatý s maximem obsahu rozpuštěných solí do 0,3 g/l v zimě.\n\nVodní doprava je možná do přístavu Tommot v délce 1600 km. Řeka má velký význam pro vývoz produkce těžebního průmyslu a dovoz potravin a průmyslových nákladů. Povodí je známé těžbou zlata, kamenného uhlí, slídy a nálezy kambrijských fosílií. Hlavní přístavy jsou Tommot, Usť-Maja a Chandyta. V řece žije mnoho jeseterů velkých a malých. Podrobný hydrografický průzkum byl proveden v letech 1918 až 1926.\n\n"}
{"id": "162639", "url": "https://cs.wikipedia.org/wiki?curid=162639", "title": "Pioněrskaja (stanice metra v Moskvě)", "text": "Pioněrskaja (stanice metra v Moskvě)\n\nPioněrskaja ( ) je stanice moskevského metra. Otevřena byla 13. října 1961.\n\nPioněrskaja se nachází na čtvrté (Filjovské lince), na jejím západním konci, jež byl vybudován po povrchu. Stanice je tedy konstruována jako povrchová s ostrovním nástupištěm; přemostěna je silniční komunikací zhruba ve své prostřední části. Výstupy má dva, vycházejí nad úroveň stanice každý do svého vestibulu. Celé nástupiště podpírá jedna řada mramorem obložených sloupů. Pioněrskou stanici denně využije kolem 14 300 cestujících; to ji řadí k nejméně vytíženým v celé síti metra.\n\n"}
{"id": "162640", "url": "https://cs.wikipedia.org/wiki?curid=162640", "title": "Katarzyna Skrzynecka", "text": "Katarzyna Skrzynecka\n\nKatarzyna Skrzynecka, primo voto Urbańska (* 3. prosinec 1970, Varšava, Polsko) je populární polská zpěvačka a herečka.\n\n"}
{"id": "162643", "url": "https://cs.wikipedia.org/wiki?curid=162643", "title": "Hiei (rozcestník)", "text": "Hiei (rozcestník)\n\nSlovo Hiei má několik významů:\n"}
{"id": "162644", "url": "https://cs.wikipedia.org/wiki?curid=162644", "title": "Pioněrskaja", "text": "Pioněrskaja\n\nPioněrskaja může být:\n\n"}
{"id": "162647", "url": "https://cs.wikipedia.org/wiki?curid=162647", "title": "Maďarské povstání", "text": "Maďarské povstání\n\nMaďarské povstání, nebo také maďarská revoluce, bylo celonárodním povstáním proti stalinistické diktatuře a sovětské okupaci Maďarské lidové republiky od 23. října do 10. listopadu 1956.\n\nPo východoněmeckém povstání z roku 1953 a povstání dělníků v Poznani v roce 1956 se jedná o v pořadí třetí velký a násilně potlačený konflikt lidu s komunistickým režimem nebo přímo s okupační mocností v bývalých evropských satelitech SSSR.\n\nPovstání vypuklo 23. října, kdy poklidná demonstrace solidarity s Polskem přerostla ve spontánní výbuch odporu obyvatelstva proti komunistickému (stalinskému) režimu. Ve večerních hodinách padly u budovy rozhlasu první výstřely. Od druhé hodiny ranní následujícího dne vyrazila sovětská vojska do budapešťských ulic. Došlo k prvním bojům mezi maďarskými povstalci a sovětskými okupanty. 25. října proběhla před budovou parlamentu obrovská demonstrace za odstoupení Ernő Gerőa. Příslušníci tajné policie ÁVH ukrytí na střechách začali střílet do bezbranného davu. Imre Nagy později představil novou vládu, v níž figurovali i někteří bývalí vůdcové pravicové FKgP jako Zoltán Tildy a Béla Kovács. Dalšího dne 28. října uznal povstání za národně demokratické hnutí. 30. října se sovětské jednotky začaly stahovat z hlavního města, zároveň se však sovětské velení tajně připravovalo na další ozbrojený útok. 31. října vedení Sovětského svazu rozhodlo o potlačení revoluce vojenskou cestou. Když byl Imre Nagy informován o aktivizaci sovětských jednotek, naléhal na OSN a 1. listopadu vyhlásil neutralitu Maďarska a vystoupení z Varšavské smlouvy. Za rozbřesku 4. listopadu začala ofenzíva proti hlavnímu městu. Zuřivé boje povstalců pokračovaly v Budapešti i v dalších městech asi týden. János Kádár přijel 7. listopadu, v čele své promoskevské vlády, na sovětských tancích do Budapešti. Houževnaté boje Maďarů trvaly až do 10. či 11. listopadu.\n\nPo tři desetiletí bylo o tomto období v MLR zakázáno mluvit. Až koncem 80. let došlo ke změně. A v den výročí počátku protikomunistického Maďarského povstání 23. října 1989 byl předseda parlamentu Mátyás Szűrös zvolen prozatímním prezidentem a v pravé poledne z balkónu Országházu slavnostně vyhlásil svobodnou Maďarskou republiku (Třetí Maďarská republika), čímž skončil komunistický režim v Maďarsku.\n\nNejdůležitějším a nejznámějším symbolem povstání se stala maďarská vlajka s vystřiženým státním znakem. MLR totiž od roku 1949 používala jako oficiální symbol takzvaný Rákosiho znak (\"Rákosi-címer\"), který odporoval heraldickým pravidlům a nevycházel z jakýchkoliv maďarských národních tradic, jako předešlé znaky. Navíc obsahoval rudou hvězdu a zkřížený zlatý klas a kladivo, tedy komunistické symboly.\n\nRákosiho znak, nenáviděný asi jako Mátyás Rákosi (po němž se znak jmenuje), byl právě proto vystřiháván ze státních vlajek a strháván, stejně jako rudé hvězdy, ze všech budov. Jeho nástupcem se stal tradiční maďarský symbol - Kossuthův znak (\"Kossuth-címer\"), který se v novodobém Maďarsku používal v obdobích demokracie v letech 1918 až 1919 a 1946 až 1949, kdy byl nahrazen právě Rákosiho znakem.\n\n \n\nZákulisní šarvátky mezi moskevskými a reformními držiteli komunistické moci trvaly i po potlačení reformních snah Nagyho vlády – od tzv. tání v Moskvě po Stalinově smrti v roce 1953 do nucené Nagyho rezignace v dubnu 1955.\n\nImre Nagy reprezentoval první, i když vůči Moskvě ještě ohleduplný, pokus o větší samostatnost v nové vládě z roku 1953. Ale v roce 1955 veřejně mluvil o „možnosti Maďarska přijmout status neutrality podle rakouského vzoru“, než byla jeho vláda svržena promoskevskou Mátyáse Rákosiho.\n\nPo Chruščovově „tajném“ proslovu „O kultu osobnosti a jeho následcích“ v únoru 1956 byl ale 18. července promoskevský Rákosi zbaven předsednictví Maďarské strany pracujících (MDP) a nahrazen Ernő Gerőnem.\n\nTaké ukončení poválečné okupace Rakouska, a tím i obav ze zřízení dalšího sovětského satelitu na jeho území, a prohlášení rakouské samostatnosti v roce 1955 podpořilo snahy Maďarska o samostatnost a neutralitu.\n\nRákosiho rezignace přispěla k otevřenější veřejné diskuzi, aktivitě studentů, spisovatelů a žurnalistů. Ve veřejných „Petöfiho“ fórech s tisíci zúčastněnými se otevřeně diskutovalo o svobodném Maďarsku. Jedním ze symbolů byla i veřejná ceremonie 6. října 1956, přeložení ostatků László Rajka, popraveného Rákosiho režimem. V říjnu byl také rehabilitován Imre Nagy navrácením členství v MDP.\nZprvu násilně potlačené povstání dělníků v Poznani v červnu 1956 ale nakonec, po diskuzích polských držitelů moci, vedlo ke změnám komunistického vedení a k uvolnění útlaku v Polsku. Tak byl v říjnu jmenován krátce předtím rehabilitovaný Władysław Gomułka předsedou Polské sjednocené dělnické strany, a pověřen jednáním s Moskvou o snížení počtu sovětských vojsk a uvolnění hospodářských odvodů. Po intenzivních jednáních nakonec Moskva Gomułkovým reformním požadavkům 19. října ustoupila. Zprávy o těchto ústupcích a úspěších Poláků posílily naděje Maďarů na obdobné změny.\n\n22. října studenti univerzity v Szegedu obnovili Svaz maďarských univerzitních a vysokoškolských studentů (MEFESZ), zakázaný v Rákosiho éře. Následovali studenti v Pécsi, Miskolci a Soproni. Krátce na to vydali studenti budapešťské polytechniky tzv. Šestnáct bodů.\n\nDne 23. října se v Budapešti konala asi 200 tisícová demonstrace na podporu změn, ke kterým dochází v Polsku. Dav se nejprve shromáždil u sochy maďarského revolučního básníka Sándora Petőfiho, kde bylo přečteno Šestnáct požadavků maďarských studentů, které byly sepsány členy MEFESZ, a poté byly zpívány národní písně, například Nemzeti dal, která 15. března 1848 odstartovala Maďarskou revoluci a boj za svobodu v letech 1848-1849. Krátce na to se dav vydal k pomníku generála Józefa Bema hrdiny nejen polských povstání, ale též Maďarské revoluce 1848-49, (tedy osoby, která symbolizuje protirusky orientovanou polsko-maďarskou spolupráci). Manifestace přerostla ve spontánní výbuch odporu obyvatelstva proti komunistickému (stalinskému) režimu. Lidé se dožadovali okamžitého odchodu sovětských vojsk, svobodných voleb, zrušení cenzury a vytvoření nové vlády a za vykřikování hesel: \"\"Maďaři, pojďte s námi – Rusové, táhněte domů\"\" a \"\"Rákosi do Dunaje - Nagy do vlády\"\" se přesunuli před budovu parlamentu. Zde došlo nejprve ke zhasnutí rudé hvězdy na střeše Országházu a poté k projevu Imre Nagye. Avšak obecný projev bývalého premiéra příliš neuklidnil atmosféru. Lidé proto začali zpívat Himnusz. (Od roku 1949 se totiž státní hymna hrála pouze v instrumentální verzi, jelikož její text se obrací k Bohu a to bylo pro komunistické vedení MLR samozřejmě nepřípustné).\n\nMezitím na Hősök tere došlo ke svržení 25 metrové sochy Stalina. Bylo zde možno vidět i milicionáře a funkcionáře MDP a muže pohraniční stráže. Asi stotisícový dav se sjednotil a křičel jako jedním hlasem: \"Svrhnout pomník! Rusáci domů, Rusáci domů!\" Demonstranti hodili silné ocelové lano na krk dvaceti pěti metrové sochy Stalina, jiní přijížděli s náklaďáky naloženými kyslíkovými bombami a hořáky na řezání kovu a věnovali se bronzovým botám. O hodinu později socha spadla z pilíře na Náměstí hrdinů. Díky opatrnosti lidí se vše obešlo bez obětí, nikdo nebyl jakkoliv zraněn.\n\nZhruba ve stejnou chvíli se část studentů pokoušela dostat do budovy rozhlasu a nechat odvysílat své požadavky, takzvaných 16 bodů. Byli však zajati příslušníky ÁVH. Večer v rádiu promluvil tajemník Maďarské strany pracujících - Ernő Gerő, který označil demonstranty za nepřátele národa a fašisty. Krátce nato došlo k prvním výstřelům. Členové ÁVH začali střílet na demonstranty dožadující se propuštění studentů před budovou rozhlasu. Někteří demonstranti se zmocnili zbraní a došlo k první přestřelce. Na zem padly první oběti boje za svobodu. Když poté v sanitkách přijely z ústředí ÁVH další posily, rozběsněný dav jim zbraně sebral. O několik hodin později už bojovníci dostávali zbraně nejen od sympatizujících policistů a vojáků, ale i z jiných arzenálů.\n\nZpráva o tom se rychle rozšířila a veřejné protesty se přenesly z Budapešti na celé Maďarsko.\n\nV noci Ernő Gerő (předseda MDP) požádal Sovětský svaz o vojenský zásah. Zhruba ve stejnou chvíli byl Imre Nagy kooptován do politbyra a jmenován ministerským předsedou. Nějakou dobu ale trvalo, než se vedení strany vzpamatovalo z nastalého zmatku, a proto se designovaný ministerský předseda ujal funkce až ráno následujícího dne 24. října .\n\nNa rozkaz sovětského ministra obrany vstoupila 24. října od druhé hodiny ranní sovětská vojska do ulic Budapešti. Dlouhé řady tanků T-34 se zaklapnutými věžičkami projížděly městem a střílely do všeho, co bylo osvětlené. Došlo k prvním bojům mezi maďarskými povstalci a sovětskými okupanty, které podporovala tajná policie ÁVH. Maďaři se proti po zuby vyzbrojeným vojákům odhodlaně bránili vším možným. Nejúčinnější zbraní proti sovětským tankům se staly Molotovovy koktejly. Mnoho povstalců také získalo zbraně z kasáren a policejních stanic, kde jim je i častokrát vojáci či policisté (podřízení komunistickému vedení) sami vydali. Imre Nagy, již jako předseda vlády, vyhlásil stanné právo a zákaz vycházení. Ale odmítl nasadit ÁVH proti narušitelům tohoto rozkazu, jak požadoval nově dosazený vojenský výbor. Sovětský vpád byl dočasně úspěšný. Odpor však pokračoval a další den se situace začala měnit.\n\nDne 25. října došlo před budovou parlamentu k obrovské demonstraci. Několika tisícový dav se pokojně dožadoval demise předsedy MDP - Ernő Gerőa. Avšak příslušníci tajné policie ÁVH ukrytí na střechách začali do pokojně demonstrujícího a hlavně bezbranného davu bezohledně střílet. Zmatené posádky sovětských tanků se ke střelbě rovněž připojily. Zahynulo více než 200 lidí, včetně žen a dětí, zraněno bylo více jak 300 lidí. Jednalo se o provokaci tajné policie, která byla příčinou pozdějšího krveprolití. Masakr zvedl novou vlnu emocí, zejména když z některých župních měst dorazily informace o podobných událostech. Téměř nikoho už v té chvíli nezajímala zpráva o odvolání Gerőa a jeho nahrazení Jánosem Kádárem. Začal totiž obrovský hon na členy ÁVH a jejich následné lynčování a mučení. ÁVH byla tak nenáviděná, že každý její příslušník, který byl povstalci chycen, byl následně zabit, často pověšením na lampy veřejného osvětlení a do úst jim byly nacpány bankovky, jelikož tito tajní policisté vydělávali mnohem více peněz než všichni ostatní. \n\nI přes odstoupení Ernő Gerőa boje nadále pokračovaly a povstání se rozšiřovalo i do jiných měst. Jednotky maďarské lidové armády přecházely na stranu povstalců a komunistický režim se začal hroutit. Stranické organizace a jí podřízená místní správa se začala rozpadat, a jejich pravomoci přebíraly nově vznikající revoluční výbory a rady.\nImre Nagy se musel rozhodnout, zda potlačit povstání sovětskými tanky, nebo se přidat na stranu revoluce a vytvořit nezávislé Maďarsko. Příští den 27. října se rozhodl pro druhou alternativu. Představil svou novou vládu, v níž figurovali i někteří bývalí vůdcové pravicové FKgP jako Zoltán Tildy a Béla Kovács.\nO den později 28. října prohlásil premiér Nagy povstání za národně demokratické hnutí. Dále uznal nově vzniklé revoluční orgány a slíbil amnestii, rozpuštění ÁVH a reformu zemědělství.\n\nDne 30. října se sovětské jednotky začaly stahovat z hlavního města, zároveň se však sovětské velení tajně připravovalo na další ozbrojený útok. Z povstaleckých skupin se začala formovat Národní garda. Imre Nagy nadále jednal se Sověty, mimo jiné o vytvoření politického pluralistického systému. K tomu přispěla i transformace staré MDP na novou stranu MSZMP - Magyar Szocialista Munkáspárt (\"Maďarská socialistická dělnická strana\"), ale mimo to svou činnost obnovily i staré koaliční strany z období Druhé Maďarské republiky. Týden od začátku revoluce se začala situace pomalu zklidňovat.\n\nMezitím se v mnoha polských městech objevují letáky s výzvami solidarity s Maďary a jsou organizovány manifestace na jejich podporu. Po celém Polsku se také konají sbírky peněz, léků a také akce dárcovství krve pro revoluční Maďarsko.\n\nRevoluční a politický vývoj v Maďarsku se samozřejmě nelíbil představitelům Sovětského svazu, kteří tajně připravovali vojenský zásah. Potřebovali však ujištění západních mocností, že se nebudou do situace v Maďarsku vměšovat. Mezinárodní situace však byla na straně Sovětů. Právě probíhala Suezská krize, kdy došlo ke společné intervenci vojsk Spojeného království, Francie a Izraele do Egypta, který podporoval Sovětský svaz. Rusové byli ochotni setrvat v pasivitě na Blízkém východě, když se jim dostane ujištění, že Západní státy nezasáhnou do vývoje v Maďarsku. Taková dohoda byla uzavřena 30. října.\nUSA ani nevyužily možnost spojit obě události v jedno hlasování na půdě OSN. Jediné, co bylo nakonec podniknuto, bylo hlasování Valného shromáždění OSN, které odsouhlasilo požadavek na stažení sovětských vojsk. To však bylo již jen prázdným gestem. I ukvapený příslib pomoci šířený západními rozhlasovými stanicemi zůstal jen příslibem. Maďarsko zůstalo samo.\n\nNa zasedání sovětských vůdců dne 31. října došlo k zásadnímu rozhodnutí, kdy bylo rozhodnuto o potlačení revoluce (podle Sovětů „kontrarevoluce“) za pomocí armády. Vypracováním plánu na potlačení maďarského povstání byl pověřen maršál Žukov, tehdejší sovětský ministr obrany. Maršál Ivan Stěpanovič Koněv (vrchní velitel ozbrojených sil Varšavské smlouvy) dostal volnou ruku k vypracování plánu pro operaci Vichr, někdy také nazývána operace Smršť, která byla definitivně schválena 2. listopadu.\n\nKdyž byl Imre Nagy informován o aktivizaci sovětských jednotek, naléhal na OSN, aby se začala zabývat \"\"maďarskou otázkou\"\". Dne 1. listopadu vyhlásil neutralitu Maďarska (podle rakouského vzoru) a vystoupení z Varšavské smlouvy.\n\nKrátce nato se předseda strany János Kádár, jak později vyšlo najevo, poté co uvítal vyhlášení neutrality Maďarska, opustil vládní ústředí a odebral se na velvyslanectví Sovětského svazu, odkud byl rychle převezen do Moskvy. Sovětskými vůdci byl vybrán, aby jim pomáhal udržovat MLR v kurzu, který by byl pro SSSR přijatelný.\n\nNásledně došlo k předstíranému vyjednávání sovětského velení v Budapešti, jež skončilo zatčením Nagyova nového ministra obrany, generála Pála Malétera, který byl v roce 1958 spolu s Imre Nagyem popraven.\n\nZa rozbřesku 4. listopadu začala ofenzíva proti hlavnímu městu. Maďarská armáda sice odpor nekladla, ale zuřivé boje povstalců pokračovaly v Budapešti i v dalších městech asi týden.\n\nHned ráno se ozvala dvě rozhlasová vysíláni. První bylo Nagyovo volání o pomoc jménem zákonné a demokratické vlády. Poté se Imre Nagy a vedoucí představitelé někdejší stranické opozice odebrali na jugoslávské velvyslanectví. Druhé vysílání bylo ze sověty obsazené vysílací stanice v Szolnoku, János Kádár vyzýval jménem nově utvořené revoluční dělnicko-rolnické vlády k boji proti kontrarevoluci po boku sovětské armády.\n\nI přesto Maďaři po celé zemi rozpoutali prudké boje. Síly obou stran byly značně nevyrovnané, zatímco Sověti měli skvělou výzbroj a podporu letectva, Maďaři hrdě bojovali všemi prostředky, které mohli sehnat, bez jakékoliv podpory. V hlavním městě padlo kolem 2 500 osob a po celé zemi ještě 3 000 dalších. Dále bylo více jak 16 tisíc lidí zraněno. Jako odvetu za zápalné láhve sovětské pancéřové jednotky rovnaly se zemí domy, ze kterých docházelo k útokům. Rusové pustošili celé čtvrti, o kterých se domnívali, že se tam skrývají povstalci. Tímto způsobem byly zničeny stovky domů, především v dělnických čtvrtích - kolébce povstání. A pro dobytí Budapešti musela sovětská vojska dokonce nasadit i tehdy nejmodernější proudové stíhačky MiG-15.\n\nJános Kádár přijel 7. listopadu, v čele své promoskevské revoluční dělnicko-rolnické vlády, na sovětských tancích do Budapešti.\n\nHouževnaté boje Maďarů trvaly až do 10. či 11. listopadu, místy až do 15. listopadu. Krátce na to začaly vlny zatýkání.\n\nJános Kádár byl zpočátku nejnenáviděnějším mužem v Maďarsku a nová vláda byla naprosto izolována v nepřátelské zemi dobyté cizí armádou. I přesto, že Kádár neměl nejprve představy o porevolučním uspořádání Maďarska, nechal tvrdě potlačit poslední zbytky svobody. \n\nDne 22. listopadu byl za pomocí lsti Imre Nagy, který pobýval na jugoslávském velvyslanectví, vylákán ven a okamžitě zatčen sovětskými policejními orgány vedenými osobně Ivanem A. Serovem, tehdejším šéfem KGB, a ihned přepraven do Rumunské lidové republiky, odkud byl následně vrácen zpět do MLR.\n\nDále byly zrušeny veškeré revoluční výbory a policejní salvy zabily sto demonstrantů v Salgótarjánu, Miskolci a Egeru. A 3. prosince sice došlo k oficiálnímu rozpuštění tajné policie ÁVH, ale její členové mohli vstupovat do jiných ozbrojených složek.\n\nDne 6. prosince 1956 v rámci letních olympijských her v Melbourne se konal zápas vodního póla Maďarska proti SSSR známý pod přezdívkou Melbournská krvavá lázeň. Kvůli výtržnostem byl zápas předčasně ukončen, minutu před uplynutím stanovené hrací doby. Maďaři zvítězili 4:0 a následující den, po vítězství nad Jugoslávií 2:1, obhájili titul olympijských vítězů.\n\nCelkový počet obětí povstání nelze přesně vyčíslit. Přinejmenším se jedná o tisíce až desetitisíce. Podle některých historiků se jedná až o statisíce, s tím, že nová maďarská komunistická vláda nechala většinu důkazů zničit, aby se toto povstání, podle jejich názoru kontrarevoluce, nedalo považovat za celonárodní hnutí.\n\nS příchodem normalizace navíc došlo k emigraci 200 až 300 tisíců Maďarů na Západ. A další stovky až tisíce byly následně mučeny a popraveny.\n\nPodle sovětské tradice byl každý pokus o změnu komunistického režimu prohlášen za kontrarevoluci. Do ledna 1957 nová prosovětská Kádárova vláda potlačila poslední zbytky svobody a začaly čistky. Byly zavedeny mimořádné soudy. Ty sice postihovaly obě strany, jak stalinisty a rákosisty, tak povstalce a revolucionáře, ale značně odlišným způsobem. Zatímco hlavní viníci jako Mátyás Rákosi nebo Ernő Gerő nebyli nikdy pohnáni před soud, považovala se účast na povstání téměř za hrdelní zločin.\n\nCelkem 35 000 žalob mělo za následek 22 000 trestů odnětí svobody, a 229 rozsudků smrti, ale ve skutečnosti bylo popraveno více jak 350 osob. Dále bylo asi 13 000 lidí posláno do znovu otevřených internačních táborů bez jakéhokoli zákonného postupu. Došlo také k obrovské emigraci 200 až 300 tisíců lidí, mezi nimiž bylo i mnoho významných osobností. Mnoho těch co zůstalo, bylo souzeno. Mezi nimi byl Árpád Göncz, po roce 1989 první prezident Maďarské republiky.\n\nPro samotného Kádára měl největší význam vykonstruovaný proces s Imre Nagyem a jeho spolupracovníky, který se konal ve dnech 9. a 15. června 1958 za zavřenými dveřmi. Všichni byli shledáni vinnými ze spiknutí, jehož cílem bylo svrhnout lidově demokratický režim a odsouzeni k trestu smrti. Bývalý premiér Imre Nagy, jeho poradce Miklós Gimes a ministr obrany Pál Maléter byli popraveni 16. června 1958. Ostatní vládní spolupracovníci byli uvězněni. Těla popravených byla bez pohřbu umístěna na Novém veřejném hřbitově, parcela 301, kde odpočívá mnoho představitelů a bojovníků Maďarského povstání.\n\nPo tři desetiletí bylo v Maďarsku zakázáno mluvit o tomto období. I přes Kádárův tzv. Gulášový komunismus (také Kádárismus), který znamenal poměrně liberální komunistický režim s dovoleným soukromým sektorem.\n\nDoba dalšího politického „tání“ nastala v MLR až ve druhé polovině 80. let. Od roku 1988 uvnitř samotné MSZMP sílily reformní tendence. Na jarním sjezdu strany překvapivě posílila moc reformistů, kteří požadovali odchod Kádára. Ten byl 22. května 1988 odvolán z funkce Generálního tajemníka MSZMP a nahrazen Károly Grószem. Dne 24. listopadu se novým premiérem stal Miklós Németh. V lednu 1989 došlo k rozhodnutí ústředního výboru MSZMP, inspirované Imre Pozsgaym, které potvrdilo, že Maďarské povstání v roce 1956 nebylo kontrarevolucí, nýbrž lidovým povstáním.\nPřesně 31 let od popravy dne 16. června 1989 se v Budapešti na Náměstí Hrdinů za účasti 300 000 lidí konal jedenáctihodinový pohřeb Imre Nagye a dalších zavražděných vůdců, včetně prázdné rakve symbolizující všechny neznámé bojovníky z povstání. Na tomto pohřbu vystoupil pozdější premiér, v té době mladý vysokoškolský student Viktor Orbán (Fidesz) se svým projevem, ve kterém otevřeně prohlásil, že je nutné jednat o stažení sovětských vojsk z Maďarska a skoncovat s komunismem. Za svá slova sklidil bouřlivý potlesk. Tento akt se stal symbolem rozbřesku nové maďarské éry. \nJános Kádár zemřel dne 6. července 1989, paradoxně ve stejný den, kdy byl oficiálně rehabilitován Imre Nagy, kterého nechal v roce 1958 popravit. Ve chvíli, kdy maďarský Nejvyšší soud oznamoval verdikt o rehabilitaci Nagye, vstoupil do místnosti neznámý muž a řekl: „\"Kádár je mrtvý\".“\n\nV den výročí počátku protikomunistického Maďarského povstání 23. října 1989 byla uzákoněna změna ústavy. Téhož dne byl předseda parlamentu Mátyás Szűrös zvolen prozatímním prezidentem a v pravé poledne z balkónu Országházu slavnostně vyhlásil svobodnou Maďarskou republiku (Třetí Maďarská republika), čímž skončila komunistická vláda v Maďarsku. Krátce poté byla z budovy parlamentu odstraněna rudá hvězda. A 23. říjen byl prohlášen státním svátkem.\n\nV prosinci 1991 se v preambuli smlouvy rozpadající se Sovětský svaz pod Michailem Gorbačovem a nové Rusko, zastoupené Borisem Jelcinem, oficiálně omluvilo za sovětské akce z roku 1956 v Maďarsku.\n\nV den 50. výročí začátku povstání 23. října 2006 se v Budapešti opět bojovalo. Došlo totiž ke druhé velké vlně protestů za odstoupení levicového premiéra Ference Gyurcsánye (MSZP). Tyto protesty vypukly po odhalení audionahrávky v září 2006, na níž Gyurcsány přiznává, že v zájmu volebního vítězství své MSZP lhal o skutečném stavu ekonomiky.\n\nBěhem oficiálních oslav si někteří z pamětníků odmítli se socialistickým premiérem podat ruce. Několik stovek demonstrantů se střetlo s policisty, po kterých házely lahve a kamení. Dokonce se zmocnili starého sovětského tanku T-34 a další vojenské techniky používané právě během Maďarského povstání. Policie použila k jejich rozehnání střelbu gumovými projektily, vodní děla a slzný plyn, některé demonstranty zbila obušky. Podle údajů maďarské záchranné služby bylo při střetech zraněno na 130 lidí, z toho osm těžce. V nemocnici muselo být ošetřeno celkem patnáct lidí. Zhruba stovku demonstrantů policie zadržela.\n\n\n"}
{"id": "162648", "url": "https://cs.wikipedia.org/wiki?curid=162648", "title": "Žít a nechat zemřít", "text": "Žít a nechat zemřít\n\nŽít a nechat zemřít je v pořadí osmý film o Jamesi Bondovi z roku 1973, adaptace druhého románu spisovatele Iana Fleminga o této postavě z roku 1954.\n\nNávrat Seana Conneryho do oficiální série v Diamanty jsou věčné byl jednorázový a hned po premiéře se Broccoli a Saltzman pustili do hledání úctyhodné náhrady. Rozhodli se, že zkusí dalšího Jamese Bonda najít v armádních službách. EON Productions podali do několika armádních časopisů inzerát: „Jste 007?“ Tento nápad ztroskotal na odporu britského hereckého společenství Equity. Do roku 1972 uvažovali producenti například o Julianu Gloverovi, pozdějším padouchovi z Jen pro tvé oči. Roger Moore měl šanci na roli Bonda už ve V tajné službě Jejího Veličenstva, ale v té době byla jeho postava Šimona Templáře ze seriálu Svatý příliš populární, aby mohl 007 důvěryhodně zahrát.\n\nJames Bond v New Yorku vyšetřuje smrt několika britských agentů a stopy ho přivedou ke gangu překupníků drog. Objeví spojitost mezi panem Bigem a Dr. Kanangou, premiérem ostrova San Monique. Jeho pomocnicí proti Kanangovi a kultu woodoo se stává krásná Solitaire.\n\nSedmdesátá léta, kdy osmá bondovka vznikla, byla také dobou blaxploitation, kdy se silně prosazovala afroamerická kultura. Vliv na Žít a nechat zemřít je evidentní. Je to také první bondovka, kde se vyskytuje fiktivní země a kde chybí postava Q (ten je v Dr. No, i když ho nehrál Desmond Llewelyn a je zde uvedeno pravé jméno Q, major Boothroyd).\n\n\n\"Žít a nechat zemřít\" je prvním soundtrackem, který nebyl složen Johnem Barry. Taktovku převzal George Martin. Titulní píseň byla napsána Paulem a Lindou McCartney. Zpíval Paul McCartney.\n\n\n"}
{"id": "162650", "url": "https://cs.wikipedia.org/wiki?curid=162650", "title": "Rosa Raisa", "text": "Rosa Raisa\n\nRosa Raisa (30. května 1893 v Bialystoku, Rusko – 28. září 1963 v Los Angeles, USA) byla americkou sopranistkou polského původu.\n\nNarodila se 23. května 1893 v Bialystoku. Ve 14 letech utekla před pogromy do Neapole, kde studovala u Barbary Marchisio a E. Tetrazzini. Jejím manželem byl barytonista Giacomo Rimini (1887-1952). Spolu otevřeli školu pro pěvce v Chicagu roku 1937. Zemřela v Los Angeles 28. září 1963.\n\nPoprvé vystoupila roku 1913 jako Leonora v opeře Oberto, kníže sv.Bonofáce Giuseppe Verdiho v Parmě, v rámci oslav 100. narozenin Verdiho.\nSvoji pěveckou kariéru ukončila ve čtyřicetičtyřech letech.\n\nByla první Turandot a Astérie (opera Nerone Arrigo Boita).\n"}
{"id": "162652", "url": "https://cs.wikipedia.org/wiki?curid=162652", "title": "Alkyl", "text": "Alkyl\n\nAlkyl (alkanyl) je uhlovodíkový zbytek, jednovazebný radikál obsahující jen uhlíkové a vodíkové atomy uspořádané do řetězce. Uhlíkové atomy v alkylu jsou spojeny jen jednoduchými vazbami. Alkyly tvoří homologické řady s obecným vzorcem CH. Mezi příklady je možno uvést \"methyl\", CH· (odvozený z \"methanu\") a \"butyl\" CH· (odvozený z \"butanu\"). Obvykle se nevyskytují samostatně, ale jako části rozvětvenějších řetězců organických molekul. Samostatně jde o volné radikály, které jsou extrémně reaktivní.\n\nPokud volná vazba vychází z koncového (prvního) atomu uhlíku řetězce, název se odvozuje nahrazením koncovky -an základního hydridu koncovkou -yl, např. butyl. V ostatních případech se koncovka -yl spolu s lokantem k názvu původního hydridu připojuje, např. butan-2-yl.\n\nOdtržením jednoho atomu vodíku z molekuly alkenu vznikne alkenyl (např. vinyl (ethenyl) nebo allyl), z alkynu takto vznikne alkynyl, názvy radikálů cyklických uhlovodíků se od názvů alifatických uhlovodíků odvodí přidáním předpony cyklo-.\n\nRadikál takto odvozený od benzenu se nazývá fenyl, radikál odvozený od toluenu má dvojí název – pokud vychází volná vazba z benzenového jádra, jde o tolyl, pokud vychází z methylové skupiny, jde o benzyl. Od naftalenu je obdobně odvozen naftyl.\n"}
{"id": "162654", "url": "https://cs.wikipedia.org/wiki?curid=162654", "title": "Georg Gottfried Gervinus", "text": "Georg Gottfried Gervinus\n\nGeorg Gottfried Gervinus (20. května 1805 Darmstadt – 18. března 1871 Heidelberg) byl německý historik, literární historik a liberální politik.\n\n"}
{"id": "162655", "url": "https://cs.wikipedia.org/wiki?curid=162655", "title": "Mechanické vlnění", "text": "Mechanické vlnění\n\nMechanické vlnění je děj, při němž se kmitání částic šíří látkovým prostředím. Mechanické vlnění se šíří látkami všech skupenství pomocí sil působících mezi částicemi. Vzniká tak, že výchylka jedné částice z rovnovážné polohy vnější silou a k tomu dodaná energie se přenese na částici sousední, pak na další a tak vlnění určitou rychlostí postupuje od svého zdroje v řadě bodů, nebo v rovině, nebo v prostoru. Mechanické vlnění je například zvukové vlnění.\n\nVzniká postupným rozkmitáváním bodů v pružném prostředí (hadice, lano, vodní hladina …).\n\nRovnice postupné vlny:\nformula_1\n\nBody prostředí kmitají kolmo na směr šíření. Příkladem postupného vlnění příčného je vlnění na vodní hladině po dopadu kamene, šířící se od\ntohoto zdroje v kruhových rovinných vlnoplochách ve tvaru vrch – důl.\n\nElektromagnetické vlnění je postupné příčné.\n\nMůže k němu docházet ve všech skupenstvích.\n\nBody prostředí kmitají ve vlnoplochách. Dochází k postupnému zhušťování a zřeďování prostředí. Příkladem je zvuk.\n\nSkládáním dvou proti sobě jdoucích postupných vlnění stejných parametrů vzniká stojaté vlnění, které je v řadě bodů (představovaných například napjatou strunou) charakterizováno body se stále stejnou výchylkou. Body s trvale největší výchylkou se nazývají kmitny, body s trvale nulovou výchylkou se nazývají uzly. Stojaté vlnění pružných těles se nazývá \"chvění\" a je nejčastějším zdrojem zvuku a fyzikálním základem hudebních nástrojů.\n\nformula_10\n\nPodle směru vychýlení částic z rovnovážné polohy rozlišujeme vlnění příčné (výchylka je kolmá na spojnici sousedních částic) a vlnění podélné (výchylka je ve směru spojnice sousedních částic).\n\nVlnění se šíří ve vlnoplochách- množinách bodů se stejnou fází. Platí Huyghensův princip- každá vlnoplocha se stává zdrojem nekonečně mnoha elementárních vlnění, jejichž interferencí vzniká další vlnoplocha.\n\nRychlost šíření závisí na typu prostředí- např. zvuk se pohybuje ve vzduchu formula_11 kde formula_12 je teplota v °C.\n\nSměr vlnění udává paprsek – přímka kolmá na vlnoplochu – normála.\n\n\n"}
{"id": "162658", "url": "https://cs.wikipedia.org/wiki?curid=162658", "title": "Grover Cleveland", "text": "Grover Cleveland\n\nStephen Grover Cleveland (18. března 1837 – 24. června 1908) byl 22. a 24. prezidentem Spojených států amerických, který tento post zastával v letech 1885 až 1889 a 1893 až 1897. Je jediným americkým prezidentem jehož funkční období na sebe nenavazovala (tzv. „sendvičové prezidentství“) a stal se prvním demokratem zastávajícím úřad amerického prezidenta po občanské válce. Jeho druhá manželka Frances Clevelandová se ve svých 21 letech stala nejmladší první dámou v historii USA.Do dějin Spojených států amerických se zapsal mimo jiné tím, že to byl právě on, kdo slavnostně odhalil Sochu Svobody. Toto pronesl při onom slavnostním okamžiku: \"Nezapomeneme, že si zde Svoboda našla svůj domov, a její oltář nebude zanedbáván\".\n\n"}
{"id": "162665", "url": "https://cs.wikipedia.org/wiki?curid=162665", "title": "Seznam monarchií v Africe", "text": "Seznam monarchií v Africe\n\nSeznam Afrických zemí, které jsou v současnosti monarchiemi\n\n\n\n\n"}
{"id": "162667", "url": "https://cs.wikipedia.org/wiki?curid=162667", "title": "Hiei", "text": "Hiei\n\nHiei (japonsky: 比叡山; \"Hiei-zan\") je japonská hora ležící na severovýchod od města Kjóto, na hranici mezi prefekturami Kjóto a Šiga.\n\nChrám Enrjakudži, první japonský chrám buddhistické sekty Tendai, byl založen na vrcholku hory Hiei mnichem Saičó v roce 788. V roce 1571 byl celý chrámový komplex stržen Odou Nobunagou ve snaze zlomit moc tzv. „válčících mnichů“ \"sóhei\". Později byl ale chrám zčásti obnoven a dodnes zůstal ústředím sekty Tendai.\n\n\n"}
{"id": "162669", "url": "https://cs.wikipedia.org/wiki?curid=162669", "title": "2007 v dopravě", "text": "2007 v dopravě\n\nTento článek obsahuje seznam událostí souvisejících s dopravou, které proběhly roku 2007.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "162692", "url": "https://cs.wikipedia.org/wiki?curid=162692", "title": "Noviciát", "text": "Noviciát\n\nNoviciát je období, po které čekatelé na vstup do katolického řeholního společenství (novic, resp. novicka) žijí společně s řeholníky (resp. řeholnicemi). Připravují se tak na skládání slibů, život ve společenství a mají možnost zvážit, zda si do něj skutečně přejí vstoupit.\n\nDélka noviciátu se u různých společenství liší, obvykle trvá rok, ale například u jezuitů jde o roky dva.\n\nPodobné koncepce existují i u jiných mnišských řádů, například buddhistických. Pokud novicové žijí či tráví část dne ve speciálním domě či části kláštera, popřípadě pokud se novici zaučují pouze v určitém klášteře, nazývá se dotyčná budova (klášter) též \"noviciát\".\n\n\n"}
{"id": "162706", "url": "https://cs.wikipedia.org/wiki?curid=162706", "title": "Novic", "text": "Novic\n\nNovic má více významů:\n\n"}
{"id": "162707", "url": "https://cs.wikipedia.org/wiki?curid=162707", "title": "Židovský rybník", "text": "Židovský rybník\n\nNázev Židovský rybník má více rybníků:\n\n\n… nebo je tímto názvem také označováno:\n"}
{"id": "162709", "url": "https://cs.wikipedia.org/wiki?curid=162709", "title": "Ganymedes", "text": "Ganymedes\n\nSlovo Ganymedes má více významů:\n\n"}
{"id": "162710", "url": "https://cs.wikipedia.org/wiki?curid=162710", "title": "Černovice (Ukrajina)", "text": "Černovice (Ukrajina)\n\nČernovice (ukrajinsky \"Чернівці\" [černivci], rumunsky \"Cernăuți\", bělorusky Чарнаўцы [Čarnaŭcy], jidiš טשערנאָװיץ [černovic], hebrejsky צ'רנוביץ, rusky \"Черновцы\" [černovcy], polsky \"Czerniowce\", slovensky \"Černovce\", německy \"Czernowitz/Tschernowitz\", arménsky \"Չերնովից /Tschernowitz\") je město ležící na úpatí Karpat, historická metropole Bukoviny na dnešní Ukrajině (dříve Rumunsko, Rakousko-Uhersko), správní středisko Černovické oblasti, kulturní i hospodářské centrum širšího regionu, středisko několika národnostních menšin. Komplex Černovické univerzity, jehož autorem je Josef Hlávka, je od roku 2011 zapsán na seznamu Světového dědictví UNESCO.\n\nArcheologické vykopávky odkryly v této lokalitě stopy neolitické osady. První písemné zmínky pocházejí z roku 1408, avšak opevněné sídlo zde existovalo už ve 12. století. Právě tmavá barva opevnění dala dle legendy městu jméno „Černovice“. V roce 1359 získal město a okolí kníže Bohdan I. a přičlenil ho k Moldavskému knížectví. V 16. a 17. století byla Bukovina a Besarábie dějištěm srážek tureckých a polských vojsk (Nedaleko leží Chotyn, kde byla svedena jedna z nejslavnějších bitev).\n\nRoku 1775 získala budoucí Bukovinu habsburská monarchie a Černovice se pak staly hlavním městem jedné ze zemí pozdějšího Předlitavska. Během 19. století několikanásobně vzrostl počet obyvatel. Roku 1866 Lvovsko-černovicko-jasská dráha připojila město k železniční síti. V době probouzení ukrajinského národního povědomí a zejména po carském zákazu veřejného užívání ukrajinštiny na ruském území (většina Ukrajiny vč. Kyjeva) se Černovice spolu s Lvovem a Stanislavovem staly jedním z center ukrajinského jazyka, písemnictví a kultury; tehdy zde působila mj. spisovatelka Olha Kobyljanska a zrodila se tu též nynější ukrajinská hymna.\n\n20. století přineslo mocenské zvraty a Černovice jednak několikrát připadly jinému státu (podobně jako Zakarpatská oblast), jednak přišly (alespoň částečně) o etnickou rozmanitost (zvláště po holocaustu). Tak se staly roku 1918 součástí Rumunska, r. 1940 součástí SSSR, 1941 opět Rumunska, 1944 znovu SSSR. Od roku 1991 patří samostatné Ukrajině.\n\nČernovice (potažmo celá Bukovina) vždy vynikaly pestrým národnostním složením a v minulosti též převahou židovského obyvatelstva. Z tradičních menšin je dodnes nejvýraznější rumunská, pro niž jsou Černovice historickým kulturním centrem. V roce 1999 zde byl otevřen rumunský generální konzulát.\n\nNárodnostní složení počátkem 20. století:\n\nŽidé 33 %; Ukrajinci 19 %; Němci 17 %; Rumuni 15 %; Poláci 15 %.\n\nNárodnostní složení v roce 2001:\n\nUkrajinci 189 000 (79,8 %); Rusové 26 700 (11,3 %); Rumuni 10 500 (4,4 %); Moldavané 3 800 (1,6 %); Poláci 1 400 (0,6 %); Židé 1 300 (0,6 %); ostatní 2 900 (1,2 %).\n\nDíky své poloze, bohaté historii a etnické, jazykové i náboženské rozrůzněnosti byly Černovice odedávna prostředím, kde se dařilo kultuře, resp. kulturám; mezi světovými válkami byly místem, kde se \"\"prolínaly i protínaly vlivy Západu a Východu v kumulaci až roztodivné. Členové tamější židovské enklávy psali a mluvili němčinou starorakouské provenience (…) Židovská menšina byla obklopena rumunským lidovým živlem a na západě oddělená od Vídně maďarským územím, zatímco z východu se intenzivně prosazoval slovanský, to jest ruský vliv. Na severozápadě Halič posilovala židovskou komunitu, ale i působení další slovanské větve, polské; na jihu Sedmihradsko, navozující dávnou spjatost s Tureckem, upevňovalo - díky své početné německé menšině - jazykovou čistotu.\"\"\n\n\nNa rozdíl od většiny velkých ukrajinských měst nebyl v Černovicích v éře SSSR výrazněji zastoupen těžký průmysl; jsou zde zejména podniky dřevozpracující a textilní.\n\nPřestože Černovice leží na významné trase spojující severovýchodní a jihovýchodní Evropu, dopravní infrastruktura není příliš rozvinutá. Všechny železniční tratě vycházející z Černovic jsou jednokolejné a neelektrifikované. Z nich nejdůležitější vede ze Lvova přes Ivano-Frankivsk, Kolomyji a Černovice dále do Rumunska. Další tratě vedou na sever do města Ternopil, na východ přes moldavské území do Kamence Podolského/Oknice a na jih přes hraniční přechod ve Vadul Siret do rumunské Suceavy. Po roce 2014 byly dálkové a mezinárodní vlaky značně redukovány, nejvzdálenější destinací zůstal Kyjev.\n\nDo mnoha ukrajinských, rumunských a dalších měst jezdí z Černovic autobusy. Černovice mají i malé letiště, odkud létají spoje do Kyjeva.\n\nJiž roce 1897 vyjela v Černovicích první tramvaj; zdejší síť však neměla dlouhého trvání a kvůli členitosti terénu byla nahrazena autobusy a trolejbusy.\n\n\n\n\n"}
{"id": "162711", "url": "https://cs.wikipedia.org/wiki?curid=162711", "title": "Nonový akord", "text": "Nonový akord\n\nNónový akord (nebo neoficiálně krátce nónakord) je pojem z oblasti hudební teorie označující souzvuk pěti současně zahraných tónů, které jsou navíc poskládány podle určitých harmonických pravidel – odpovídají požadavkům terciového systému.\n\nV rámci většinově užívaného terciového systému jsou nónové akordy odvozovány od některého ze septakordů přidáním malé nebo velké tercie „nad“ čtvrtý tón septakordu - vzniká tak akord, který kromě základního tónu, tercie a kvinty obsahuje jako čtvrtý tón septimu a jako pátý tón nónu.\n\nPokud je uvažováno pouze základních sedm septakordů, vzniklých kombinací malých a velkých tercií, lze teoreticky s využitím přidané malé nebo velké tercie „poskládat“ čtrnáct základních nónakordů. V praxi je jich pouze třináct, neboť malá tercie přidaná ke zmenšenému septakordu znamená, že by akord obsahoval zmenšenou nónu, která je ale totožná s oktávou, a tedy (z harmonického hlediska) se základním tónem.\n\nBudeme-li navíc uvažovat možnost použití zmenšené nebo zvětšené tercie ve stavbě akordu, vzniká množství dalších (alterovaných) nónových akordů, které jsou ale v praxi používány velice zřídka.\n\nNásledující tabulka obsahuje základní typy nónakordů a jejich vlastnosti. Další nónové akordy a alternativní způsoby jejich značení lze nalézt v článku Seznam akordových značek.\n\n\n"}
{"id": "162717", "url": "https://cs.wikipedia.org/wiki?curid=162717", "title": "Bianca", "text": "Bianca\n\nBianca má více významů:\n\n"}
{"id": "162718", "url": "https://cs.wikipedia.org/wiki?curid=162718", "title": "Stará marka", "text": "Stará marka\n\nStará marka (německy \"Altmark\") je region na severu německé spolkové země Sasko-Anhaltsko. Dnes je Stará marka rozdělena mezi zemské okresy (německy \"Landkreise\") Altmarkkreis Salzwedel a Stendal. Původně byl region součástí Braniborska, roku 1815 byl však od něj oddělen a připojen k nově zřízené pruské provincii Sasku.\n\nStará marka leží na levém břehu Labe, protékají jí řeky Jeetzen a Aland. Největším jezerem je Arendsee. Kraj je rovinatý (součást Středoevropské nížiny), nejvyšším bodem je Hellberge se 160 metry nad mořem. Povrch tvoří močály, vřesoviště a dubové nebo borové lesy. Na severovýchodě se nachází úrodná zemědělská oblast Wische. Významné jsou zdejší zásoby zemního plynu. Největším městem je Stendal. V městečku Schönhausen se narodil kancléř Otto von Bismarck.\n\nV roce 937 byla zřízena Saská východní marka, v níž vládl markrabí Gero. Z tohoto centra se v období zvaném Ostsiedlung postupně rozšiřovalo Braniborské markrabství postupně na východ do oblastí osídlených Slovany, proto se od roku 1304 začal pro původní braniborské území používat název \"Antiqua Marcha\" (Stará marka). V pozdním středověku byla zdejší města Stendal, Salzwedel, Osterburg a Tangermünde součástí hanzy.\n\n"}
{"id": "162747", "url": "https://cs.wikipedia.org/wiki?curid=162747", "title": "1978 v dopravě", "text": "1978 v dopravě\n\nTento článek obsahuje seznam událostí souvisejících s dopravou, které proběhly roku 1978.\n\n\n\n\n\n\n\n\n"}
{"id": "162763", "url": "https://cs.wikipedia.org/wiki?curid=162763", "title": "Žlkovce", "text": "Žlkovce\n\nŽlkovce jsou obec na Slovensku v okrese Hlohovec.\n\nŽlkovce se nacházejí na místě bývalého neolitického sídliště. První zmínka o obci pochází z počátku 13. století.\n\n"}
{"id": "162768", "url": "https://cs.wikipedia.org/wiki?curid=162768", "title": "Miroslav Macháček", "text": "Miroslav Macháček\n\nMiroslav Macháček (8. května 1922 Nymburk – 17. února 1991 Praha) byl český herec a divadelní režisér.\n\nNarodil se 8. května 1922 v Nymburce. V roce 1945 byl přijat na Státní konzervatoř v Praze, kde studoval tři roky herectví. K jeho profesorům patřil např. Miloš Nedbal. Po absolutoriu konzervatoře byl od roku 1948 v angažmá ve Východočeském divadle v Pardubicích, od roku 1950 v Realistickém divadle Zdeňka Nejedlého v Praze. V témže roce byl obviněn z nepřátelské činnosti a musel opustit toto angažmá, vzápětí s ním byl rozvázán pracovní poměr i na DAMU v Praze, kde učil. V roce 1952 jej angažoval I. Glanc do Českých Budějovic, kde působil v letech 1952–1954 jako režisér, později až do roku 1956 jako hlavní režisér činohry. V roce 1956 se vrátil do Prahy – nejdříve jako režisér do Městských divadel pražských (1956–1959), od sezóny 1959/1960 působil jako režisér činohry pražského Národního divadla.\n\nS inscenací hry bratří Čapků \"Ze života hmyzu\", kterou režíroval a která měla premiéru v roce 1965, navštívilo pražské Národní divadlo během tří let jedenáct měst v osmi zemích Evropy (Velká Britanie, Londýn, březen 1966 – NSR, Mnichov, březen 1966 – Polsko, Varšava, červen 1967 – SSSR, Moskva, červen 1967 – NDR, Berlín, říjen 1967 – Maďarsko, Budapešť, březen 1968 – Jugoslávie, Novi Sad, Bělehrad, Rijeka, Lublaň, červen 1968 – Rumunsko, Bukurešť, prosinec 1968).\n\nPo roce 1969 měl vzhledem ke svým postojům obtížnou situaci až do konce života. Věnoval se i herectví (v divadle a ve filmu – v televizi a rozhlasu pro něj platil zákaz vystupování) a hostování v jiných divadlech (např. Činoherní klub, Viola). V roce 1975 přednesl v Národním divadle kritický referát a v témže roce nastoupil léčbu na psychiatrické klinice – o tomto období pojednávají posmrtně vydané deníkové \"Zápisky z blázince\". V roce 1989 se aktivně účastnil revolučních událostí, se situací v Národním divadle byl velmi nespokojen. Zemřel po těžké nemoci dne 17. února 1991 v Praze, pohřben je v Nymburce.\n\nZasloužilým umělcem byl jmenován v roce 1968.\n\nPatřil k hercům, kteří svou roli prožívají s velkou autentičností, ať už se jednalo o komedie či tragédie. Z jeho hereckých rolí na diváka působilo silné kouzlo osobnosti.\n\nJeho dcera, pocházející z jeho manželství s Věrou Štiborovou, Kateřina Macháčková je také herečkou.\n\n\n\nHrál v několika filmech, mezi nimi stojí za pozornost filmy :\n\n\n\n"}
{"id": "162781", "url": "https://cs.wikipedia.org/wiki?curid=162781", "title": "Harmonická moll", "text": "Harmonická moll\n\nHarmonická moll (přesněji harmonická mollová stupnice) je pojem z oboru hudební nauky označující specifický typ sedmitónové hudební stupnice.\n\nHarmonická mollová stupnice se skládá ze sedmi tónů, s půltónem mezi druhým a třetím, mezi pátým a šestým, a mezi sedmým a osmým stupněm. Mezi šestým a sedmým stupněm je interval zvětšené sekundy – tří půltónů, všechny ostatní intervaly jsou celotónové.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita diatonická stupnice a moll, jejíž notaci obsahuje výše uvedený obrázek.\n\nHarmonická moll se od diatonické mollové stupnice liší velkou septimou – jedná se o příjemně „ostrý“ tón, který vnáší napětí do jinak nevýrazné mollové stupnice. Tento tón mimo jiné umožňuje užití durového akordu (dominantního septakordu) ve funkci dominanty v mollové tónině, jak ukazuje tabulka v dalším odstavci.\n\nNásledující tabulka ukazuje na příkladu harmonické stupnice a moll kvintakordy a septakordy, které mohou být použity na jejích jednotlivých stupních. Podrobnosti k významu akordových značek lze najít v článku Akordová značka.\n\n\n"}
{"id": "162782", "url": "https://cs.wikipedia.org/wiki?curid=162782", "title": "Zita Bourbonsko-Parmská", "text": "Zita Bourbonsko-Parmská\n\nZita Bourbonsko-Parmská, celým jménem \"Zita Maria delle Grazie Adelgonda Micaela Raffaela Gabriella Giuseppina Antonia Luisa Agnese, Principessa di Borbone di Parma\", (9. května 1892 Villa Pianore u Luccy, Itálie – 14. března 1989 Zizers, Švýcarsko) byla manželka posledního rakouského císaře a českého a uherského krále Karla I., poslední císařovna rakouská, královna česká a uherská (v letech 1916–18).\n\nZita Bourbonsko-Parmská se narodila 9. května 1892 ve Villa delle Pianore (rozsáhlé panství mezi městy Pietrasanta a Viareggio) v italské provincii Lucca. Své poměrně neobvyklé jméno Zita („děvče“) dostala po populární světici, žijící v Toskánsku ve 13. století. Byla pátým dítětem sesazeného vévody parmského Roberta I. z jeho druhého manželství s portugalskou infantkou Marií Antonií Portugalskou (dcerou krále Michala I. Portugalského a Adelaidy Löwenstein-Wertheim-Rosenbergové) a celkově sedmnáctým potomkem z vévodových čtyřiadvaceti dětí. (Vévoda Robert měl svého prvního manželství s Marií Piou Obojí Sicílie dvanáct dětí, šest z nich však bylo mentálně retardovaných a tři zemřely v dětství.\n\nV roce 1882 ovdověl a o dva roky později se oženil s Marií Antonií, Zitinou matkou. Druhé manželství přineslo dalších dvanáct dětí.) Zitin otec byl posledním titulárním vévodou z Parmy, odkud byl vyhoštěn piemontskou armádou a společně se svou druhou ženou našli azyl ve Schwarzau am Steinfeld (Dolní Rakousy). Nárok na trůn ztratil ještě jako dítě po Sjednocení Itálie v roce 1859. Početná rodina pak pravidelně cestovala mezi Villou Pianore a jejich zámkem v dolnorakouském Schwarzau. Byly to hlavně tyto dvě rezidence, kde Zita strávila svá léta dospívání. Většinu roku trávili v Rakousku, na podzim se vraceli do Pianore a zpět odjížděli zase na jaře. K cestování mezi panstvími rodině sloužila zvláštní vlaková souprava čítající šestnáct vozů.\n\nV mládí se Zitě dostalo vynikajícího vzdělání, hovořila – stejně jako její sourozenci – plynně několika jazyky: francouzsky, německy, italsky, španělsky, portugalsky a anglicky. Později vzpomínala: „Vyrůstali jsme internacionálně. Můj otec sám sebe považoval především a hlavně za Francouze a strávil několik týdnů každý rok s nejstaršími dětmi na zámku Chambord, jeho kmenovém panství na Loiře. Jednou jsem se ho zeptala jak by nás popsal. Odpověděl: ,Jsme francouzská knížata, která vládla v Itálii.‘ Opravdu, ze všech dvaceti čtyř dětí jen tři, včetně mne, se skutečně narodily v Itálii.“\n\nRodinná výchova jí pevně vštípila odpovědnost a křesťanskou péči o potřebné, neboť část jejích starších sourozenců byla těžce tělesně nebo duševně postižena a princezna Zita se o ně starala od raného mládí. Od deseti do patnácti let navštěvovala internátní klášterní školu Salesiánek v hornobavorském Zangbergu. Na škole byl přísný režim studia a řeholnické podmínky. Zpět byla povolána na podzim roku 1907, kdy zemřel její otec. Její babička z matčiny strany poslala Zitu a její sestru Františku do kláštera na ostrově Wight (u pobřeží Anglie), k dokončení studia. Vychovávány jako zbožní katolíci, děti z rodiny vévody parmského se pravidelně věnovaly dobročinné práci pro chudé. Ve Schwarzau rodina darovala přebytečné tkaniny na oblečení. Zita a Františka osobně rozvážely jídlo, šatstvo, a léky potřebným v Pianore. Tři ze Zitiných sester se staly řeholnicemi a po jistý čas o této cestě uvažovala i ona. Měla však slabé zdraví, a proto byla poslána na dvouleté tradiční léčby po evropských lázních. Po pobytu v klášterním pensionu se v sedmnácti letech setkala na zámku Schwarzau s arcivévodou Karlem, tehdy dvaadvacetiletým důstojníkem, jenž sloužil u dragounského pluku v Brandýse nad Labem.\n\nV těsné blízkosti zámku Schwarzau byla Villa Wartholz, rezidence arcivévodkyně Marie Terezie Rakouské, Zitiny tety z matčiny strany. Ta byla nevlastní matkou arcivévody Oty, jenž zemřel v roce 1906, a nevlastní babičkou arcivévody Karla, jenž byl v té době druhým v pořadí nástupnictví na rakousko-uherský trůn. Obě dcery arcivévodkyně Marie Terezie byly Zitinými sestřenkami a Karlovými vzdálenými tetami. Jako děti se Karel a Zita setkali, ale neviděli se téměř deset let, jelikož každý z nich studoval jinde. Roku 1909 byl Karlův dragounský pluk umístěn v Brandýse nad Labem, odkud navštěvoval svoji tetu ve Františkových Lázních. Během jedné z těchto návštěv se Zita a Karel znovu seznámili.\n\nKarel byl nucen do sňatku (arcivévoda František Ferdinand, jeho strýc a první nástupce na trůn, se morganaticky oženil, a jeho děti byly vyloučeny z nástupnictví), neboť Zita měla vhodný královský původ. Zita později vzpomíná: „Samozřejmě jsme se rádi znovu setkali a stali se blízkými přáteli. Z mé strany se city vyvíjely postupně příští dva roky. On však byl zřejmě rozhodnut o mnoho rychleji a byl ještě raději, když se na podzim 1910 roznesla fáma o mém zasnoubení s mým vzdáleným španělským příbuzným, Donem Jaimem, vévodou Madridským. Když se to arcivévoda dozvěděl, přišla spěšná zpráva z jeho posádky v Brandýse a zastihla jeho babičku, arcivévodkyni Marii Terezii, jež byla zároveň mojí tetou a přirozenou důvěrnicí v podobných záležitostech. Ptal se, zda je ta fáma založená na pravdě a když bylo řečeno že nikoli, odvětil, ,Inu, měl bych si raději každopádně pospíšit, nebo se zasnoubí s někým jiným.‘ “\nArcivévoda Karel odcestoval do Villy delle Pianore u Luccy a požádal Zitu o ruku a dne 13. června, 1911 bylo oznámeno jejich zasnoubení rakouskému císařskému dvoru. Zita v pozdějších letech vzpomínala, že po jejich zasnoubení vyjádřila Karlovi své obavy o osud rakouského impéria a problémy monarchie. Karel a Zita byli oddáni 21. října stejného roku na zámku Schwarzau am Steinfeld. Svatebního obřadu a hostiny se účastnil i Karlův prastrýc, tehdy jednaosmdesátiletý císař František Josef, chtěje tak přispět svému nástupci k náležité svatbě. Byl dobře naladěn a dokonce pronesl slavnostní přípitek při svatební hostině. (Mezi mnohými hosty se svatby účastnil i nástupce trůnu František Ferdinand d'Este.) Svatební obřad byl zaznamenán na film hrabětem Alexanderem Kolowrat-Krakowským.\n\nMladý pár žil v Brandýse a později i v haličské Kolomyji, Zitin manžel postupoval v hodnostech a funkcích, až se stal velitelem pluku. 20. listopadu 1912 se ve vile Wartholz u Rychnova na Rakousu manželům narodil první syn, arcivévoda Ota František Josef, v příštích deseti letech následovalo ještě dalších sedm sourozenců.\n\nV roce 1913 se Zita společně s rodinou přestěhovala na zámek Hetzendorf ve Vídnii-Meidlingu.\n\nV té době arcivévoda Karel, kterému bylo dvacet šest, neočekával, že se stane brzy císařem, zvláště když se František Ferdinand těšil dobrému zdraví. To se však změnilo 28. června 1914, když byl na následníka trůnu a jeho ženu Žofii bosenskosrbskými nacionalisty spáchán atentát v Sarajevu. Karel a Zita obdrželi telegram o tragedii ještě týž den. Ona prohlásila o manželovi: „Přestože byl nádherný den, viděla jsem, jak jeho obličej zbledl v záři slunce.“\n\nVe válce, která následovala po atentátu, byl Karel povolán jako generál rakouské armády, kde převzal velení 20. armádního sboru při ofenzívě v Jižním Tyrolsku. Válka byla pro Zitu osobně velmi těžká, neboť někteří z jejích bratří bojovali jak na rakouské straně, tak i na straně opačné (princ Felix a princ René bojovali v rakouské armádě, zatímco princ Sixtus a princ Xaver žili před válkou ve Francii a byli proto zařazeni do belgické armády. Stejně tak její rodná Itálie vedla válku proti Rakousku v roce 1915, a proto se začaly objevovat pomluvy o „Italce“ Zitě. Dokonce teprve až v roce 1917 německý velvyslanec ve Vídni, hrabě Otto Wedel, napsal do Berlína: „Císařovna pochází z italské vévodské dynastie... lidé ne zcela důvěřují této Italce a její příbuzenské linii.“ Na žádost Františka Josefa Zita a její děti opustili svou rezidenci v Hetzendorfu a přestěhovali se do apartmá v zámku Schönbrunn. Zde Zita strávila mnoho hodin s letitým císařem při formálních i neformálních hovorech, při nichž se jí František Josef svěřil se svými obavami o budoucnost. Císař František Josef zemřel na bronchitidu a zápal plic ve věku 86 let dne 21. listopadu 1916. „Pamatuji si na tu milou baculatou postavu knížete Lobkowicze přistupující k mému manželovi,“ vzpomínala později Zita, „a se slzami v očích udělal znamínko kříže na Karlově čele. Když tak učinil, řekl: ,Nechť Bůh ochraňuje Vaši Výsost.‘ To bylo poprvé, kdy jsme uslyšeli, že nás někdo oslovil císařským titulem.“\n\nKarel a Zita byli korunováni v Budapešti dne 30. prosince 1916 na krále a královnu Uherska. Po korunovaci se konal banket, a tím veškeré oslavy skončily, neboť císařský pár nepovažoval za vhodné činit příliš okázalé oslavy v době, kdy země byla ve válce. Karel měl z důvodů politických i osobních zájem na korunovaci českým králem, avšak z důvodu nedostatku času kvůli probíhající válce ke korunovaci v Praze nedošlo.\n\nPlný titul Zity nyní zněl (srov. Velký titul rakouských císařů):\n\nNa počátku svého panování se Karel ve Vídni téměř nevyskytoval, proto nechal zřídit přímou telefonní linku z Badenu, kde byla umístěna Karlova vojenská velitelství) do Hofburgu. Často telefonicky hovořil se Zitou, kdykoli byli odloučeni. Mladá arcivévodkyně oplývala energií a houževnatostí, měla vliv na svého manžela, často upevňovala jeho vůli, kdykoli váhal a hrála významnou politickou roli. Dokonce chtěla být diskrétně přítomna audiencím s ministerským předsedou nebo vojenským poradám a zvláště se zajímala o sociální politiku. Ovšem vojenské záležitosti byly výhradně Karlovou doménou. Energická a houževnatá Zita doprovázela svého chotě do provincií a na frontu a sama se zabývala charitativní prací a návštěvami raněných vojáků v nemocnicích.\n\nAby se zabránilo zhroucení mnohonárodnostního státu, byl na jaře 1917 učiněn tajný pokus o vyjednání mírové dohody se státy Dohody. Po zveřejnění tzv. Sixtova dopisu císaře Karla francouzským ministerským předsedou byla Zita propagandou německých nacionalistů v Rakousku označena za „italskou zrádkyni“ a Karel jako „pantoflový hrdina podřízený své italské manželce“.\n\nKdyž měl Karel 11. listopadu 1918 předložit prohlášení o vzdání se nároku výkon právních záležitostí, řekla pouze:\nI přes Zitin protest vzdal se Karel „všeho podílu na státních záležitostech“, ovšem zatím neabdikoval. Císařská rodina musela opustit zámek Schönbrunn a byla převezena na zámek Eckartsau na Moravském poli u Vídně. Dne 12. listopadu byla provizorním Národním shromážděním v Rakousku vyhlášena republika Německo-rakouská. Karel, obávající se ohrožení životů příslušníků své rodiny dle zkušeností z revolučního Ruska o rok dříve, raději podepsal svou abdikaci na rakouský trůn. Císařovna se však cítila být panovnicí z milosti Boží a neustále, i později ve švýcarském exilu, požadovala obnovení panovnických nároků alespoň v Uhrách.\n\n24. března 1919 se Zita i se svou rodinou odebrala do exilu ve Švýcarsku. 3. dubna byl schválen „Habsburský zákon“, jímž byli všichni členové Habsburské-lotrinské dynastie z Německého Rakouska vyhoštěni a jejich majetek byl zkonfiskován.\n\nNejprve se zdržovali na zámku Wartegg u Rorschachu na Bodamském jezeře. 20. května přesídlili do Pranginsu na Ženevském jezeře. Zita pokládala znovunabytí práva na trůn jako povinnost danou shůry, proto povzbuzovala Karla, aby se nevzdával a podporovala ho při jeho pokusu o návrat na trůn. Doprovázela Karla v říjnu 1921 při jeho druhém pokusu v Uhrách, který však ztroskotal. Po krátkém nuceném pobytu v opatství Tihany na Balatonu se Zita a Karel dne 1. listopadu nalodili na britskou dunajskou loď \"Glowworm\", která je převezla k Černému moři a poté se na anglickém křižníku \"Cardiff\" dostali přes Gibraltar až na portugalský ostrov Madeira, kam dorazili 19. listopadu. Jejich děti za nimi přijely teprve 2. února 1922.\n\nRodina byla bez prostředků. V nevyhovujících podmínkách dne 1. dubna císař Karel podlehl zápalu plic. Zita se naráz ocitla ve velmi obtížné situaci, v níž se však plně projevila nezlomnost jejího charakteru. Dokázala se vyrovnat s finančními problémy, vychovala všechny své děti, umožnila jim dosáhnout maximálního vzdělání i důstojného společenského postavení. Od smrti manžela nosila až do samého konce svého života černý vdovský šat.\n\nZita také plnila roli poručníka nového následníka trůnu Oty. Nyní již 30letá vdova musela sama pečovat o sedm dětí (osmý potomek se narodil dva měsíce po Karlově smrti). 31. května přesídlili do vily Uribarren v Lequeitiu v Baskicku.\n\nOd roku 1929 bydlela Zita s rodinou na zámku Ham poblíž Bruselu (Belgie). Roku 1935 probíhala vyjednávání mezi Otou a vládou Kurta Schuschnigga o zrušení Habsburského zákona a obnovení monarchie. Habsburský zákon z roku 1919 byl kancléřem Schuschniggem skutečně částečně zrušen. Ovšem anšlusem Rakouska k hitlerovskému Německu 13. března 1938 byly výhledy na obnovení monarchie zmařeny.\n\nV květnu 1940 po německých náletech na Belgii a Francii uprchla Zita se svou rodinou přes Dunkerque, Paříž a Bordeaux do Španělska a později do Portugalska. V červenci vycestovali členové Habsburské rodiny do USA. Zatímco Zita a mladší z dětí se usadili v Québecu (Kanada), ostatní zůstali v USA. Otto se etabloval v New Yorku. Zita se třikrát setkala s prezidentem Rooseveltem a agitovala o lepší zacházení s její vlastí. Po skončení války organizovala společně se svou rodinou akce Care-Paket.\n\nKdyž byl v roce 1949 znovuotevřen církevní proces beatifikace císaře Karla, pro který byly shromažďovány podklady již od roku 1928, přicestovala Zita vícekrát do Evropy, aby pomohla dohledávat dokumenty pro proces. V roce 1953 se do Evropy vrací natrvalo a usazuje se v Lucemburku u svého bratra Felixe.\n\nRoku 1962 přesídlila Zita do biskupské rezidence v Zizersu poblíž Churu ve Švýcarsku, aby byla nablízku svým dětem a vnoučatům. (V tomtéž městě žil a zemřel i Zitin bratr Xavier Bourbonsko-Parmský (Francisco Javier), který se po vymření karlistické větve španělských Bourbonů v roce 1936 stal regentem Karlistického hnutí. V roce 1952 vznesl nárok na španělskou korunu, kdy pod jménem Javier (I.) jako pretendent založil druhou karlistickou dynastii.)\n\nRoku 1966 se mohl Ota Habsburský, po pro něho úspěšném soudním rozhodnutí správního soudu, poprvé vrátit zpět do Rakouska. Svých osobních práv na rakouský trůn se kvůli tomu musel vzdát (31. května 1961). Přímým zásahem španělského krále Juana Carlose I. bylo v roce 1982 rakouskou spolkovou vládou umožněno Zitě, aby navštívila zemi i bez vzdání se panovnického nároku (do habsburského rodu se totiž jen přivdala, takže de facto nemohla vznést reálné nároky na trůn). Již devadesátiletá Zita se po 63 letech exilu vrátila zpátky do země, kterou v roce 1919 opouštěla jako císařovna. Později ještě několikrát Rakousko navštívila, přičemž její příjezdy budily silnou pozornost médií (objevila se i v rakouské televizi).\n\nOd svých 95. narozenin, které tradičně strávila v širokém kruhu příbuzenstva, se její zdravotní stav trvale velmi zhoršoval. V létě 1988 onemocněla na návštěvě u své dcery vleklým zápalem plic. Z lůžka už následujícího půl roku nevstala a na začátku března 1989, cítíc, že umírá, k sobě do Zizersu sezvala syna-následníka trůnu Otu a zbytek rodiny. V ranních hodinách 14. března 1989 zemřela.\n\nPo její smrti rakouská vláda umožnila, aby byla dne 1. dubna 1989 slavnostně pohřbena v Císařské hrobce ve Vídni. Dodržen byl tradiční rituál, při němž je postupně třikrát zaklepáno na dveře. Kapucínský mnich se zeptá, kdo přichází. V prvním a druhém případě jsou vyjmenovány všechny Zitiny tituly, včetně toho, že byla českou královnou. Mnich odpoví: „Tu neznáme,“ a neotevře. V třetím případě herold na otázku odpoví: „Zita – smrtelný a hříšný člověk.“ Teprve potom se vstup otevře. Její srdce bylo podle tradice uloženo v klášteře Muri ve Švýcarsku – na stejném místě, kde spočívá i srdce jejího manžela. Bohatě navštívený pohřeb (mezi mnohými politiky byli přítomni i příslušníci královských rodů) ve vzrušené době celosvětových politických změn se stal zároveň i určitou nostalgickou vzpomínkou na podunajskou monarchii a tehdejší „jednotu Evropy“.\n\nV roce 2009 bylo ustaveno \"Sdružení pro blahořečení a svatořečení Zity, císařovny a královny, manželky a matky (1892–1989)\" a oficiálně zahájeno diecézní zkoumání ve francouzské lemanské diecézi.\n\n\n\n"}
{"id": "162783", "url": "https://cs.wikipedia.org/wiki?curid=162783", "title": "IM+", "text": "IM+\n\nIM+ je označení software pro instant messaging v zařízeních PDA.\n\nNejpoužívanější produkt v této kategorii, IM+ Mobile Instant Messenger (od SHAPE Services GmbH), podporuje protokoly MSN, ICQ, AIM/iChat, Yahoo!, Jabber a Google Talk. Provozován může být na platformách BlackBerry, PalmOS, Windows Mobile, Symbian OS, J2ME a i-mode. Ke komunikaci používá technologii GPRS.\n"}
{"id": "162815", "url": "https://cs.wikipedia.org/wiki?curid=162815", "title": "Kostel svaté Rodiny", "text": "Kostel svaté Rodiny\n\nKostelů zasvěcených Svaté rodině je více:\n\n"}
{"id": "162816", "url": "https://cs.wikipedia.org/wiki?curid=162816", "title": "Josef Mařatka", "text": "Josef Mařatka\n\nJosef Mařatka (21. května 1874, Praha-Nové Město – 20. dubna 1937, Praha) byl český sochař.\n\nNarodil se v rodině obuvníka Viléma Mařatky a jeho manželky Anny, rozené Metznerové, jako starší ze dvou synů (syn Vilém Mařatka se narodil 1876). Rod Mařatků pocházel z Vysokého nad Jizerou v Podkrkonoší, ale rodiče Josefa Mařatky se přestěhovali do Prahy a jejich syn se narodil v ulici Žitná 564/14 v Praze, kde bydlel také Antonín Dvořák nebo malíř Jaroslav Věšín. V letech 1889–1896 studoval na Uměleckoprůmyslové škole u Celdy Kloučka, následně pak, do roku 1899, u Josefa Václava Myslbeka, se kterým přešel do nově zřízeného ateliéru sochařství na Akademii výtvarných umění. V roce 1900 získal za sochu \"Ledaři na Vltavě\" Hlávkovo stipendium a odjel do Paříže, kde do roku 1904 pracoval v ateliéru Auguste Rodina jako jeho asistent. V roce 1902 uspořádal v Praze výstavu jeho díla. V letech 1908–1909 opět pobýval v Paříži a se Stanislavem Suchardou podnikl studijní cestu po francouzských katedrálách.\n\nV roce 1909 zorganizoval v Praze výstavu Antoina Bourdella, která významně ovlivnila vývoj sochařství v Čechách. V roce 1912 byl na studijní cestě v Itálii. Za 1. světové války během vojenské služby zhotovil několik portrétů generálů. Další studijní cesty do Francie a Itálie podnikl v letech 1924, 1926, 1930.\n\nOd roku 1920 působil jako profesor na Uměleckoprůmyslové škole v Praze. Byl členem SVU Mánes, České akademie věd a umění a roku 1920 jmenován řádným členem Société des Beaux Arts v Paříži.\n\nByl pochován na Olšanských hřbitovech (VI. hřbitov, oddělení 7a, hrob 52). Jeho synem byl lékař, internista a gastroenterolog, univerzitní profesor Zdeněk Mařatka a vnukem hudební skladatel žijící ve Francii, Kryštof Mařatka.\n\nVe svých prvních pracích se snažil reagovat na počínající expresionismus, pod Rodinovým vlivem se začal orientovat na secesní symbolismus. K jeho nejvýznamnějším dílům, která vznikla v Rodinově ateliéru patří \"Opuštěná Ariadna\" (1903). Tato socha s obrysově uzavřenou formou a volným středem významně ovlivnila další vývoj sochařství v Čechách. V letech 1902–1904 Mařatka kreslil a modeloval pomník letce Santose-Dumonta pro Buenos Aires, který se přes své kvality nikdy nedočkal realizace.\n\nPozději se nechal silně ovlivňovat Bourdellem, po válce navazoval na myslbekovskou tradici monumentálního sochařství. Ve 20. letech se vyrovnával i s tendencemi sociálního a neoklasicistního umění a vytvořil některé plastiky pro fasády veřejných budov (Dělnická úrazová pojišťovna, Praha 7). V letech 1905–1907 spolupracoval se Stanislavem Suchardou na pomníku Palackého, pro který modeloval skupiny figur na čele podkovovitých zakončení. Spolupracoval také se sochařem Josefem Mauderem a modeloval některé sochy na Šalounově pomníku Mistra Jana Husa.\n\nV letech 1921–1926 vytvořil celkem třináct portrétů a pomníků prezidenta T.G. Masaryka (1926, San Francisco). Je autorem figur na pomníku \"Praha svým vítězným synům\" na Náměstí Pod Emauzy v Praze. \n\n\n\n"}
{"id": "162819", "url": "https://cs.wikipedia.org/wiki?curid=162819", "title": "Olbram Zoubek", "text": "Olbram Zoubek\n\nOlbram Zoubek (21. dubna 1926 Praha – 15. června 2017 Praha) byl český sochař, který se výrazným způsobem zasloužil o rozvoj české architektonické plastiky, jeden z nejvýznamnějších českých sochařů druhé poloviny 20. století.\n\nOlbram Zoubek se narodil v Praze 21. dubna 1926. Při výběru křestního jména byli rodiče ovlivněni novelou o biskupovi z pražského rodu Olbramů. Obecnou školu navštěvoval v letech 1932–1937 na Žižkově v Palackého ulici (nyní Vlkova), reálku pak v letech 1937–1945 na Sladkovského náměstí na Žižkově. Od sexty navštěvoval nepovinné modelování u profesora Miroslava Kužela. V době 2. světové války byl v letech 1944–1945 totálně nasazen v podniku Wegena v Praze na Letné. Ve dnech 5. až 11. května 1945 se aktivně účastnil Pražského povstání.\n\nHlásil se na AVU v Praze, ale nebyl přijat, proto absolvoval kamenosochařskou praxi u sochaře Otakara Velínského v Praze. V letech 1945–1952, po úspěšném složení zkoušek, studoval na Vysoké škole uměleckoprůmyslové u profesora Josefa Wagnera.\n\nV letech 1948–1950 absolvoval základní vojenskou službu v posádkách měst Košice, Rožňava, Šafárikovo a Frýdek-Místek. V roce 1951 se začal věnovat restaurátorské praxi, ke které získal průpravu u profesora Josefa Wagnera. Specializoval se na renesanční sgrafito a kamennou plastiku. V roce 1951 též uzavřel sňatek se spolužačkou, sochařkou Evou Kmentovou. V roce 1954 se jim narodila dcera Polana a v roce 1956 syn Jasan, který se stal též sochařem. V roce 1980 jeho první manželka Eva zemřela. V roce 1981 se oženil s Marií Edlmanovou a rok na to se jim narodila dcera Eva (1982). Střídavě žil v Praze a v Litomyšli, kde je také zapsán jako čestný občan.\n\nStal se členem Unie výtvarných umělců, skupiny Trasa a Nové skupiny, byl též členem Umělecké besedy.\n\nZoubek je autorem posmrtné masky Jana Palacha a Pomníku obětem komunismu na Petříně. V letech 1974 až 1991 restauroval jako režimu nepohodlný umělec, který nemohl sám vystavovat, sgrafita na zámku v Litomyšli. Do týmu si vybral Stanislava Podhrázského, Václava Boštíka a Zdeňka Palcra.\n\nV roce 1996 byl oceněn státním vyznamenáním Medailí Za zásluhy I. stupně.\n\nJeho dosud největší retrospektivní výstava čítající okolo 300 exponátů se uskutečnila 29. listopadu 2013 až 30. března 2014 v Jízdárně Pražského hradu.\n\n\n\n"}
{"id": "162820", "url": "https://cs.wikipedia.org/wiki?curid=162820", "title": "Arcidiecéze Anchorage", "text": "Arcidiecéze Anchorage\n\nArcidiecéze Anchorage je římskokatolická diecéze pokrývající část území státu Aljaška. Ustavena byla 22. ledna 1966. Sídlo arcibiskupa a katedrála Svaté rodiny se nachází v největším městě Aljašky, Anchorage. Arcibiskup z Anchorage je zároveň metropolitou provincie Anchorage, do níž patří sufragánní diecéze Fairbanks a Juneau. V současné době je arcibiskupem Paul D. Etienne (od 2016).\n\n\n"}
{"id": "162821", "url": "https://cs.wikipedia.org/wiki?curid=162821", "title": "Havlíček", "text": "Havlíček\n\nHavlíček je příjmení. Mezi jeho nejznámější nositele patří:\n\n\n"}
{"id": "162829", "url": "https://cs.wikipedia.org/wiki?curid=162829", "title": "Epikúros", "text": "Epikúros\n\nEpikúros (řecky Ἐπίκουρος, latinsky Epicurus, také Epikúros ze Samu nebo Epikur; 341 př. n. l. na ostrově Samu – 270 př. n. l. Athény) byl starověký řecký hédonistický filosof období helénismu, zakladatel a současně nejvýznamnější představitel po něm nazývaného směru – epikúreismu. Ve své nauce vycházel především z Démokritova atomismu, zavrhl však jeho představu absolutního determinismu připuštěním existence samovolné odchylky v pohybu jinak zcela mechanicky se pohybujících atomů, jíž usiloval „usnadnit výklad bohatství proměn světa a především lidské svobody.“ Zásadně odmítal koncepci osudové nutnosti a teleologické pojetí skutečnosti.\n\nZa hlavní cíl své filosofie, v níž v souladu se soudobou tradicí přikládal největší význam etice, považoval dosažení blaženého života v podobě \"duševního klidu\" a z něj vyplývajícího štěstí. Toho lze podle Epikúra dosáhnout jen skrze \"slast\", jíž rozumí uspokojení přirozených potřeb vedoucí k odstranění bolesti těla a neklidu duše, z nichž pochází protiklad \"slasti\" a její hlavní překážka – \"strast\". Ačkoli v tomto pojetí je \"slast\" přirozenou podstatou života, je chápána především negativně jako nepřítomnost \"strasti\". Proto lze \"blaženosti\" v podobě trvalé \"slasti\" dosáhnout výhradně vyhýbáním se \"strasti\". V důsledku toho je v úsilí o \"blaženost\" klíčové rozpoznání skutečných potřeb, jejichž uspokojení je nezbytné pro odstranění \"strasti\", od jen domněle opodstatněných, jejichž naplnění nezbytné není či v konečném důsledku je dokonce samo zdrojem \"strasti\", takže je vhodné se jich zdržet. Tyto liché potřeby podle Epikúra pramení z několika druhů strachu – ze strachu z utrpení a ze smrti, strachu z bohů a strachu z nemožnosti dosáhnout štěstí. Protože je to strach, čím je člověk spoutáván a vzdalován od blaženosti tím, že mu znemožňuje rozpoznat přirozené potřeby od potřeb lichých, je pro dosažení \"slasti\" nejprve nutné osvobození od strachu. To je možné jen cestou rozumnosti, jíž lze pochopit bezdůvodnost strachu a odtud pak správně usuzovat, vyhovění kterým potřebám (a tedy usilování o které \"slasti\") vede k \"duševnímu klidu\" a kterým nikoli. Epikúros se domnívá, že „utrpení lidí pochází především z jejich lichých názorů, tedy z jejich duše“ a tomto bodě své nauce dává až „terapeutický“ charakter, protože jejím nejvlastnějším cílem nakonec je především praktický návod k dosažení trvalého stavu \"slasti\". Ten nalézá výhradně v uvědomělém a důsledném vyhýbání se \"strastem\" a v uvolněném, nenásilném, víceméně samovolně se dostavujícím dosahování \"slasti\" prostřednictvím askeze spočívající v maximálním omezování potřeb lichých a v přiměřeném uspokojování potřeb přirozených.\n\nZatímco v rámci své školy byl Epikúros obdivován jako „osvoboditel od strachu“, „spasitel“ a „nositel světla“, mimo ni byla jeho nauka často chápána jako do jisté míry protispolečenská a zejména – protože odmítal představu o zájmu bohů o běh světa či o životy lidí – \"bezbožná\". Mnohdy také byla, a to kritiky i vulgarizujícími následovníky, desinterpretována jako přitakávající nevázané poživačnosti či prostopášnosti, což ovšem již on sám odmítal poukazem, že rozumnost vede k usilování o střídmé a neokázalé \"slasti\", neboť jen jimi dochází k odstranění \"strasti\" zcela spolehlivě. Dnešní badatelé v ní nicméně ve shodě nacházejí zvláštní druh sobectví a až asociálně vypjatý individualismus.\n\nEpikúros byl autorem velkého množství děl, z nichž je však naprostá většina dnes ztracena. Do současnosti se dochoval pouze souhrnný soupis čtyřiceti etických myšlenek, který snad sám sestavil, a tři dopisy určené žákům; kromě toho je jeho nauka známa jen ze sekundárních pramenů.\n\nEpikúros se narodil na egejském ostrově Samu v roce 341 př. n. l. Den jeho narozenin, který byl v epikúrejské škole později oslavován, připadal do \"měsíce gaméliónu\", což znamená, že se podle gregoriánského kalendáře narodil přibližně v lednu. Jeho otec Neoklés byl athénský občan a na Samos přišel nejspíše v roce 352/1 př. n. l. jako klérúchos. Matka se jmenovala Chairestrata. Známi jsou jeho tři bratři Neoklés, Chairedémos a Aristobúlos, kteří se na Epikúrův podnět společně s ním také měli věnovat filosofii.\n\nZáklady vzdělání Epikúros nepochybně získal od svého otce, který působil také jako venkovský učitel. S filosofií se snad seznámil u samského platónika Pamfila. Ve 14 letech byl poslán do iónského města Teós studovat k Démokritovu žáku Nausifanovi a zůstal zde 3 roky. Poté jako 18letý nastoupil v Athénách 2 roky trvající službu eféba; je při tom zcela nepravděpodobné, že by v jejím průběhu mohl pokračovat ve svém vzdělávání. Po skončení vojenské služby se ale na Samos už nevrátil: v roce 322 př. n. l. totiž Perdikkás tamním klérúchům nařídil opustit přidělenou půdu a vrátit ji původním vlastníkům. Neoklés proto odešel do Kolofónu, kam za ním jako 20letý přišel i Epikúros. Nuceným opuštěním pozemků na Samu ovšem rodina ztratila hlavní zdroj příjmu a upadla tím do značné nouze. Pro Epikúra, který v této době možná sám podobně jako jeho otec začal vyučovat čtení a psaní, to znamenalo, že nadále nemohl pokračovat v obvykle nákladném vzdělávání v některé z renomovaných filosofických škol; namísto toho byl nucen věnovat se samostudiu. Skutečnost, že se musel vypořádávát se skromnými poměry znemožňujícími mu systematické studium pod vedením některého z profesionálních učitelů (o nichž pak později vždy hovořil s patrnou jízlivostí), takže zůstal autodidaktem, je spolu s jeho celoživotními útrapami zdravotními vynucujícími si přísný způsob života někdy považována za jeden z podnětů vedoucích ke zvláštní povaze Epikúra i jeho myšlení. Zcela jistě byl svými oponenty kromě jiných i z těchto důvodů vysmíván a pomlouván.\n\nO Epikúrově životě mezi 20. a 32. rokem a zejména o jeho samostudiu filosofie nejsou bezpečně známé žádné podrobnosti. Je možné, že v té době mohl studovat kromě jiných zejména nauku Aristippovu, s níž jej spojuje řada podobností. Vlastní filosofickou školu založil snad kolem roku 310 př. n. l. nejdříve v Mytiléně na Lesbu a o něco později ji přesunul do Lampsaku. Zde získal řadu oddaných žáků (např. Hermarcha nebo Metrodóra) a nepochybně také už v této době svou nauku rozvinul do podoby uceleného filosofického systému; je totiž zřejmé, že následné rozhodnutí přenést školu do Athén vyžadovalo jistotu o její způsobilosti obstát v náročné konkurenci v hlavním středisku soudobé filosofie a získat zde pro ni nové stoupence. \n\nRoku 306 př. n. l. Epikúros mezi Athénami a Peiraem koupil dům se zahradou, kde se svými velmi početnými žáky společně žil; toto místo také dalo vzniknout názvu Epikúrovy školy – „Zahrada“ (řecky \"Képos\"). Epikúros od té doby Athény s výjimkou několika málo cest za svými přáteli do Iónie neopustil; text jeho závěti, jíž se mimo jiné usiloval především školu do budoucna finančně zabezpečit, svědčí o intenzivním vztahu, který ke společenství svých následovníků jakož i k jeho jednotlivým členům měl. V souladu se svou naukou se také spíše stranil veřejného života; to mu ovšem nebránilo v účasti na nejvýznamnějších athénských slavnostech. Osobně vedl velmi skromný až asketický způsob života. V pozdějších letech byl pronásledován nemocemi spojenými s urputnými bolestmi; nejspíše trpěl ledvinovými kameny. Takto zemřel v roce 270 př. n. l\n\nDo své komuny přijímal i manžele, ženy a otroky; odtud patrně pocházejí i zprávy o jeho výstřednostech, patrně smyšlené. Nad vchodem do Zahrady prý stálo: „\"Cizinče, u nás ti bude dobře, u nás je nejvyšším dobrem rozkoš\".\" Jeho Zahrada sice s obtížemi, přesto trvala až do 2. století, podporoval ji například stoik a císař Marcus Aurelius.\n\nPodle Díogena byl Epikúros „velmi plodný spisovatel, který převyšoval všechny množstvím knih; je jich totiž k 300 svitků.“ Z uvedených názvů „nejlepších z nich“ je zřejmé, že tematicky zahrnovaly oblast přírodovědy a přírodní filosofie (např. \"O přírodě\" sestávající ze 37 knih, \"O atomech a prázdném prostoru\"), noetiky (např. \"O kritériu neboli Kánon\"), etiky (např. \"O spravedlnosti a ostatních ctnostech\", \"O konečném cíli\") a také spisy polemické (např. \"Proti přírodním filosofům\", \"Proti megarikům\"). Do současnosti se dochovaly texty tří Epikurových dopisů jeho žákům, které Díogenés (vedle Epikúrovy \"Závěti\") cituje ve své referenci, neboť má za to, že v nich sám Epikúros „podal výtah z celé své filosofie“:\n\nDále jsou dochovány dvě sbírky:\n\nZdrojem dalších znalostí jsou tak jeho pozdější přívrženci (Lucretius Carus, Horatius Flaccus, Plinius mladší) a znalci (Diogenés Laertios, Cicero, Plútarchos).\n\nEpikúrova filosofie je protikladem filosofie platónské: je soustředěna na smyslově vnímaný svět běžné zkušenosti, odmítá nauku o idejích i nesmrtelnost duše a zastává názor, někdy nazývaný \"hédonismus\", tj. učení, podle něhož je slast jediným dobrem. Dodnes výrazy \"epikurejec\" a \"epikurejský\" (anglické \"epicure\") znamenají rozkošník, labužník, požitkář, který si libuje ve vybraných jídlech a víně (\"epikurejské hody\"). Jako mnoho jiných starých a přejatých slov má ovšem toto použití slova \"epikurejec\" dosti daleko k filosofii samotného Epikúra.\nTen prý totiž po léta trpěl žaludečními potížemi a rozhodně nikdy nebyl labužníkem v dnešním slova smyslu. Údajně pil jen vodu, jedl velmi střídmě a vůbec žil odříkavým životem. (V jednom svém dopisu píše: \"Jsem naplněn tělesnými slastmi, žiju-li o chlebu a o vodě, přehlížím přepych a rozkoše, ne pro ně samé, nýbrž pro nepříjemnosti, jež je provázejí.\") Na rozdíl od filosofie Platónovy, Aristotelovy nebo stoické je to však filosofie „egoistická“, zaměřená na hledání osobního štěstí. O záležitostech veřejných Epikúros soudil, že se je člověk má snažit ovlivnit, pokud se mu to ale nezdaří, má se z nich stáhnout a vyhýbat se jim: „Prožij svůj život v skrytu!\"\nEtická filozofie Epikúrova spočívá zejména v radě, zbavit se strachu a všech strastí, to znamená žít umírněně, avšak příjemně. Epikúros považoval slast za dobro, avšak současně tvrdil: hledá-li někdo slast příliš úporně, dostaví se strast. Pokud člověk příliš pije, následuje druhý den bolest hlavy a žaludku. Správná cesta životem znamená žít příjemně, bez strasti z nežádoucích účinků takového života. Ve skutečnosti je tedy možné považovat Epikúrovu filozofii za návod nejen k získávání slastí, ale především k vyhýbání se strasti. Vyhledává-li někdo v životě požitky, jež vedou k bolesti, žije podle Epikúra špatně. Jenom slasti, které nejsou provázeny strastí, považuje za dobré.\n\nTak například tělesná, sexuální láska je podle něho špatná, neboť přináší únavu, výčitky svědomí a melancholii. Dalšími „dynamickými“ slastmi jsou nenasytnost, sláva dosažená výkonem veřejné služby, opilství a manželství. Všechny jsou špatné, neboť je provázejí strasti: nenasytnost vede k nevolnosti, sláva může být provázena všemožnými nesnázemi, pití přináší bolesti hlavy a nemoci… V důsledku toho Epikúros uznával (a sám také vedl) život, který bychom dnes označili za velmi skromný.\nPřátelství na rozdíl od toho žádné strasti nedoprovázejí, takže je Epikúros vysoce cenil, podporoval a samozřejmě také vyhledával. Příteli má člověk všechno obětovat. Epikúros je obecně pokládán za psychologického hédonika. Očividně se domníval, že všichni jsou ve svém každodenním životě motivováni snahou dosáhnout slasti. Epikúros je ovšem také etickým hédonikem (s jistými významnými výhradami). Etický hédonismus spočívá v názoru, že lidé slast nejen vyhledávají, ale hlavně ji mají vyhledávat, neboť sama slast je dobrem. Jeho názory lze tedy chápat jako umírněnou formu etického i psychologického hédonismu.\n\nEpikúrejská metafyzika stojí na materialistickém nebo přesněji monistickém názoru Démokritovu. Na rozdíl od Démokritovy nauky o atomech jsou ovšem atomy podle Epikura nadány jakousi svobodnou vůlí a jsou schopny samovolné odchylky (lat. \"clinamen\"). Víří v prostoru a pomocí háčků se spojují ve větší celky, mohou se však od dané dráhy odchýlit. Koncepce nedělitelného atomu jako základního prvku univerza podle epikúrejců dostatečně vysvětluje vše, co víme o světě. Epikúrova atomistická představa bezúčelného univerza, jehož součástí jsou sice bohové, kteří však člověku nevládnou, je jedním z velkých metafyzických systémů. Není však v moderním smyslu slova „materialistický“, tj. deterministický, neboť předpokládá a postuluje svobodu.\nKaždý člověk je svobodný, neboť mu nevládne osud a svůj život může sám řídit a rozhodovat o něm. Lidskou duši Epikúros na rozdíl od Platóna nepovažoval za nesmrtelnou. Bohové se podle něj o svět a osud člověka nezajímají, člověk si musí smysl života najít a uskutečňovat sám. Odtud plyne i jeho slavný výrok o smrti: „A tak nejobávanější zlo, smrt, není vzhledem k nám ničím, protože když jsme tu my, není tu smrt, a když je tu smrt, nejsme tu již my.“\n\nEpikúrova filosofie tak posloužila jako protipól předchozích velkých metafyzických systémů tím, že zaměřila pozornost na zkoumání tohoto smyslově přístupného světa, jemuž tak dodala podstatně větší vážnost. Klasickou podobu epikurejství vyjádřil ve slavné básni „O přírodě“ jeho patrně největší žák, římský filosof Lucretius Carus. Epikúrovi žáci sice působili až do 4. století, ale propagovali spíše fyzické pojetí slasti, takže se dostali do rozporu nejen s křesťanstvím, ale i s jinými antickými filosofiemi. Je pochopitelné, že během mimořádného rozmachu náboženství ve středověku byl epikureismus ostře odmítán. Avšak na počátku novověké vědy v šestnáctém a sedmnáctém století se zájem o starověkou atomistickou metafyziku výrazně oživil.\n\nEpikúros a epikureismus inspiroval řadu vědců (Galilei, Bruno, Huygens, Gassendi, Newton) i politických myslitelů (Bodin, Hobbes, Rousseau) kteří zde objevili myšlenku společenské smlouvy, a měl velký význam i pro filosofii 19. století: intenzivně se jím zabýval například Arthur Schopenhauer, Friedrich Nietzsche a Karel Marx, který oceňoval Epikúra jako objevitele skutečnosti, že stát spočívá na dohodě lidí, na společenské smlouvě.\n\nEpikurovo poučení o slasti:\n\n\n\n\n"}
{"id": "162833", "url": "https://cs.wikipedia.org/wiki?curid=162833", "title": "Seznam arcibiskupů z Anchorage", "text": "Seznam arcibiskupů z Anchorage\n\nArcidiecéze Anchorage byla ustavena 22. ledna 1966. Zde je úplný seznam jejích sídelních arcibiskupů, metropolitů Provincie Anchorage.\n\n"}
{"id": "162834", "url": "https://cs.wikipedia.org/wiki?curid=162834", "title": "František Havlíček", "text": "František Havlíček\n\nFrantišek Havlíček (1817 Praha – 31. července 1871 Kunratice) byl český a rakouský politik, během revolučního roku 1848 poslanec Říšského sněmu.\n\nNarodil se roku 1817 v Praze. Studium na novoměstském gymnáziu opustil předčasně, vyučil se pekařem, řemesla však záhy zanechal ve prospěch písařství v advokátní kanceláři.\n\nV době před březnem 1848 byl členem pražského spolku Repeal, který byl radikálně demokraticky orientován. Během revolučního roku 1848 se jako radikální demokrat zapojil do politického dění. Už 8. března členové Repealu vyvěsili na pražských ulicích pozvánky na veřejnou schůzi ve Svatováclavských lázních, kde pak 11. března došlo k zformování skupiny pozdějšího Svatováclavského výboru.\n\nV doplňovacích volbách 28. listopadu 1848 byl zvolen, poté co rezignoval poslanec František Slavík, na rakouský ústavodárný Říšský sněm. Poprvé se schůze parlamentu zúčastnil v prosinci 1848. Zastupoval volební obvod Nová Kdyně v Čechách. Uvádí se jako advokátní koncipista. Patřil ke sněmovní pravici.\n\nV letech 1848-1849 byl opakovaně zvolen místostarostou organizace Slovanská lípa. Byl též setníkem ve sboru Svornost. V noci z 9. na 10. května 1849 byl zatčen v rámci razií proti skupině radikálních českých demokratů spojených s tzv. májovým spiknutím.\n\nV době restaurace absolutismu byl za císaře Františka Josefa I. perzekvován. Na Nový rok 1851 byl náhle zatčen a dopraven do věznice vojenského soudu v Praze-Hradčanech, kde byl nesmyslně vězněn až do 15. května 1853. Podle jiného zdroje byl vězněn v letech 1850–1854.\n\nPo svém propuštění se zcela stáhl z veřejného života, vstoupil do advokátní kanceláře JUDr. Ignáce Hauschilda. Od založení roku 1862 byl členem pražského Sokola. V roce 1861 se rovněž zmiňuje mezi osobnostmi, které přislíbily přispívat do nově vzniklého listu \"Čas\".\n\nZemřel 31. července 1871 v Kunraticích, kde byl též 2. srpna 1871 pohřben za účasti představitelů Sokola.\n\n"}
{"id": "162872", "url": "https://cs.wikipedia.org/wiki?curid=162872", "title": "Třemošenský rybník", "text": "Třemošenský rybník\n\nTřemošenský rybník, zvaný též Židovský nebo Židovák, je součástí rybniční soustavy na Boleveckém potoce na severním okraji města Plzně. Kromě Boleveckého potoka přitékajícího ze západu od Nováčku je rybník napájen další bezejmennou vodotečí přitékající ze severu od Kamenného rybníka. Ta vytváří dlouhý záliv se skalnatou strání na severovýchodním břehu, protější jižní břeh je travnatý. Voda v rybníku je poměrně čistá (II.–III. třída jakosti dle ČSN 75 7221) a vhodná pro rekreační koupání.\n\nRybník vznikl až po roce 1734, patrně současně se Seneckým rybníkem. Pojmenován byl pravděpodobně po Třemošné, kam směřuje dnešní silnice I/27 vedoucí po jeho hrázi. Původně byl rybník vyhrazen Třemošenským pro koupání dobytka, což mohlo být důvodem, proč byl za druhé světové války, přesně od 31. března 1940, nacisty vyhrazen Židům jako jediné povolené koupaliště. Není to jediná souvislost s Židy – v roce 1931 tu byl pod vedením Jana Adela založen jediný židovský skautský oddíl v Plzni, jež v následujících letech podnikal výlety k boleveckým rybníkům.\n\nV sobotu 17. července 1965 se nad Plzní prohnala průtrž mračen, při které podle záznamů v meteorologické stanici v arboretu Sofronka napršelo během 3 hodin přibližně 120 mm srážek. Voda vytékající z Třemošenského rybníka podemlela násep železniční tratě č. 160 z Plzně do Žatce natolik, že způsobila několikadenní výluku. Zároveň voda v místě výtoku podemlela a odplavila z poloviny šířky silnici I/27 vedoucí po hrázi, takže funkční zůstal pouze jeden jízdní pruh.\n\nPři napřimování a rozšiřování silnice I/27 byl rybník na počátku 90. let zmenšen.\n\nÚdaje z roku 1998.\n\n\n"}
{"id": "162878", "url": "https://cs.wikipedia.org/wiki?curid=162878", "title": "Spořilovští surrealisté", "text": "Spořilovští surrealisté\n\nSpořilovští surrealisté je označení pro sdružení surrealistů, která vznikla v roce 1943. Jejími členy byli básník Zbyněk Havlíček, literární teoretik Robert Kalivoda, básník Rudolf Altschul, František Jůzek a výtvarník Libor Fára. Za války začali spolupracovat s K. Teigem i dalšími surrealisty různých generací.\n"}
{"id": "162914", "url": "https://cs.wikipedia.org/wiki?curid=162914", "title": "Věcné břemeno", "text": "Věcné břemeno\n\nVěcná břemena patří mezi věcná práva k cizí věci a slouží k tomu, aby oprávněný mohl využít určitou část užitné hodnoty cizí věci, a pro vlastníka věci to znamená, že je naopak povinen něco dát, konat, trpět, nebo se něčeho zdržet. Podle obsahu povinnosti rozlišuje občanský zákoník věcná břemena na služebnosti a reálná břemena. Dřívější právní úprava pro tyto účely stanovovala souhrnný pojem \"věcné břemeno\", které bylo definováno jen jako jakýsi abstraktní pojem a v rámci stávající legislativy je z důvodů kontinuity s předchozí právní úpravou ponecháno v užívání.\n\nJiž z názvu služebnost vyplývá, že věc má sloužit i někomu jinému než jejímu vlastníku. Od reálného břemene se služebnost odlišuje pasivitou vlastníka věci, který je na základě služebnosti povinen strpět nějaké jednání (např. chůze přes vlastní pozemek) nebo zdržet se jednání (např. nestavět na vlastním pozemku nad určitou výšku).\n\nSlužebnost může zatěžovat věci nemovité i věci movité. V občanském zákoníku je výčet služebností pouze demonstratitvní a jejich úprava pouze doporučující (dispozitivní) - to znamená, že obsah služebnosti je možné sjednat odchylně, je nutné však dodržet pasivitu vlastníka (tj. \"strpět\", \"nekonat\"). Služebná věc slouží věci panující, tzn. vlastník služebné věci je omezen ve prospěch vlastníka panující věci, zároveň však může služebná věc sloužit i určité osobě (např. služebnost bydlení). Vlastník může vzájemně zatížit služebností i své různé pozemky. Možnost zřídit služebnost ke své nemovitosti se označuje jako tzv. \"vlastníkova služebnost\". Takové řešení může být praktické pro ten případ, kdy se rozhodne jeden z pozemků převést na jinou osobu, neboť si tak ušetří možné obtíže při vyjednávání s budoucím vlastníkem.\n\nZ hlediska právní ochrany se na služebnost pohlíží jako na vlastnické právo, přičemž ale pozemkové ani osobní služebnosti nelze převádět, jsou vázány na konkrétní pozemek a osobu, a změna vlastníka nemá vliv na vázanost služebností.\n\nObčanský zákoník vymezuje pouze některé druhy služebností. Pokud však v praxi vznikne potřeba zřídit služebnost, na kterou zákon nepamatuje, stranám v tom nic nebrání. Úprava se věnuje zvláštnostem každé z nich, které považuje za užitečné v zákoně vymezit pro ten případ, že se strany nerozhodnou pro odlišná – jim více vyhovující – pravidla. Mezi významné služebnosti patří např:\n\nSlužebnost je možno nabýt:\nSlužebnost vzniká buď zápisem do veřejného seznamu, pokud se zřizuje k věci v něm zapsané (typicky např. katastr nemovitostí), nebo účinností smlouvy u služebností zřízených jinak.\n\nSlužebnost zaniká trvalou změnou, pro kterou již nemůže sloužit panujícímu pozemku nebo oprávněné osobě; vymazáním z veřejného seznamu na základě dohody o jejím zrušení; jestliže uplynula doba, na kterou byla zřízena; osobní služebnost rovněž zaniká smrtí oprávněné osoby. Služebnost však nezaniká spojením vlastnictví povinné a oprávněné věci v jedné osobě.\n\nV případě vzniku služebnosti vydržením platí analogicky právní úprava o vydržení, tedy v případě movitých věcí je nutné právo držet po dobu 3 let a v případě nemovitých věcí po dobu 10 let užívání. Práva odpovídající věcným břemenům také podléhají promlčení. Práva k pozemkům se promlčují po 10 letech.\n\nTo, co je uvedeno v občanském zákoníku o držbě vlastnického práva, platí obdobně i o držbě jiného věcného práva. Zvláštní právní úprava ohledně držby jiných věcných práv v občanském zákoníku zakotvena není.\"Např. není neobvyklé, že lidé v obci od nepaměti volně chodí po cestě přes soukromý pozemek, že si zkracují cestu přes soukromou lávku nebo že si do studánky na soukromém pozemku chodí pro vodu a vlastník pozemku tomu nebrání. Dochází-li k tomu v dobré víře, že cesta nebo přístup k vodě jsou veřejné, dány veřejnosti volně k dispozici, může po deseti letech dojít k vydržení práva cesty, přechodu nebo přístupu k vodě. Vydržitelem veřejného statku se stane obec, na jejímž území se služebný pozemek nachází.\"\n\nReálná břemena se vyznačují tím, že zavazují vlastníka služebné věci k tomu, aby ve prospěch jiné osoby něco \"aktivně konal,\" poskytoval jí nějaký užitek (např. poskytovat část úrody, která se urodila na jeho pozemku). Dočasný vlastník věci je jako dlužník zavázán vůči oprávněné osobě něco jí dát nebo něco konat. Reálným břemenem může být zatížena pouze věc evidovaná ve veřejném seznamu.\n\nPro reálná břemena je typické, že je lze zřídit buď na určitý časový úsek, nebo s možností vlastníka zatížené věci se z břemene vykoupit. Nebude-li povinnost z reálného břemene splněna, má oprávněný namísto toho nárok na peněžitou náhradu, pro niž může vést výkon rozhodnutí (resp. exekuci) na nemovitou věc, která je reálným břemenem zatížena.\n\nJde o případy, kdy se nemovitost vlastníka stýká se zařízením tvořícím součást sítě veřejné infrastruktury. Tato břemena relativně trvale ovlivňují práva a povinnosti jak vlastníka nemovitosti, tak provozovatele sítě veřejné infrastruktury. Od obecné úpravy věcných břemen se věcná břemena zřizovaná ve prospěch provozovatele sítě veřejné infrastruktury liší zejména v existenci veřejného zájmu, který přesahuje osobní zájmy oprávněného a povinného, případně také k tomu přistupuje zákonná povinnost provozovatele veřejné infrastruktury tato věcná břemena uzavírat.\n\nVěcná břemena zřizovaná ze zákona jsou svou povahou obdobná služebnostem podle občanského zákoníku a úprava v jiných právních předpisech (např. energetický zákon) je úpravou speciální. S ohledem na přechodná ustanovení občanského zákoníku není v zásadě třeba v právním řádu okamžitě promítat změnu terminologie. Předpokládá se, že ke změně zbytku terminologie dojde postupně při přijímání novel jednotlivých právních předpisů, nebo při přijímání právních předpisů nových.\n\nPrvní právní úprava služebností na území dnešní České republiky byla zahrnuta již v Obecném zákoníku občanském z roku 1811, který byl součástí právního řádu Československa až do přijetí tzv. středního občanského zákoníku č. 141/1950 Sb. V rámci této právní úpravy byl vznik služebnosti založen na smlouvě, poslední vůli, právním výroku vydaném při rozdělení společných pozemků nebo na vydržení. Od zákonného práva služebnosti byly odlišovány tzv. zákonné služebnosti jako negativní povinnosti vlastníka, kterým neodpovídalo subjektivní právo jiné určité osoby. Tyto služebnosti byly zřizovány v rámci jiných právních předpisů. Tato právní úprava řešila reálná břemena pouze všeobecným ustanovením o výplatě důchodů. Služebnosti, vzniklé během účinností této právní úpravy, se postupnou novelizací občanskoprávních předpisů změnily na věcná břemena a pokud nedošlo k právní skutečnosti, se kterou právní předpisy spojují zánik věcného břemene, trvají věcná břemena, založená jako pozemkové služebnosti podle obecného zákoníku občanského z roku 1811, dodnes.\n\nObčanský zákoník č. 141/1950 Sb., účinný od 1. 1. 1951 (nazývaný též \"střední občanský zákoník\"), zrušil zavedené instituty služebností domovních, polních a osobních a na jejich základě zavedl institut \"věcných břemen\". Věcná břemena podle této právní úpravy omezují vlastníka věci ve prospěch někoho jiného, a to tak, že vlastník je povinen buď něco trpět, nebo se něčeho zdržet, anebo něco činit. Práva odpovídající věcným břemenům jsou buď spojena s vlastnictvím k určité nemovitosti, anebo svědčí určité osobě. Věcná břemena nebyla konkretizována, jejich existence byla ponechána na smluvní volnosti. V rámci této legislativní úpravy byla podstatná prospěšnost věcných břemen pro oprávněného.\n\nObčanský zákoník č. 40/1964 Sb., pokud jde o věcná břemena, přinesl zcela zásadní zvrat, protože uznával pouze jediný možný způsob vzniku věcných břemen - ze zákona. Věcná břemena tak zřizoval např. zákon č. 51/1964 Sb., o drahách nebo zákon č. 110/1964 Sb., o telekomunikacích. Ostatní způsoby nebyly umožněny, např. ani zřízení závětí. Je zde důležité zmínit zejména jeden ze způsobů zániku věcného břemene - nabytím majetku do celospolečenského vlastnictví. Tato právní úprava měla v budoucnu za následek např. to, že vlastnické právo k věci nabyl stát a to třeba způsobem, na který se posléze vztahovaly restituční předpisy, a tak po listopadové revoluci docházelo k vydání věci (restituci), přičemž však věcné břemeno již neexistovalo (zaniklo nabytím majetku do celospolečenského vlastnictví). Tato právní úprava se také ukázala co do možností vzniku věcných břemen jako naprosto nedostačující, zejména citelně chyběla možnost zřízení věcného břemene dohodou. Novelizace občanského zákoníku č. 131/1982 Sb. tedy zaváděla pět možností vzniku věcného břemene: písemnou smlouvou, závětí, rozhodnutím oprávněného orgánu, výkonem práva a ze zákona. Po roce 1989 došlo k další novelizaci občanského zákoníku v oblasti věcných břemen a možnosti vzniku věcného břemene byly rozšířeny o další dvě: dohodu dědiců a vydržení.\n\n\n"}
{"id": "162924", "url": "https://cs.wikipedia.org/wiki?curid=162924", "title": "Islám na Ukrajině", "text": "Islám na Ukrajině\n\nIslám na Ukrajině vyznávají především příslušníci národnostních menšin (hlavně Krymští Tataři). Počet zde žijících muslimů se pohybuje okolo dvou milionů, což odpovídá více než 4 % veškeré ukrajinské populace. Poloostrov Krym obývá 250 000 muslimů převážně tatarského resp. tureckého původu, jejich podíl je tedy podobný jako v Rusku, a to 12 % tamějšího obyvatelstva. Ukrajinští muslimové jsou v drtivé většině sunnité.\n\nZatímco většina Ukrajinců vyznává převážně pravoslaví, muslimové žijí v oblastech převážně na jihu země, a to hlavně na Krymu. Původně se právě zde nacházel tzv. Krymský chanát, jejž založili Tataři, kteří na území dnešní Ukrajiny přišli v 7. století. Krymský chanát se však dostal časem pod vliv Osmanské říše; přesto však měl značnou autonomii. V této době zde islám měl neohrozitelné postavení. Později turecký vliv slábl ve prospěch Ruska. \n\nNejvyšší hlavou krymských muslimů byl muftí, jemuž byli podřízeni místní imámové. Centrem islámu v zemi bylo tehdy hlavní město Bachčisaraj. V dobách, kdy jej dobyli Rusové, se zde nacházelo 18 mešit a několik medres. Ruské impérium začalo místní muslimy silně znevýhodňovat, a tak 160 000 Tatarů odešlo ze země.\n\nV 1. polovině 20. století tvořili muslimové již pouhou třetinu obyvatel Krymu. I je však zastihly změny, které přinesla později druhá světová válka. Tehdy se stali oběťmi masových deportací, které nakázal Stalin; v roce 1944 bylo zhruba 200 000 Krymských Tatarů přemístěno do Střední Asie a RSFSR. Opuštěné domovy na Krymu tak byly dosídleny znovu Rusy, což vedlo k velkým změnám v demografickém složení celé oblasti. Po roce 1989 začal návrat těchto lidí do vlasti a po roce 1991 též někteří z nich založili náboženské organizace, které mají mnohým navrátilcům pomáhat s běžným životem, včetně náboženského. V současné době se nachází na celé Ukrajině 151 mešit a dalších šest je ve výstavbě.\n"}
{"id": "162943", "url": "https://cs.wikipedia.org/wiki?curid=162943", "title": "Åland", "text": "Åland\n\nÅland ( , nebo ) je největší a nejvíce obydlený ostrov Aland, autonomního finského souostroví v Baltském moři. S rozlohou 685 km² je třetím největším finským ostrovem. Žije v něm 90 % obyvatel kraje a nachází se na něm hlavní město kraje Mariehamn. Tvoří 70 % rozlohy souostroví. Ze severu na jih je dlouhý 50 km a z východu na západ široký 45 km.\n"}
{"id": "162950", "url": "https://cs.wikipedia.org/wiki?curid=162950", "title": "Hexakosioihexekontahexafobie", "text": "Hexakosioihexekontahexafobie\n\nHexakosioihexekontahexafobie je chorobný strach z čísla 666. Toto číslo se vyskytuje v Apokalypse:\n\nProtože v hebrejštině i v řečtině se jako číslice užívala písmena, bylo snadné např. něčí jméno „sečíst“; zde se nejspíš jedná o Nerona.\n\nVznik této fobie umocňují nejrůznější filmy, které toto číslo zprofanovaly jako symbol veškerého zla. V praktickém životě se fobie projevuje např. odmítáním registračních značek s číslem 666, vírou v negativní vliv sídel s tímto číslem popisným či obavou, že dítě narozené 6. 6. 2006 bude vtělením ďábla.\n\nLidé trpící touto fobií jsou schopni vidět číslo 666 kdekoliv, např. podle biblického kódování ve zkratce WWW. „Příbuznou“ fobií je triskaidekafobie, chorobný strach z čísla 13.\n\n\n"}
{"id": "162955", "url": "https://cs.wikipedia.org/wiki?curid=162955", "title": "Harmonická stupnice", "text": "Harmonická stupnice\n\nHarmonická stupnice je hudební stupnice charakteristická kombinací intervalu malé sexty na šestém a velké septimy na sedmém stupni. Tyto intervaly umožňují použití příjemně znějící kombinace mollové subdominanty a durové dominanty při harmonizaci skladby.\n\nPodle třetího stupně stupnice (tercie) rozlišujeme dva druhy harmonické stupnice:\n"}
{"id": "162966", "url": "https://cs.wikipedia.org/wiki?curid=162966", "title": "Diplomatický materiál", "text": "Diplomatický materiál\n\nDiplomatický materiál jsou všechny písemnosti, kterými se zabývá diplomatika.\n\n\"K vývoji diplomatického materiálu viz česká středověká diplomatika a česká novověká diplomatika.\"\n\nListina je písemné svědectví o určitém právním jednání. Je vytvořena podle určitých (nicméně rozmanitých) pravidel, které jí dávají význam a určují její závaznost. Každá listina zakládá nové právo a zároveň je dokazuje. Listiny tvoří původní a nejdůležitější náplň diplomatiky a také jsou základem středověkých archivů. Mají, až na výjimky (dlužní úpisy, odpustkové listiny), neomezenou platnost (na rozdíl od mandátu). Jako záruky určitých práv byly velmi pečlivě chráněny, ale také často falšovány. Listiny mají zpravidla slavnostní vyhotovení a jsou předávány v otevřené formě, bez uzavření.\n\nTermín „listina“ je slovem poměrně novým, byl vytvořen teprve Františkem Palackým. Ve středověku se nejčastěji používalo označení „list“ s bližším určením (např. list erbovní, list vejhostní).\n\nK rozdělení listinného materiálu se používá různých kritérií:\n\nVnější a vnitřní znaky je souhrn určitých forem, které musí být dodrženy při vyhotovení každé listiny.\n\nListina ve své plně rozvinuté formě se skládala z těchto částí:\n\n\"Mandát\" (z latinského \"ex manu datum\" – z rukou daný) – jiným názvem taky \"patent\" – je písemnost, jíž je udělován rozkaz či nařízení podřízeným osobám či institucím. Je tedy užívaná zejména ve správních záležitostech. Časová platnost mandátu je omezená, neboť zaniká po splnění daného rozkazu. Poté je mandát jako bezcenný obvykle zlikvidován, a proto se jich dochovalo jen málo. \n\nMandáty nemají tak slavnostní vyhotovení jako listiny, relativně brzy (od 14. století) jsou psány na papíře a později také tištěny, aby mohly být rozeslány mnoha příjemcům současně. Pečeť je na rozdíl od listin přitištěna na přední straně pod textem či na zadní straně, ale stejně jako u listiny není uzavírací.\n\n\"List\" je kancelářská písemnost, která na rozdíl od listin a mandátů obsahuje pouhé sdělení a nemá právní dosah. Svou formou je list velmi jednoduchý, ale je vydáván v otevřené formě, kdy je pečeť umístě na první straně, nebo na torsu, případně v uzavřené formě, kdy pečeť slouží k uzavření písemnosti. Po skončení omezené platnosti jsou listy stejně jako mandáty ničeny, a proto existuje jen málo dochovaných originálů. Většinou se zachovaly jen v opisech (listy slavných osobností).\n\nÚřední akta (jinak spisy, případně také nazývaná jako \"aktový materiál\") jsou písemné záznamy vzniklé při přípravných jednáních, která vedou k vydání listiny nebo mandátu (různé žádosti, vyjádření k nim, jejich referentské zpracování, protokoly, zprávy, korespondence, koncepty, výpovědi svědků, přílohy, apod.). Dochovány jsou však ve větší míře až od 15. století, do té doby probíhá velká část jednání jen ústně, případně se používají voskové destičky. Nárůst materiálu souvisí s rozvojem písemného řízení v novověku. O významu tohoto materiálu svědčí, že někde (zejména v Německu) se zformovala vedle diplomatiky (tedy nauky o listinách) ještě zvláštní nauka o aktech (německy \"Aktenkunde\"), v Česku zůstává zkoumání aktů sočástí diplomatiky.\n\nÚřední knihy jsou kancelářské pomůcky, které slouží k evidenci úřední agendy pro vnitřní i vnější potřebu. Jejich vznik souvisel se třemi jevy:\n\n\n\n\n\nZáznamy v těchto knihách mají právní platnost, podobně jako listiny.\n\nDiplomatický materiál se uchovává v různých formách. \n\n"}
{"id": "162980", "url": "https://cs.wikipedia.org/wiki?curid=162980", "title": "Gerontofilie", "text": "Gerontofilie\n\nGerontofilie je náklonnost či sexuální zaměření vůči starým osobám. Člověk s tímto typem sexuálního zaměření je označován jako gerontofil. Slovo „gerontofilie“ bylo poprvé použito v roce 1901 Richardem von Krafft-Ebingem a vychází z řeckého „geron“ (\"stařec\") a „filia“ (\"láska\"). I přestože je gerontofilie řazena mezi parafilie, není obsažena v žádném z klasifikačních seznamů poruch, jakými jsou \"Diagnostický a statistický manuál mentálních poruch\" a \"Mezinárodní klasifikace nemocí\".\n\nZpravidla se projevuje citovou náklonností, intenzívnějším prožíváním nebo potřebou citově významných vztahů k nim, schopností se do nich zamilovat, obvykle též specificky vyšší genitální reaktivitou, touhou po fyzické přítomnosti nebo orgasmických aktivit k těmto osobám. Jednou z variant gerontofilie je graeofilie. \n"}
{"id": "162996", "url": "https://cs.wikipedia.org/wiki?curid=162996", "title": "Noc dlouhých nožů", "text": "Noc dlouhých nožů\n\nNoc dlouhých nožů se nazývá čistka, která proběhla v Německu především v noci z 29. na 30. června 1934 na příkaz Adolfa Hitlera s podporou Hermanna Göringa. Mimo jiné byl povražděn velitelský sbor SA včetně jeho velitele a dávného spolubojovníka Hitlera Ernsta Röhma a někteří významní konzervativci jako byl bývalý kancléř Kurt von Schleicher a exministr obrany generál Ferdinand von Bredow. Pověření nacisté, hlavně příslušníci SS, vraždili až do 2. července po celém území Třetí říše, především však v mnichovské věznici Stadelheim a v kasárnách berlínských SS v Lichterfelde. Jmenovitě je známo 90 obětí a předpokládá se, že celkový počet byl asi dvojnásobný.\n\nNacistická propaganda akci odůvodňovala tím, že Ernst Röhm, velitel SA, připravoval puč, kterým by svrhl Hitlera. Proto také razila označení \"Röhm-Putsch\", Röhmův puč. Hitler s Göringem však čistku připravovali již delší dobu a hlavním důvodem byly ideologické rozdíly mezi nimi a Röhmem jakož i napětí mezi SA a dalšími částmi NSDAP.\n\nPo noci dlouhých nožů ztratila SA politický význam a naopak SS se osamostatnila a získala důležitou roli. Veřejná vražda významných osobností také přispěla k zastrašení společnosti a upevnění Hitlerovy moci.\n\n"}
{"id": "163001", "url": "https://cs.wikipedia.org/wiki?curid=163001", "title": "Dánská vlajka", "text": "Dánská vlajka\n\nVlajka Dánska, známa jako \"Dannebrog\", je tvořena červeným listem s bílým skandinávským křížem sahajícím až ke krajům. Při věšení ve vertikální poloze je kratší rameno skandinávského kříže posunuto blíže k žerďovému lemu vlajky.\n\nSkandinávský kříž se objevuje i na vlajkách všech dalších severských zemí: švédské, finské, norské a islandské. Během období Dánska-Norska byla tato vlajka používána i jako vlajka Norska, které přijalo svou dnešní vlajku až v roce 1821. Dánská vlajka patří k nejstarším na světě − používala se již v roce 1219 a je nejstarší státní vlajkou, stále používanou nezávislým státem.\n\nLegenda o prvním objevení se dánské vlajky je mezi Dány velice populární. Podle ní dánská vlajka spadla z nebe 15. června 1219 při bitvě u Lyndanisse v dnešním Estonsku ve chvíli, kdy dánská vojska krále Waldemara II. prohrávala, se biskup Andrei obrátil o pomoc k Bohu, který mu seslal právě tento rudý prapor s bílým křížem. Armáda posilněná podporou z míst nejvyšších bitvu dokázala vyhrát, a proto si tento prapor nechala jako svůj symbol. Většina historických dokumentů tuto legendu potvrzují. Je tím nejstarší vlajkou světa.\n\n\"Splitflag\" a \"Orlogsflag\" mají stejnou specifikaci, ale právně to jsou dvě odlišné vlajky. \nSplitflag je tvořena obdélníkovým listem zakončeným dvěma prameny, barva červeného pozadí má stejný odstín jako červená barva na Dannebrog. Tato vlajka je užívána na pevnině. Orlogsflag má stejný tvar jako Splitflag, ale barva pozadí je tmavší než na Dannebrog. Tato vlajka je užívána pouze na moři.\n\n"}
{"id": "163013", "url": "https://cs.wikipedia.org/wiki?curid=163013", "title": "Melodická moll", "text": "Melodická moll\n\nMelodická moll (přesněji melodická mollová stupnice) je pojem z oboru hudební nauky označující specifický typ sedmitónové hudební stupnice.\n\nSložení melodické mollové stupnice se liší při vzestupném a sestupném běhu. Při vzestupném běhu obsahuje stupnice na šestém stupni interval velké sexty a na sedmém stupni interval velké septimy, ostatní intervaly jsou shodné jako u běžné (diatonické) mollové stupnice. Při sestupném běhu je použita malá septima a malá sexta, takže je složení úplně shodné s diatonickou mollovou stupnicí.\n\nNásledující tabulka obsahuje seznam intervalů jednotlivých stupňů vzhledem k základnímu tónu. Jako příklad je použita stupnice a moll, jejíž notaci obsahuje výše uvedený obrázek.\n\nMelodická mollová stupnice oproti harmonické moll neobsahuje „nezpěvný“ interval tří půltónů mezi malou sextou na šestém a velkou septimou na sedmém stupni. Intervalové schéma harmonické moll 2-1-2-2-1-3-1 je ve vzestupné melodické moll změněno na diatonický postup 2-1-2-2-2-2-1. Různé verze vzestupné a sestupné stupnice znamenají výrazné oživení melodických možností a také umožňují kombinovat durovou subdominantu a dominantu vzestupné části s mollovou subdominantou a dominantou sestupné části, jak ukazuje následující odstavec.\n\nNásledující tabulka ukazuje na příkladu melodické stupnice a moll kvintakordy a septakordy, které mohou být použity na jejích jednotlivých stupních. Podrobnosti k významu akordových značek lze najít v článku Akordová značka.\n\nKromě zde uvedených akordů lze často použít (a také jsou používány) i akordy postavené na harmonické moll z tabulky Harmonie harmonické moll.\n\n\n"}
{"id": "163069", "url": "https://cs.wikipedia.org/wiki?curid=163069", "title": "Mazdak", "text": "Mazdak\n\nMazdak († 528 nebo 529) byl perský lidový kazatel, s jehož jménem jsou spojeny největší sociální nepokoje v historii sásánovské říše. Jeho původ, doba narození i životní osudy před první polovinou devadesátých let 5. století jsou buď nejasné, nebo jsou předmětem sporů. Podle pozdních pramenů mohl být prostým mágem, královským pokladníkem i veleknězem zarathuštrovské církve.\n\nMezi badateli existují značné názorové rozdíly na to, kde hledat kořeny mazdakismu. Podle některých kronik ovlivnily Mazdaka myšlenky jistého Bunda, který kolem roku 300 hlásal v Římě učení Máního, a z toho by se dalo vyvozovat, že šlo v podstatě o manichejskou sektu. Mnohem pravděpodobnější však je, že Mazdak převzal do své duchovní výbavy ideje, v nichž se odrážely různé filozoficko-náboženské představy, od manicheismu a gnoze až po zarathuštrismus.\n\nJádrem Mazdakova učení byl názor, že původ všeho zla má sociální kořeny a že je třeba změnit uspořádání společnosti. V dřívějších dobách měli lidé vše společné, dokonce i ženy, později se však někteří zmocnili majetku a porušili harmonický stav. K němu je třeba se vrátit, neboť jen tak bude odstraněna chudoba. Je zřejmé, že na Mazdakovy představy měly vliv neutěšené poměry v sásánovské říši druhé poloviny 5. století, vyvolané katastrofálním suchem a následnou neúrodou i vážnými porážkami od Hefthalitů, hunského etnika ze střední Asie.\n\nPro Mazdakovy životní osudy mělo rozhodující význam, že se mu podařilo získat na svou stranu perského krále Kaváda I. vládnoucího od roku 488. Nakolik přitom v Kavádově případě hrály roli mocensko-politické kalkulace (snaha omezit moc šlechty), je nejasné, vyloučit nelze ani jeho opravdové zanícení pro novou nauku. Každopádně dal král v letech 494/495 tichý souhlas k tomu, aby mazdakisté vnikali do domů bohatých, brali jim jejich majetek, zabavovali stáda a rozdělovali si ženy z harémů. Tyto akce provázely rozsáhlé násilnosti.\n\nSociální nepokoje trvaly více než rok a skončily roku 496 státním převratem, v jehož průběhu byl král Kavád sesazen a uvězněn (později se mu zdařil útěk k Hefthalitům). Na příští tři roky se stal panovníkem Kavádův bratr Zámásp, jehož poměr k Mazdakovi byl smířlivý, nikoli však tak vstřícný jako za předchozí vlády. Zdá se, že situace v říši se postupně stabilizovala, třebaže v nových podmínkách – moc staré šlechty byla vážně oslabena.\n\nRoku 499 se Kavád I. vrátil s hefthalitskou pomocí do Persie, svrhl svého bratra a opět dosedl na trůn. Mazdak nabyl opět velkého vlivu u dvora, přesto se však neopakovala krize z devadesátých let; král již nestrpěl v říši žádné nekontrolované akce. Více než dvě desetiletí držel pak Kavád nad mazdakisty ochranou ruku, k nelibosti šlechty i mágů. Nakonec však pod vlivem designovaného následníka trůnu, prince Husrava, nastal v jeho mínění posun, jehož prvním příznakem byla poprava vysokého hodnostáře Sijávuše, hlavní opory hnutí. Mazdakistům napříště nepomohl ani fakt, že oba starší Kavádovi synové, Kavus a Zám, s nimi sympatizovali.\n\nNěkdy v letech 528/529 zorganizoval princ Husrav teologickou disputaci mezi Mazdakem a zarathuštrovskými duchovními, která skončila v Mazdakův neprospěch. Krátce na to byli hlavní představitelé hnutí i se svým vůdcem popraveni. Podle jedné pověsti byl Mazdak hozen do kotle s vroucí smolou, podle jiných zpráv ho sťali či oběsili. Navzdory tomu přežíval mazdakismus v některých horských oblastech Íránu ještě v dobách arabské nadvlády.\n\n\n"}
{"id": "163108", "url": "https://cs.wikipedia.org/wiki?curid=163108", "title": "Triskaidekafobie", "text": "Triskaidekafobie\n\nTriskaidekafobie je fobie označující chorobný strach z čísla 13. Postižení se obávají jakékoliv přítomnosti čísla třináct – 13. den v měsíci je pro ně nešťastný, nemohou bydlet v hotelovém pokoji s tímto číslem apod.\n\nStrach a pověra ze třináctky jsou tak rozšířené, že se např. v některých hotelech vůbec nevyskytuje pokoj s tímto číslem, jinde zase na číselníku ve výtahu mezi 12. a 14. patrem zcela chybí 13. patro (jedná se však jen o klam, protože třinácté patro bude fyzicky existovat, i když bude označeno jinak) nebo se může jednat o neobytné technické podlaží.\n\nPodobnou fobií je tetrafobie, chorobný strach z čísla 4 častý ve Východní Asii, nebo hexakosioihexekontahexafobie, chorobný strach z čísla 666.\n\nTato fobie je občas mylně ztotožňována s paraskevidekatriafobií – pověrou o nešťastném pátku třináctého, který mnozí lidé považují za smolný den. Přitom se, jak zdůrazňují odborníci, jedná o autosugesci – člověk si zafixuje, že se mu v tento den něco nepodaří, což se také často stane. Roli může případně hrát i selektivnost paměti, tedy že kdyby se totéž stalo jiný den, člověk si ani nezapamatuje kdy to bylo, zatímco pokud se něco stane zrovna pátek 13., konkrétní smůlu si s datem spojí.\n\n\n"}
{"id": "163109", "url": "https://cs.wikipedia.org/wiki?curid=163109", "title": "Vydymáček", "text": "Vydymáček\n\nVydymáček, někdy také Vidimáček, je malý rybník v areálu borovicového arboreta Sofronka v údolí Merán při severním okraji města Plzně. Má rozlohu 0,81 ha a plocha jeho povodí činí 2,38 km².\n\nPatří mezi rybníky původní bolevecké soustavy založené po roce 1460. Založený byl nad Seneckým rybníkem na bezejmenném levostranném přítoku Boleveckého potoka. Jméno získal podle své funkce – zadržoval (vzdýmal) vodu pro následující rybníky, popřípadě zachytával nebezpečné přívalové vody. Před koncem 17. století rybník zanikl a obnoven byl s využitím původní hráze až před druhou světovou válkou nájemcem Boleveckých rybníků J. Mráčkem a porybným V. Baštýřem. Voda přitékající z rašelinišť byla však příliš kyselá a nesvědčila nasazeným kaprům. Rybník byl vypuštěn a jeho dno zalesněno smrkem.\n\nPravděpodobně v roce 1952 byl porost vykácen a po založení arboreta v roce 1956 se uvažovalo o obnově výsadby. Jeho zakladatel Karel Kaňák přišel s myšlenkou využít arboreta i jako lokality klidu pro lesní zvěř a ptactvo a v této souvislosti usiloval i o obnovení obou rybníčků. Pro tuto myšlenku získal vedoucího lesní dohledací služby Bártu, který povolil obnovení Vydymáčku a severnějšího Rozkopaného rybníka. Protože na nezbytnou obnovu vypouštěcího systému nebyly finance, prováděl veškeré práce K. Kaňák se synem Janem (současný vedoucí arboreta) a jeho družinou skautů.\n\nV sobotu 17. července 1965 se nad Plzní prohnala průtrž mračen, při které podle záznamů v meteorologické stanici v arboretu Sofronka napršelo během 3 hodin přibližně 120 mm srážek. Hráz rybníka byla ve večerních hodinách provalena přívalovou vodu a následkem toho se v neděli protrhla hráz Seneckého rybníka. Hráz byla znovu obnovena a zároveň byly provedeny úpravy (vápnění), které měly zajistit vodu vyhovující kaprům. V současnosti je rybník oplocen a není běžně přístupný. V roce 2006 byl opraven výtok a na začátku roku 2007 probíhá oprava hráze.\n\nNad východním břehem rybníka je přírodní památka Doubí se zbytkem původní borové doubravy se skupinou dvěstěletých dubů.\n\nÚdaje z roku 1998.\n\n"}
{"id": "163138", "url": "https://cs.wikipedia.org/wiki?curid=163138", "title": "Obírka", "text": "Obírka\n\nObírka ( , ) je hora v hraničním hřebeni Javořích hor, nejzápadněji v české části pohoří, severně od vesnice Vižňov. Dosahuje nadmořské výšky 781 metr, někdy se uvádí i 789 nebo jiná výška. Vrchol leží na hranici České republiky a Polska.\n\nHora náleží do povodí Odry. Vody odvádějí přítoky Stěnavy.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko.\n"}
{"id": "163139", "url": "https://cs.wikipedia.org/wiki?curid=163139", "title": "Oldřich Marek", "text": "Oldřich Marek\n\nOldřich Marek (3. dubna 1911, Ústí nad Orlicí – 26. prosince 1986, Žamberk ) byl český učitel a entomolog.\n\nOldřich Marek se narodil 3. dubna 1911 v Ústí nad Orlicí v rodině Petra Marka a jeho manželky Anny, rozené Grofové. V Dolní Čermné absolvoval obecnou i měšťanskou školu a v roce 1931 maturoval na reálce v České Třebové. Po maturitě odešel na Slovensko, kde působil jako učitel ve Smolníku, Stakčíně a Trnavě. V roce 1938, po rozpadu Československa, byli Češi zaměstnaní na Slovensku nuceni vrátit se zpět do Čech. Ve válečných letech 1938–1945 proto učil postupně ve Slatině u Moravské Třebové, v Liticích nad Orlicí a v Dolní Čermné, přičemž v roce 1941 vykonal na Učitelském ústavu v Hradci Králové zkoušku učitelské způsobilosti II. stupně pro výuku matematiky, fyziky, chemie a přírodopisu. Po absolvování náhradní základní vojenské služby nastoupil ve školním roce 1945 na měšťanskou školu v Žamberku, kde vyučoval až do svého odchodu do důchodu v roce 1971. \n\nDne 6. ledna 1941 se v České Třebové oženil. Jeho manželka, Blažena Pravečková-Marková, byla dcerou Jindřicha Pravečka.\n\nOldřich Marek zemřel v Žamberku 26. prosince 1986.\n\nOldřich Marek byl členem Československé společnosti entomologické od roku 1940. Zabýval se řádem brouci (Coleoptera), čeledí lesknáčkovití (Nitidulidae), přičemž se specializoval na taxonomii a faunistiku brouků palearktické oblasti a Jižní Ameriky. Zpracovával a určoval sběry brouků čeledi Nitidulidae, které mu posílali jak soukromí sběratelé, tak i muzea a instituce ze sběratelských výprav z Jižní Ameriky (Venezuela, Brazílie, Argentina a Ekvádor). Entomologii se věnoval na vysoce profesionální, vědecké úrovni a patřil mezi několik málo světových odborníků, zabývajících se čeledí Nitidulidae. Popsal několik nových druhů holotypů brouků z čeledi Nitidulidae, pocházejících ze sběrů z Amazonie.\n\nSpolečně s kolegou Jelínkem popsal dva nové druhy \n\n\n"}
{"id": "163144", "url": "https://cs.wikipedia.org/wiki?curid=163144", "title": "Melanterit", "text": "Melanterit\n\nMelanterit (Beudant, 1832), chemický vzorec FeSO·7(HO), je jednoklonný minerál.Název pochází z řeckého \"melas\" – černý. Starší český název je zelená skalice.\n\nDruhotný minerál vzniklý zvětráváním ložisek pyritu, markazitu, chalkopyritu a pyrhotinu. Dále se nachází v dutinách usazených a metamorfovaných hornin obsahujících sírany či na uhelných haldách. V dolech povléká stěny, výdřevu a další předměty.\n\nNejčastěji krápníkovité, hroznovité a ledvinité agregáty, kůry a nálety. Krystaly jsou vzácné a jsou krátce prizmatické, tabulkovité, pseudoromboedrické.\n\n\n\ngoslarit\n\nČastý minerál:\n\n\n"}
{"id": "163150", "url": "https://cs.wikipedia.org/wiki?curid=163150", "title": "Kongó", "text": "Kongó\n\nKongó (japonsky: 金剛山; \"Kongó-san\") je 1125 m vysoká japonská hora ležící na jihovýchod od města Ósaka v prefektuře Ósaka. Poblíž leží hora Kacuragi. Hora je pojmenována podle japonského výrazu pro buddhistickou vadžru (: \"nezničitelný předmět\", někdy překládáno i jako \"diamant\").\n\nHora propůjčila své jméno několika lodím japonského námořnictva – obrněné korvetě \"Kongó\" z roku 1877, bitevnímu křižníku \"Kongó\" z roku 1912 a současnému modernímu torpédoborci \"Kongó\" (DDG-173) spuštěnému na vodu v roce 1991.\n"}
{"id": "163169", "url": "https://cs.wikipedia.org/wiki?curid=163169", "title": "Roland Barthes", "text": "Roland Barthes\n\nRoland Barthes [bart] (12. listopadu 1915 Cherbourg – 25. března 1980, Paříž) byl francouzský literární kritik a teoretik, filosof a sémiotik. Ovlivnil rozvoj strukturalismu a sémiologie. \n\nRozpracoval pojem mýtus, kde popisuje referování o znaku jako o druhém řádu označování (označující označovaného s označujícím). U Barthova mýtu tedy splývá původní význam (označované a označující) a stává se z nich jedno, ke kterému referuje jiný znak, u něhož ale chybí původní podstata (nový znak má též nové označující a označované). Svoji teorii objasňoval na příkladu titulní obálky časopisu Paris Match, na kterém byl vyobrazen salutující černoch. Pomocí mýtu však v něm lidé neviděli černocha, který salutuje, ale příslušnost kolonizovaných území a jejich oddanost Francii.\n\n\nPosmrtně vydané soubory\n\n\n\n\n"}
{"id": "163170", "url": "https://cs.wikipedia.org/wiki?curid=163170", "title": "Homole (Javoří hory, 782 m)", "text": "Homole (Javoří hory, 782 m)\n\nHomole je hora v hraničním hřebeni Javořích hor, severně od obce Vižňov. Dosahuje nadmořské výšky 782 metry, někdy se uvádí i jiná výška. Vrchol leží na hranici České republiky a Polska. Další hora stejného názvu Homole, známá také pod jménem Sopka, se nalézá v jihovýchodní části pohoří.\n\nHora náleží do povodí Odry. Vody odvádějí přítoky Stěnavy, např. Dobrohošťský potok a další.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nČeská část hory leží v CHKO Broumovsko.\n"}
{"id": "163190", "url": "https://cs.wikipedia.org/wiki?curid=163190", "title": "Březový kopec", "text": "Březový kopec\n\nBřezový kopec, nebo taky Březový vrch (německy \"Birkenberg\"), je hora v hřebeni Javořích hor, nachází se severovýchodně od vesnice Vižňov. Dosahuje nadmořské výšky 743 metry. Vrchol je součástí hřbetu vybíhající k jihozápadu od česko-polské hranice a leží zcela v České republice.\n\nHora náleží do povodí Odry. Vody odvádějí přítoky Stěnavy, např. Dobrohošťský potok.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nHora leží v CHKO Broumovsko.\n"}
{"id": "163191", "url": "https://cs.wikipedia.org/wiki?curid=163191", "title": "Březový vrch", "text": "Březový vrch\n\nNázev Březový vrch nese více vrcholů:\n\n\n"}
{"id": "163192", "url": "https://cs.wikipedia.org/wiki?curid=163192", "title": "Icewind Dale", "text": "Icewind Dale\n\nIcewind Dale I & II je dvojice počítačových RPG her vydaných firmou Interplay v letech 2000 a 2002. Obě hry jsou vytvořeny pod Infinity enginem, stejně jako \"Baldur's Gate\" a , hrají se podle pravidel stolní hry na hrdiny Advanced Dungeons and Dragons (I. díl podle 2. edice, II. díl podle 3. edice) a jsou zasazeny do světa Forgotten Realms, konkrétně do nehostinné polární oblasti Planiny ledového větru (Icewind Dale), v níž se odehrává i trilogie románů \"Planina ledového větru\" Roberta Anthonyho Salvatoreho. Úkolem hráče je vést partu šesti dobrodruhů, kterou si na začátku hry sám vytvoří a která v tomto světě plní různé úkoly, zlepšuje své schopnosti a nakonec zachrání svět před nebezpečím.\n\nHra začíná ve městě \"Východní Přístav\" (v originále Easthaven), v němž hráčova parta dobrodruhů přijme pozvání starosty Hrothgara zúčastnit se expedice do Kuldaharu, malého městečka založeného kdysi druidy pod rozložitým magickým stromem, v němž se údajně začaly dít divné věci. Cestou je však celá expedice smetena lavinou a zachrání se jen šest hráčových dobrodruhů, kteří navíc mají zablokovanou cestu zpět do Východního Přístavu. V Kuldaharu jim arcidruid Arundel sdělí, že město je ohrožováno neznámým zlem a hrozí zkáza magickému dubu, který mu poskytuje teplo, což by znamenalo zničení města. Parta musí najít \"Kamenné srdce\" (Heartstone Gem), kouzelný drahokam, s jehož pomocí může Arundel najít zdroj zla. Drahokam ukradl démon Yxunomei, ale když ho parta získá, Arundel je zavražděn a před smrtí stihne poslat družinu do zničené elfí pevnosti zvané \"Useknutá ruka\" (Severed Hand), v níž elf Larrel odhalí zdroj zla ve starodávném trpasličím sídle \"Dornova hlubina\" (Dorn's Deep). Nakonec družina zjistí, že za vším stojí Bratr Poquelin, který nechal zničit Hrothgarovu výpravu, zabil Arundela a se svou armádou nakonec dobyl Východní Přístav, kde se usídlil v chrámu a plánuje otevření portálu do Devíti pekel Baatoru, aby mohl dobýt celý sever za pomoci armády ďáblů.\n\n\nNa začátku si hráč kompletně vytvoří partu až šesti dobrodruhů. Každému může zvolit jméno, rasu, povolání, upřednostňovaný druh zbraně a několik kouzel, která postava umí už zpočátku. Každá postava má šest vlastností (síla, obratnost, odolnost, moudrost, inteligence, charisma), jejichž hodnoty jsou generovány náhodně. Během hry si hráč může kdykoli přidat do skupiny novou postavu a jakoukoli ze starých vyhodit.\nHra se ovládá myší a klávesnicí. Je možné pohybovat celou družinou i jednotlivými postavami, aktivní předměty (např. dveře, truhlice) lze aktivovat kliknutím myši. Při rozhovorech s jinými postavami hráč dostane na výběr několik možných odpovědí, často však všechny vedou ke stejnému výsledku. Dojde-li na boj, probíhá v reálném čase, vždy je však možné hru přerušit, rozdat všem postavám příkazy (např. zaútočit na nepřítele, seslat kouzlo, vypít lektvar) a pak znovu boj obnovit.\n\nVe srovnání s jinými RPG hrami obsahuje Icewind Dale poměrně málo nepovinných úkolů. Jeho děj je lineární a jen málo úkolů lze vyřešit více způsoby. Většina úkolů a problémů se řeší hrubou silou (tj. zabitím nepřítele), logických hádanek obsahuje hra jen několik. Za plnění úkolů a zabíjení nepřátel dostávají postavy body zkušeností. Po získání určitého počtu zkušeností postava postoupí na další úroveň, čímž se jí zvýší počet životů a zlepší některé schopnosti. Kromě toho postavy během hry získávají stále lepší zbraně, brnění, kouzla, lektvary a další předměty.\n\nV roce 2001 byl ke hře vydán datadisk \"Heart of Winter\" (Srdce zimy). Po jeho nainstalování k základní hře je zpřístupněn jeden z domů v Kuldaharu, v němž družina najde barbarského šamana Hjolldera, který ji požádá o pomoc. Bude-li družina souhlasit (všechny postavy však musí být na nejméně 9. úrovni, aby byly schopny čelit nástrahám v datadisku), bude přenesena do města \"Pustoles\" (Lonelywood), které je ohrožováno nájezdy barbarů pod vedením jejich vůdce Wylfdena. Hráč má za úkol tuto hrozbu odvrátit. V datadisku lze najít nové zbraně a předměty, které jsou využitelné i po návratu do původní hry. Datadisk je poměrně krátký, jeho příběh značně lineární a naprostá většina úkolů se řeší prostým zabíjením nepřátel.\n\nKrátce po datadisku \"Heart of Winter\" byl vydán další datadisk \"Trials of the Luremaster\", který je na rozdíl od prvního datadisku volně ke stažení. K jeho hraní je zapotřebí mít nainstalovánu původní hru i první datadisk. Po nainstalování se v hospodě v Pustolese objeví půlčík Hobart, který slíbí družině odměnu za určitou službu a poté ji teleportuje na hrad Maluradek. Úkolem družiny je najít cestu zpátky. Datadisk je poměrně krátký, na rozdíl od \"Heart of Winter\" však obsahuje více logických úkolů.\n\n\n\n"}
{"id": "163193", "url": "https://cs.wikipedia.org/wiki?curid=163193", "title": "Gérard Genette", "text": "Gérard Genette\n\nGérard Genette (7. června 1930 Paříž – 11. května 2018) byl francouzský strukturalisticky zaměřený literární teoretik a historik. \n\nJeho názory byly výrazně ovlivněny Rolandem Barthesem a Claudem Lévi-Straussem. Ve 2. polovině 20. století měl nezanedbatelný vliv na rozvoj naratologie. Byl profesorem francouzské literatury na Sorboně.\n\nPo ukončení studia na École normale supérieure se Genette stal asistentem a v roce 1967 profesorem francouzské literatury na Sorbonně. V roce 1970 spoluzakládal časopis \"Poétique\".\n"}
{"id": "163209", "url": "https://cs.wikipedia.org/wiki?curid=163209", "title": "Široký vrch (České středohoří)", "text": "Široký vrch (České středohoří)\n\nŠiroký vrch je kopec nacházející se na severozápadním okraji Mostu, asi dva kilometry od městského centra. Jeho nadmořská výška je 386 m. Navazuje přímo na městskou zástavbu. Spolu se sousedícím kopcem Hněvínem odděluje Most od městské části Souš. Je téměř celý pokryt smíšeným lesem, jen na jižním svahu se rozkládají vinice. Na vrcholu se nachází rozhlasový a televizní vysílač a také hotel, ke kterému vede asfaltová cesta – Úpadní ulice a ulice Široký vrch.\n"}
{"id": "163214", "url": "https://cs.wikipedia.org/wiki?curid=163214", "title": "Malý kopec", "text": "Malý kopec\n\nMalý kopec, nebo taky Malý vrch (německy \"Kleiner Berg\"), je hora v hřebeni Javořích hor, nachází se severovýchodně od vesnice Vižňov. Dosahuje nadmořské výšky 726 metrů. Vrchol je součástí hřbetu vybíhající k jihu od česko-polské hranice a leží zcela v České republice.\n\nHora náleží do povodí Odry. Vody odvádějí přítoky Stěnavy.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nHora leží v CHKO Broumovsko.\n"}
{"id": "163218", "url": "https://cs.wikipedia.org/wiki?curid=163218", "title": "Světlina", "text": "Světlina\n\nSvětlina ( ) je hora v hřebeni Javořích hor, nachází se severozápadně od vesnice Ruprechtice. Dosahuje nadmořské výšky 796 m. Celý kopec leží v ČR.\n\nHora náleží do povodí Odry. Vody odvádějí přítoky Stěnavy, např. Ruprechtický potok.\n\nHora je převážně zalesněná, jen místy najdeme menší paseky. Většinou se jedná o smrkové monokultury, méně se dochovaly lesy smíšené nebo listnaté. Potenciální přirozenou vegetací jsou na většině míst hory horské bučiny, tedy bučiny s výskytem určitého množství přirozeného smrku ztepilého.\n\nHora leží v CHKO Broumovsko.\n"}
{"id": "163231", "url": "https://cs.wikipedia.org/wiki?curid=163231", "title": "Novobaroko", "text": "Novobaroko\n\nNovobaroko (neobaroko, pseudobaroko) je nejmladší z historizujících slohů. Vznikl v druhé polovině 19. století a přetrval až do 20. let 20. století. Významněji se začal prosazovat až po roce 1900. Co se týče detailů ornamentiky a členění, tvarů vikýřů a mansardových střech, čerpá tento sloh inspiraci z baroka 18. století. Z pochopitelných důvodů se historické předloze vymykají např. mnohopatrové nájemní domy, které v Praze začaly vznikat po modernizaci tehdejšího Josefova. Zajímavostí tohoto stylu je přejímání orientálních a maurských prvků a motivů pro stavby židovských synagog.\n\n"}
{"id": "163232", "url": "https://cs.wikipedia.org/wiki?curid=163232", "title": "Hana Wichterlová", "text": "Hana Wichterlová\n\nHana Wichterlová (2. března 1903 Prostějov – 29. srpna 1990 Praha) byla česká sochařka.\n\nPocházela z rodiny prostějovských průmyslníků, její bratr byl chemik Otto Wichterle, vynálezce kontaktních čoček. Studovala u Jana Štursy na pražské Akademii výtvarných umění (1919–1925), kde byl jejím spolužákem i Bedřich Stefan. Následujících pět let trávila v Paříži. Od roku 1931 byla členkou Spolku výtvarných umělců Mánes.\n\nDne 28. listopadu 1942 se v Prostějově provdala za sochaře Bedřicha Stefana.\n\nS její osobou je spojen cyklus fotografií Josefa Sudka s názvem \"Zahrádka paní sochařky\".\n\nV roce 1968 byla jmenována zasloužilou umělkyní.\n\nPatřila mezi nejvýznamnější české sochaře meziválečné avantgardy. Na její tvorbu měl jen zpočátku vliv Jan Štursa. Většina jeho žáků se zajímala o tvorbu Otto Gutfreunda a byla ovlivněna francouzskými sochaři, zejména Constantinem Brâncuşim. Wichterlová též tvořila v duchu neoklasicismu, později kubismu.\nV roce 2017 plánovalo vedení Prahy 1 prodat ateliér se zahradou spolu se sousedním domem do soukromých rukou. Rodina i širší veřejnost proto vyzvala k záchraně památky. Starosta Prahy 1 Oldřich Lomecký se k výzvám stavěl chladně s tím, že se jedná jen o \"budku, která se hodí jako sklad na nářadí\". Ministerstvo kultury v roce 2018 ateliér prohlásilo kulturní památkou a hlavní město se jej rozhodlo zrekonstruovat a zpřístupnit veřejnosti. Nově zvolený starosta Prahy 1 Pavel Čižinský v lednu 2019 prohlásil, že nové vedení radnice s převodem na hlavní město i se zřízením galerie souhlasí a nebude tomuto projektu již nijak stát v cestě.\n\n\n"}
{"id": "163235", "url": "https://cs.wikipedia.org/wiki?curid=163235", "title": "Franz Xaver Gabelsberger", "text": "Franz Xaver Gabelsberger\n\nFranz Xaver Gabelsberger (9. února 1789 – 4. ledna 1849, obojí v Mnichově) byl německý vynálezce těsnopisu, který byl po něm pojmenovaný Gabelsbergerův těsnopis.\n\nGabelsberger začal vyvíjet nový systém těsnopisu ve svých 28 letech když byl zaměstnaný jako zapisovatel u bavorské vlády. Jeho systém byl poprvé plně popsán v knize \"Anleitung zur deutschen Redezeichenkunst oder Stenographie\" (1834) a rychle se rozšířil.\n\nV Rakousku se na jeho propagaci významně podílel Hynek Jakub Heger, který byl rovněž autorem první české těsnopisné soustavy na Gabelsbergerových principech.\n\n"}
{"id": "163263", "url": "https://cs.wikipedia.org/wiki?curid=163263", "title": "Miroslav Cikán", "text": "Miroslav Cikán\n\nMiroslav Cikán (11. února 1896, Praha – 1. února 1962, tamtéž) byl český filmový režisér.\n\nVe svém životě vykonával celou řadu dělnických profesí, pracoval též ve filmových laboratořích, ve studiích, v půjčovně filmů. Nakonec se však stal i jejich ředitelem. Svůj první film natočil až v roce 1933 (Dům na předměstí). Spolupracoval s řadou tehdy oblíbených komiků, např. s Janem Werichem, Vlastou Burianem či Jindřichem Plachtou. Točil jak komerční, banální filmy, tak i umělecky náročné (Batalión). Za války točil pod jménem \"Friedrich Zittau\" i německé snímky. Po válce se věnoval tvorbě okupačních filmů, vysoce je ceněna jeho filmová verze románu \"O ševci Matoušovi\".\n\n\n\n\n"}
{"id": "163264", "url": "https://cs.wikipedia.org/wiki?curid=163264", "title": "Malý zmenšený septakord", "text": "Malý zmenšený septakord\n\nMalý zmenšený septakord je pojem z oboru hudební teorie označující jeden z méně frekventovaných typů čtyřzvuku – septakord.\n\nJedná se o akord obsahující kromě svého základního tónu ještě malou tercii, zmenšenou kvintu a malou septimu. Z hlediska terciového systému je malý zmenšený septakord rozšířením zmenšeného kvintakordu o velkou tercii.\n\nMalý zmenšený septakord je obvykle značen velkým písmenem názvu základního tónu s příponou mi pro označení mollového charakteru, který je doplněn o horní index 7 (ten se obecně používá ke značení malé septimy) a o horní index 5- (označující zmenšenou kvintu):\n\nExistují také některá alternativní značení, nejčastěji:\n\nNásledující tabulka obsahuje složení malého zmenšeného septakordu od jednotlivých základních tónů:\n\nMalý zmenšený septakord může stát na sedmém stupni durové stupnice a na šestém nebo sedmém stupni vzestupné melodické moll. Používá se obvykle jako průchodný akord a i v této své funkci je často nahrazován svou alterací – zmenšeným septakordem, jehož použití je díky jeho symetrii lehčí.\n\n"}
{"id": "163280", "url": "https://cs.wikipedia.org/wiki?curid=163280", "title": "Střední průmyslová škola strojní a elektrotechnická a Vyšší odborná škola Liberec", "text": "Střední průmyslová škola strojní a elektrotechnická a Vyšší odborná škola Liberec\n\nStřední průmyslová škola strojní a elektrotechnická a Vyšší odborná škola (SPŠSE a VOŠ) v Liberci (plným názvem včetně adresy \"Střední průmyslová škola strojní a elektrotechnická a Vyšší odborná škola, Liberec 1, Masarykova 3, příspěvková organizace\") je střední průmyslová škola založená již roku 1876, čímž byla po brněnské a černovické (dnes ležící na Ukrajině) třetí nejstarší takovou školou mimo samotné Rakousko a dnes tak je druhou nejstarší průmyslovou školou na území Česka. Areál školy u tramvajové trati na Masarykově třídě navštěvuje ročně asi 700 studentů šesti studijních oborů střední a vyšší odborné školy. Studium všech oborů střední školy je zakončeno maturitní zkouškou, studium školy vyšší odborné končí absolutoriem a získáním titulu diplomovaný specialista (DiS.) v oboru počítačové systémy.\n\nHistoricky nejstarším oborem na škole je \"strojírenství\" (23-41-M/001). Jeho základem je znalost základních vlastností materiálů a technologických postupů při jejich zpracovávání. Absolventi oboru umí tyto postupy volit s ohledem na cenu i bezpečnost, dokážou navrhovat jednotlivé strojní součásti i celé mechanismy, znají principy měřících a regulačních zařízení a také automatického řízení strojů. Dokážou pracovat s programy CAD, CAM a s CNC stroji. Ročně se otevírají dvě třídy, jejichž označení začíná písmenem S, každá se svou specializací: Počítačová podpora techniky a Mechatronika.\n\nObor Elektrotechnika (26-41-M/01) umožňuje svým absolventům široké možnosti dalšího uplatnění, počínaje mikroelektronikou, přes řídící jednotky PLC, robotiku, elektrické pohony, až k domovním a průmyslovýnm rozvodům a elektrárnám. Každý rok se otevírají dvě třídy, každá se svým vlastním zaměřením: jedním je průmyslová elektrotechnika, výkonová elektronika a řídící systémy, druhým automatizace a sdělovací technika.\n\nObor Informační technologie je čtyřletý maturitní zkouškou zakončený studijní obor vycházející z RVP Informační technologie (18-20-M/01). Příprava žáků je zaměřena na oblasti spojené s programováním a vývojem software, operační systémy a počítačové sítě.\n\nOd klasických technických studijních oborů se \"technické lyceum\" (78-42-M/001) liší zaměřením na výuku přírodovědných předmětů – především matematiky a fyziky. Velká hodinová dotace patří také cizím jazykům (povinně je vyučována angličtina i němčina) a výpočetní technice. Po stránce odborné je obor zaměřen rovnoměrně mezi strojírenství na straně jedné a počítačovou grafiku, webdesign na straně druhé. I když jsou absolventi připravováni především ke studiu na technických a přírodovědných vysokých školách, získávají také úplné střední odborné vzdělání.\n\nStudium v oboru \"počítačové systémy\" (26-31-N/015) na vyšší odborné škole je určeno pro maturanty ze všech středních škol, je zakončeno absolutoriem a úspěšný absolvent získává oprávnění používat titul diplomovaný specialista (DiS.) v oboru počítačové systémy. Od bakalářského studia organizovaného na vysokých školách se liší zejména větším zaměřením na praktickou část výuky, jejíž část se odehrává přímo v podnicích. Absolventi oboru jsou připraveni vykonávat většinu činností souvisejících se zaváděním výpočetní techniky v průmyslových podnicích a nejrůznějších institucích.\n\n\n\n\n\n\n"}
{"id": "163305", "url": "https://cs.wikipedia.org/wiki?curid=163305", "title": "1870 v dopravě", "text": "1870 v dopravě\n\nTento článek obsahuje seznam událostí souvisejících s dopravou, které proběhly roku 1870.\n\n\n\n\n\n\n"}
{"id": "163320", "url": "https://cs.wikipedia.org/wiki?curid=163320", "title": "Zmenšený septakord", "text": "Zmenšený septakord\n\nZmenšený septakord je pojem z oboru hudební teorie označující jeden z méně frekventovaných typů čtyřzvuku – septakordu.\n\nJedná se o akord obsahující kromě svého základního tónu ještě malou tercii, zmenšenou kvintu a zmenšenou septimu. Z hlediska terciového systému je zmenšený septakord rozšířením zmenšeného kvintakordu (o malou tercii).\n\nZmenšený septakord je obvykle značen velkým písmenem názvu základního tónu s příponou dim (=\"diminished\"):\n\nAlternativním značením je přípona\n\nNásledující tabulka obsahuje složení zmenšeného septakordu od jednotlivých základních tónů:\n\nJak je vidět již z tabulky v předchozím odstavci, zmenšený septakord je dokonale symetrický akord - každý jeho obrat je opět zmenšený septakord.\n\nVyjdeme-li například od formula_5 = (a,c,es,ges):\n\nExistují tedy pouze tři různé (odhlédneme-li od obratů) zmenšené septakordy, každý další je obratem některého z nich.\n\nDíky této své vlastnosti je tento akord velice oblíben, kdykoliv je třeba harmonii jinak jednoduché (například folkové) skladby „opepřit“ průchodem přes alterovaný akord.\n\nJe používán na sedmém stupni durové stupnice, na druhém stupni harmonické moll, ale také například od zvětšené kvarty jako přechod z tóniky do subdominanty. Jednoduchý bluesový doprovod:\nlze pomocí něj rozvinout na:\n\n"}
{"id": "163321", "url": "https://cs.wikipedia.org/wiki?curid=163321", "title": "BESIP", "text": "BESIP\n\nBESIP (akronym pro bezpečnost silničního provozu, též BeSiP) je oddělení Ministerstva dopravy ČR koordinující činnosti v oblasti bezpečnosti na pozemních komunikacích a působení na lidského činitele. Svou činnost zaměřuje na celostátní kampaně, dopravní výchovu a rozšiřování informací o osvědčených postupech.\n\nPoprvé se tato zkratka objevila v názvu sekretariátu Rady vlády pro bezpečnost silničního provozu, který vznikl z Vládního výboru pro bezpečnost silničního provozu, ustaveného roku 1967. V 70. letech nesly zkratku a ustálené logo BESIP mnohé osvětové aktivity v oblasti dopravní výchovy. Ministerstvo dopravy v informaci i historii útvaru BESIP neuvádí, jak se jeho organizační struktura a začlenění měnily při federalizaci Československa v roce 1969 ani při zániku Československa v roce 1992. \n\nV roce 1999 byl dosavadní sekretariát BESIP přeměněn v oddělení Ministerstva vnitra ČR. V roce 2000 byla v souvislosti se zákonem č. 361/2000 Sb. tato agenda převedena pod Ministerstvo dopravy a spojů ČR, v roce 2003 přejmenovaného na Ministerstvo dopravy České republiky.\n\nÚtvar BESIP se zabývá metodikou dopravní výchovy dětí ve školách, ale i preventivními dopravně-bezpečnostními kampaněmi zaměřenými na všechny kategorie účastníků provozu na pozemních komunikacích. Zúčastňuje se celé řady projektů (Domluvme se!, televizní spoty ČT2 – STOP rady řidičům, The Action 2006, Besip Team „přímo na ulici“, bezpečnost na železničních přejezdech, Nová pravidla) a podílí se na správě několika webových prezentací (Nadace Besip, Besip info servis).\n\nV roce 2004 byla vládou ČR schválena Národní strategie bezpečnosti silničního provozu. Celá EU, stejně tak i tato Strategie, si klade za cíl do roku 2010 snížit počet úmrtí na českých silnicích na 50 % úrovně roku 2002.\n\nDopravní výchova je od roku 2013 součástí Rámcového programu základního vzdělávání.\n\nNadační rejstřík eviduje Nadaci BESIP, zapsanou 17. ledna 2005 s tehdejším ministrem dopravy Milanem Šimonovským ve funkci předsedy správní rady. Toho 28. února 2011 vystřídal Petr Šlechta a 17. prosince 2011 někdejší automobilový závodník Karel Loprais, který v této funkci figuroval do 10. září 2013. Podle informací nadace byl do 31. října téhož roku předsedou Jan Vandas, přičemž ministerstvo dopravy nenominovalo žádného jeho nástupce. Dne 29. ledna 2015 rozhodl Městský soud v Praze na žádost správní rady a se souhlasem ministerstva o zrušení nadace.\n\n\n"}
{"id": "163322", "url": "https://cs.wikipedia.org/wiki?curid=163322", "title": "Černohorská hymna", "text": "Černohorská hymna\n\nOj, svijetla majska zoro (\"Ó, jasné květnové svítání\") je od roku 2004 státní hymnou Černé Hory. Předtím to byla lidová píseň, existující v mnoha variantách. Nejstarší text pochází z roku 1863. Autorem současného textu je Sekula Drljević, bývalý fašistický prezident z období 2. světové války.\n\n\n\n"}
{"id": "163347", "url": "https://cs.wikipedia.org/wiki?curid=163347", "title": "1868 v dopravě", "text": "1868 v dopravě\n\nTento článek obsahuje seznam událostí souvisejících s dopravou, které proběhly roku 1868.\n\n\n\n"}
{"id": "163417", "url": "https://cs.wikipedia.org/wiki?curid=163417", "title": "Pogo", "text": "Pogo\n\nPogo (pogování) je tanec, který vznikl na konci 70. let 20. století jako vzdor proti diskotékové kultuře. Tancuje se hlavně na punkových nebo metalových koncertech. Steven Severin ze skupiny Banshees tvrdí, že pogo vymyslel Sid Vicious ze skupiny Sex Pistols, tuto informaci je ovšem nutno brát s rezervou. Do Česka pogo přišlo z Velké Británie.\n\nTento tanec nemá žádný pevný řád, tanečníci se při něm řídí svou intuicí a taky rytmem hudby. Je zde pouze pár pravidel, kterým se klasické pogo liší od pig poga. Tancuje se tak, že lidé nejblíže pódiu (v tzv. \"kotli“\") skáčou, \"máchají\" kolem sebe rukama a nohama a naráží do sebe. Během tance může být provozován stage diving. Podle Grega Graffina, zpěváka punkové kapely Bad Religion, je nejdůležitějším pravidlem poga povinnost pomoci na nohy tomu, kdo upadl na zem. Údery a kopance jsou při pogu nežádoucí, stejně jako osahávání dívek.\n\nMotiv tance pogo je zachycen v mnohých punkových písních, například v písni „Pogo“ od české kapely E!E, písni „Punk a pogo“ od kapely Hrdinové nové fronty, písni „Pogo punk a rock'n'roll“ od kapely N.V.Ú. či ve skladbě „Pogo a provokace“ od skupiny Vision days. Skupina Volant pojmenovala slovní hříčkou po tanci i své album Hogo Pogo.\n\nExistuje též tvrdší verze poga, např. pig pogo (prasečí pogo), při kterém se lidé kopou, dávají si pěstí a záměrně do sebe narážejí. Riziko zranění je v tomto případě větší, ale není dovoleno nikoho záměrně zranit. Je třeba si uvědomit, že pogo není boj, ale zábava a forma uvolnění energie. Dalším je takzvané 'pitbull pogo', kdy v kotli jsou dva tanečníci a tanec se stává již skutečným bojem.\n\n"}
{"id": "163419", "url": "https://cs.wikipedia.org/wiki?curid=163419", "title": "1859 v dopravě", "text": "1859 v dopravě\n\nTento článek obsahuje seznam událostí souvisejících s dopravou, které proběhly roku 1859.\n\n"}
{"id": "163421", "url": "https://cs.wikipedia.org/wiki?curid=163421", "title": "DragonForce", "text": "DragonForce\n\nDragonForce jsou britská metalová skupina založená v Londýně v roce 1999. Jsou známi pro dobrý souzvuk dvou kytar, obrovskou rychlost a styl, epické kytary a vokály. Kytaristé Herman Li a Sam Totman jsou od ZP Theartsova odchodu jediní zakládající členové, kteří zůstali.\n\nDragonForce vznikli původně ze zbylých členů blackmetalové skupiny Demoniac a z dalších okrajových metalových skupin pod jménem DragonHeart, ale brzy, před vydáním komerčního alba, změnili své jméno na DragonForce kvůli možným problémům s obchodní značkou brazilské skupiny Dragonheart. Jejich kariéra začala vydáním jejich první písně na první inkarnaci MP3.com, kde se vyšplhali na špici žebříčků heavymetalové hudby. V prvních měsících si hit \"Valley of the Damned\" stáhlo přes 500 000 lidí. Dva z původních členů, Steve Williams a Steve Scott, rychle opustili kapelu, aby založili powermetalovou skupinu Power Quest.\n\nDragonForce si po léta užívali rostoucí popularity vydáním tří alb a koncertováním na mnoha turné s podporou skupin Helloween, W. A. S. P a Iron Maiden. Jejich turné 2005 na podporu alba \"Sonic Firestorm\" zahrnovalo pomoc od skupin Angra a Mendeed během cesty přes Velkou Británii. 28. října roku 2005 basista Adrian Lambert ohlásil odchod ze skupiny, aby se mohl více soustředit na výchovu svého malého syna (Lambert později v interview odhalil, že musel skupinu opustit kvůli hudebním odlišnostem s Hermanem a Samem). V roce 2006 byl nahrazen Frédéricem Leclercqem, který byl uznán oficiálním členem až poté, co se předvedl na turné. Téměř po měsíci od Lambertova odchodu, 23. listopadu 2005, podepsali DragonForce smlouvu s Roadrunner Records ve Velké Británii, Francii, Austrálii a Novém Zélandu a vydali jim jejich nové album \"Inhuman Rampage\" 9. ledna 2006.\n\nPo problémech s vydáním \"Inhuman Rampage\" v Severní Americe DragonForce vydali další album pod Roadrunner Records 20. ledna 2006. Skupina se poprvé ve spojených státech objevila na US Sunday 30. dubna 2006 ve Worcesteru v Palladiu na výročním festivalu New England Metal and Hardcore Festival. V březnu se chtěl Herman Li připojit k nějakému americkému turné, jako třeba Sounds of Underground nebo Ozzfest. Byli připsání k Ozzfestu v květnu jako zahajující skupina na hlavní scéně. DragonForce si vymezili data na turné po Spojených státech také mimo dny Ozzfestu. Skupina se vrátila do Spojených států v září roku 2006 pořádajíce cross-country turné a středně velká auditoria jako například v The Warfield v San Francisku. Také se vrátili do The Palladium, kde se konalo jejich první představení ve Spojených státech. Po tomto pořádali po Velké Británii turné Inhuman Rampage Second Strike až do prosince 2006.\n\nHudební styl DragonForce zahrnuje:\n\nDragonForce tvrdí, že jejich hudba není míněna úplně vážně, a texty, které se týkají převážně fantasy námětů, jako například bitvy, meče, výpravy a hrdinové, podporují toto tvrzení. DragonForce uvedli, že jejich hudba je založena na fantasy věcech, jako jsou počítačové hry včetně Wonder Boy in Monster World (hra pro konzoli Sega Megadrive) a jejich texty mají téma podobné jako například fantasy prvky a bitvy z Pána prstenů.\n\nNa svém prvním albu \"Valley of Damned\" kladla skupina velký důraz na zvuk kytar a na melodie definující „epický“ zvuk s dokonalým zakomponováním basy a bicích. To vytvořilo „hromový“ zvuk, který se drží v jejich hudbě až dodnes. Uspořádání bylo zaměřeno hlavně na hlas a melodie tvořící fantasy a epický zvuk v power metalu.\n\nDruhé album \"Sonic Firestorm\" přišlo s příchodem bývalého člena skupiny Bal-Sagoth bubeníka Davea Mackintoshe. Jeho styl bubnování „blast beat“, normálně používaný v žánrech jako death metal a grindcore, se ujal v jejich hudbě. \"Sonic Firestorm\" předvedlo složitější kytarové části než \"Valley of Damned\".\n\nJejich třetí album \"Inhuman Rampage\" pokračovalo v melodiích založených na technických kytarách. Zahrnutí mnoha nových kytarových zvukových efektů změnilo jejich zvuk. Použití kláves a dlouhých klávesových sól v tomto albu ukazuje Vadimův zvětšující se vliv v kapele. Toto album také obsahuje hrubé vokály na pozadí, podobné těm, které se vyskytují v black metalu (například v písních \"Revolution Deathsquad\" a \"Operation Ground and Pound\"), stejně jako se zde vyskytují speciální hlasové efekty. Verze alba obsahující takzvanou „rockumentaci“ byla označena značkou Parental Advisory.\n\nČlenové skupiny sami sebe zařadili do žánru „extreme power metal“. Z tohoto žánru, zdánlivě vytvořeného skupinou DragonForce, již dříve několik kapel vycházelo. Někteří lidé považují extreme power metal za vzniklý ještě před tím, než se ho DragonForce chopili – skupiny, které mísily power metal s extreme metalem ovlivnilo již skupiny jako Children of Bodom, Wintersun nebo Kalmah, by se také mohli přirovnat k tomuto žánru (hrubé vokály se vyskytují v písních těchto kapel a jsou jedním z hlavních požadavků na pojmenování „extreme“). Nicméně tato definice „extreme power metalu“ není nutně to, co hudba DragonForce ztělesňuje, protože oni se zaměřují více na rychlost a sílu jejich hraní.\n\n\nV dubnu 2006 se DragonForce vypravili na své první turné po Severní Americe. Zpočátku DragonForce předpokládali, že se na půdě Spojených států objeví dříve, již v listopadu 2005, ale zabránily tomu problémy s vízem. 18. května 2006 byli DragonForce přidáni na hlavní scénu turné Ozzfest 2006.\n\nSoučástí turné Inhuman Rampage byla cesta DragonForce do Severní Ameriky a do Japonska se skupinami All That Remains a HORSE the Band od 7. září do 14. října 2006.\n\n7. září, den před začátkem jejich turné, živě zahráli na americké televizní stanici G4 v pořadu Attack of the Show, který se vysílá z Los Angeles.\n\nDragonForce pokračovali se svým turné po Evropě kromě Velké Británie, kdy během 16. listopadu 2006 hráli se skupinami Manigance (hrají jen ve Francii) a Firewind.\nPo procestování zbytku Evropy se DragonForce vrátili do své rodné země, aby zde zahráli 15 koncertů na turné nazývaném Second Strike, a během 14. prosince 2006 hráli s All That Remains a Firewind.\n\nPrvní představení DragonForce v Severní Americe bylo na The Palladium ve Worcesteru v Massachusetts v dubnu 2006. Později zde také hráli v záři téhož roku. Během této show udělali poznámku o publiku v dubnu na jejich prvním koncertě a že se jim v Americe velmi líbí a užívají si to zde.\n\nV roce 2016 skupina odehrala nekolik koncertu s Alessiem Garavellem (A New Tomorrow), jež nahrazoval spěváka Marca Hudsona. V téhle zostavě se představili i na slovenském More Than Festu.\n\nBylo oznámeno, že DragonForce pojedou na další turné se skupinou od stejného vydavatele, Killswitch Engage, které začne v půli února. Skupiny Chimaira a He is Legend se k nim v průběhu připojí.\n\n\n\n"}
{"id": "163422", "url": "https://cs.wikipedia.org/wiki?curid=163422", "title": "Varan komodský", "text": "Varan komodský\n\nVaran komodský \"(Varanus komodoensis)\", známý také jako komodský drak, je velký ještěr obývající indonéské ostrovy Komodo, Rinca, Flores, Gili Dasami a Gili Motang. Je to největší (co se hmotnosti a celkové mohutnosti týče) zástupce čeledi varanovitých (Varanidae) a nejmohutnější žijící ještěr vůbec. Největší zaznamenaný exemplář měřil 3,13 m a vážil 166 kg (včetně nestrávené potravy).\n\nNeobvykle velké rozměry varana komodského byly přičítány ostrovnímu gigantismu, jelikož v jeho ekologické nice se jiní velcí dravci nevyskytují. Novější výzkumy ovšem ukazují, že varan komodský je pravděpodobně reliktem australské megafauny období pleistocénu.\n\nVzhledem ke své velikosti je varan komodský dominantním druhem ekosystému, který obývá. Jeho kořist tvoří bezobratlí, ptáci, plazi i savci. Živí se jak zdechlinami, tak živou kořistí, přičemž strava dospělého jedince je tvořena především jeleny, divokými prasaty a buvoly. Dokáže najednou zkonzumovat potravu o ekvivalentu 80 % své váhy, ovšem díky pomalému metabolismu následně vydrží nejíst i několik týdnů. Může napadnout i člověka. Varanu komodskému je přičítán otrávený skus. Původní domněnky hovořící o toxických bakteriích ve slinách byly zřejmě mylné, magnetická rezonance však prokázala přítomnost jedových žláz v dolní čelisti. Tyto žlázy produkují jedovaté bílkoviny, působící mimo jiné jako antikoagulanty (látky zabraňující srážení krve).\n\nK páření dochází mezi květnem a srpnem, vejce samice klade v srpnu či září. Kolem 20 vajec samice zahrabává do hnízd tabonů nebo do vlastními tlapami vyhrabané jámy. Inkubace trvá 7 až 8 měsíců. Mladí varani se klubou v dubnu, na konci období dešťů, kdy je největší výskyt hmyzu sloužícího jim v prvních týdnech života jako hlavní potrava. První měsíce a léta života jsou velmi zranitelní, tráví proto většinu času na stromech, v relativním bezpečí před predátory a kanibalistickými dospělými jedinci. Varani komodští dospívají v 8 až 9 letech života, dožít se mohou až 30 let.\n\nZápadní svět se o existenci varanů komodských dozvěděl teprve roku 1912, kdy byla publikována zpráva nizozemského přírodovědce Petera Ouwense. Ten druh popsal na základě fotografií a kůže získaných expedicí vyslanou nizozemskou koloniální správou na ostrov Komodo v roce 1910, za účelem prověření zpráv o tam se vyskytujících „dracích“. Velikost a hrozivá reputace činí z varanů komodských populární exempláře zoologických zahrad. V přírodě se jejich areál výskytu kvůli lidským aktivitám zmenšuje, IUCN druh vede jako zranitelný. Jsou chráněni indonéskými zákony, za účelem jejich ochrany byl v roce 1980 založen Národní park Komodo, dnes součást Světového dědictví UNESCO.\n\nVaran komodský je běžně označován jako „komodský drak“. Rodové jméno \"Varanus\" pochází z arabského slova \"waral\" – ورل, (alternativním přepisem \"waran\"). Semitský kořen \"ouran\", \"waran\", či \"waral\" znamená \"drak\" či \"ještěr\". Druhové jméno \"komodoensis\" odkazuje na indonéský ostrov Komodo, kde žije největší populace těchto ještěrů.\n\nIndonéští domorodci z ostrova Komodo používají názvy \"ora\", \"buaya darat\" (pozemní krokodýl) nebo \"biawak raksasa\" (obří varan).\n\nDruh popsal v roce 1912 nizozemský přírodovědec a kurátor Zoologického muzea v jávském Bogoru Peter Ouwens pod dodnes platným vědeckým názvem \"Varanus komodoensis\".\n\nStarší teorie předpokládaly, že mimořádná velikost varana komodského je výsledkem ostrovního gigantismu. Podle těchto teorií se varan komodský mohl vyvinout například jako specializovaný lovec trpasličích slonů (\"Stegodon florensis\"), kteří v prehistorických dobách obývali ostrov Flores. Novější teorie ovšem naznačují, že varan komodský je pozůstatkem australské megafauny období pliocénu a pleistocénu.\n\nAustralští varani dosahovali v prehistorických dobách skutečně obřích rozměrů (u druhu \"Varanus priscus\" se udává délka kolem 6 m a váha přes 600 kg). Stáří fosilních pozůstatků velmi podobných varanu komodskému nalezených v Queenslandu bylo odhadnuto na 3,8 milionu let, což nasvědčuje tomu, že evoluce varana komodského proběhla ještě v Austrálii, před jeho rozšířením do Indonésie. Na ostrově Flores si varan komodský udržel svojí velikost nezměněnou nejméně posledních 900 000 let, skrz turbulentní období poznamenaná vymřením ostrovní megafauny a příchodem raných hominidů (před cca 880 000 lety). Stoupání hladiny moří po skončení poslední doby ledové (cca 110 000 až 12 000 př. n. l.) zaplavilo dříve odhalené části kontinentálního šelfu a varan komodský zůstal uvězněn na izolovaných ostrovech, které tvoří jeho dnešní areál výskytu.\n\nGenetickou výbavu varana komodského tvoří diploidní karyotyp 2n = 40 chromozomů.\n\nV přírodě váží varan komodský obvykle kolem 70 kilogramů, jedinci v zajetí však často váží více. Podle Guinnessovy knihy rekordů váží průměrný dospělý samec mezi 79 a 91 kg a měří 2,59 m, průměrná dospělá samice pak váží 68 až 73 kg a měří 2,29 m. Rekordní míry měl divoký jedinec dlouhý 3,13 m a vážící 166 kg (včetně nestráveného jídla).\n\nVaran komodský má ocas dlouhý zruba stejně jako tělo. V čelistech má kolem 60 vroubkovaných zubů o délce až 2,5 cm, které se často obměňují. Sliny jsou často zbarveny krví, jelikož zuby jsou téměř kompletně překryté dásňovou tkání, která se během krmení přirozeně odírá. Dlouhý žlutý jazyk je hluboce rozeklaný. Kůže je zesílena obrněnými šupinami. Ty obsahují drobné kostěné výztuhy (osteodermy), které fungují jako přírodní obdoba plátového brnění. Hrubá kůže varana komodského není příliš vhodná k průmyslovému využití.\n\nPodobně jako ostatní varani i varan komodský má jen jedinou sluchovou kůstku – třmínek. To znamená, že je omezen na frekvence mezi 400 a 2000 Hz, na rozdíl od člověka, který slyší zvuky o frekvencích 20 až 20 000 Hz. Původně se vědci domnívali, že varani komodští jsou zcela hluší, neboť nevykazovali reakce na pískání, zvýšený lidský hlas či křik. Tato domněnka však padla, když zaměstnankyně londýnské ZOO Joan Proctorová naučila chovaného jedince přijít si pro krmení, když uslyší její hlas, a to i když ona sama nebyla v dohledu.\nVaran komodský je schopen zrakem vnímat objekty ve vzdálenosti až 300 m, jelikož však jeho sítnice obsahuje pouze čípky, předpokládá se, že má velmi špatné noční vidění. Je schopen vnímat barvy, ale má problémy s rozlišováním nehybných objektů.\n\nJazyk je podobně jako u řady dalších plazů používán k detekci jak chuťových, tak čichových vjemů z širokého okolí. Při příznivém větru, když varan komodský podle svého zvyku kývá při pohybu hlavou ze strany na stranu a pravidelně vyplazuje jazyk, může vycítit zdechlinu na vzdálenost 4–9,5 km. Malé množství běžných chuťových buněk se nachází v hrdle.\n\nŠupiny jsou vybaveny sensorickými destičkami, které zprostředkovávají hmatové vjemy. Šupiny kolem uší, rtů, na bradě a na chodidlech mohou mít tři i více sensorických destiček.\n\nVýskyt varana komodského je omezen na souostroví Malé Sundy, konkrétně indonéské ostrovy Flores, Komodo, Rinca, Gili Dasami a Gili Motang. Na ostrově Padar, ležícím mezi ostrovy Komodo a Rinca, byl varan komodský naposledy pozorován v 70. letech 20. století, je zde proto považován za vyhynulého. Na ostrově Flores obývá pobřežní oblasti na západě a severu ostrova.\n\nOstrovy Komodo, Rinca, Gili Dasami a Gili Motang jsou součástí Národního parku Komodo. Přísné ochraně podléhají i některé oblasti výskytu varana komodského na Floresu.\nVaran komodský preferuje suchá a teplá místa, proto se většinou zdržuje v otevřené travnaté savaně či v tropickém lese v nižších nadmořských výškách.\n\nVaran komodský je aktivní výhradně ve dne. Ve svém přirozeném prostředí vychází z úkrytu před úsvitem (cca 04:30 až 06:15). Následně si na vhodném místě v těsné blízkosti úkrytu zvyšuje tělesnou teplotu sluněním, což trvá obvykle kolem dvou hodin, v případě nepřízně počasí však i podstatně déle. Období fyzické aktivity (hledání kořisti atd.) začíná obvykle mezi 08:00 a 09:00, dopolední vrchol nastává kolem 10:00, odpolední pak kolem 15:30. Po 17:00 už si začíná vyhledávat místo k nočnímu odpočinku, aktivita ustává mezi 18:00 a 19:00. Po 19:00 již obvykle spí, i když někteří jedinci zůstávají vzhůru až do 23:00, ovšem již bez výrazné fyzické aktivity. Podobný denní cyklus lze pozorovat i u varanů komodských v zajetí.\n\nVaran komodský je schopen poměrně rychlého běhu na krátkou vzdálenost, při kterém vyvine rychlost až 20 km/h. Také se dovede potápět do hloubky až 4,5 m. Mladí jedinci za pomocí svých silných drápů zdatně šplhají po stromech. Dospělí varani drápy používají především jako zbraně, jejich velikost činí šplhání nepraktickým. Aby dosáhl na kořist, může se varan komodský postavit na zadní nohy, přičemž se podpírá ocasem.\n\nJako úkryt si dospělí jedinci varana komodského vyhrabávají noru o délce 1 až 3 m. Díky svým velkým rozměrům a zvyku spát v těchto doupatech je dospělý varan schopen udržet si přes noc teplo a zkrátit tak dobu potřebnou následujícího rána k zahřívání. Během nejteplejší části dne odpočívají varani ve stínu. Odpočinková místa, nacházející se obvykle na vyvýšeninách, přes které fouká chladný mořský vánek, si značí výměšky a zbavují je vegetace. Slouží jim také jako strategické pozice, na kterých číhají na zvěř.\n\nVaran komodský je masožravec. Významnou část jeho potravy tvoří mršiny, je však také zdatný lovec. V každém případě se ale v případě varanů komodských nejedná o ekologický analog dravých savců (vrcholných predátorů) v jiných ekosystémech.\n\nŠiroké spektrum potravy varana komodského tvoří:\nČerstvě vylíhlí varani se živí především hmyzem (kobylky, brouci) a malými plazy. Po kořisti pátrají pod kůrou, ve štěrbinách stromů či skal a v trávě. Mladí varani aktivně loví menší pohyblivou kořist, především hlodavce a ptáky. Dospělí varani většinou číhají na kořist v záloze, maskovaní ve vegetaci podél stezek zvěře. Často útočí na kořist větší než oni sami.\nDospělí varani výjimečně napadnou i člověka. Někdy také požírají lidské mrtvoly, které vyhrabou z mělkých hrobů. Tento zvyk varanů komodských přinutil vesničany z ostrova Komodo přemístit hroby z písčitých půd na jíloviště, navíc také na hrobech vrší kamenné kupy, aby varanům zabránili v hrabání.\n\nVaran komodský pije tak, že nasaje vodu do tlamy, zvedne hlavu a nechá vodu stéct do hrdla. Během období sucha (od konce dubna do prosince) si varan komodský vystačí pouze s minimálním množstvím vody. Je-li však voda dostupná, pije dlouho a vydatně, obzvláště po konzumaci větší kořisti.\n\nKdyž se vhodná kořist dostatečně přiblíží k místu, kde dospělý varan číhá, ten prudce vyrazí vpřed a zaútočí. U menší kořisti útočí přímo na hrdlo, u větší kořisti jako třeba buvoli pak na nohy či břicho. Jeho čelisti nedokážou vyvinout tak silný stisk jako třeba krokodýl, jsou však uzpůsobeny tak, že zuby proniknou hluboko a působí devastující zranění. Navíc do rány z jedových žláz v dolní čelisti uvolňuje jedovaté látky, mimo jiné zamezující srážení krve. V důsledku toho i když kořist unikne, často rychle zkolabuje následkem šoku a ztráty krve. Varanovi tak stačí jí sledovat a poté dorazit.\n\nKořist lokalizuje především pomocí čichu (přičemž čichové vjemy sbírá primárně prostřednictvím jazyka skrz Jacobsonův orgán), mrtvé či umírající zvíře je schopen vycítit až na vzdálenost 9,5 km. Při útoku na kořist využívá i silný ocas, byly pozorovány případy, kdy varani komodští sráželi prasata či jelení zvěř k zemi právě ocasem.\n\nPach krve či mršiny často přiláká více varanů z širokého okolí. Nejprve žerou největší varani, kteří uplatňují svojí dominanci. Menší jedinci vyjadřují svojí podřízenost řečí těla a rachotivým syčením. Nejsou-li hierarchické vztahy dostatečně vyjasněny, může dojít k boji. Poražený se obvykle stáhne, jsou však známy případy, kdy vítěz svého protivníka zabil a hodoval na něm.\nMenší kořist jako kolouch či sele je díky volným čelistním kloubům, manipulovatelné lebce a roztažitelnému žaludku schopen spolknout celou najednou. Větší kořist obvykle nejprve vyvrhne (úmyslně se vyhýbá konzumaci obsahu žaludku a střev), pak si ji přidržuje předníma nohama a vytrhává z ní velké kusy masa, které polyká vcelku. Pod jazykem má varan úzkou trubici vedoucí do plic, která mu během polykání umožňuje dýchat. Rychlost konzumace potravy je poměrně vysoká, Auffenberg dává za příklad situaci, kdy velký varan komodský zabil a zkonzumoval celou 25 kg vážící dospělou kozu za necelou půlhodinu. Během jednoho krmení je varan komodský schopen spořádat kořist o ekvivalentu 80% své tělesné váhy. Zásluhou pomalého metabolismu si varan v nouzi vystačí i s pouhými 12 krmeními ročně. Po natrávení potravy varan vyzvrací nestravitelné části, jako rohy, chlupy a zuby, vše obalené páchnoucím slizem. Následně si otírá tlamu do hlíny či do listí, aby se zbavil zbytků slizu, pach vlastních výměšků mu zřejmě není příjemný.\n\nNěkteré dřívější studie tvrdily, že sliny varana komodského obsahují množství toxických bakterií, které mu pomáhají rychleji skolit kořist. Výzkum z roku 2013 však ukázal, že sliny varanů komodských se složením nijak výrazně neliší od slin jiných predátorů. Bylo zjištěno, že varan komodský má ústní hygienu na překvapivě vysoké úrovni. Po skončení krmení stráví 10–15 minut olizováním a očišťováním tlamy o listy. Jako fámy se ukázaly zvěsti, že varani komodští nechávají zbytky potravy viset z tlamy a zahnívat, aby kultivovali bakterie ve slinách. Pozorování, při kterých kořist varanů komodských zemřela následkem septického šoku, lze tak spíše připsat zvyku buvolů při ohrožení utíkat do vody, ve které ovšem často bývají výkaly a jiné nečistoty, které snadno mohou být příčinou infekcí. Zmíněná studie z roku 2013 zahrnovala 10 dospělých a 6 mladých varanů ze tří amerických ZOO.\n\nKoncem roku 2005 vyslovili výzkumníci z University of Melbourne domněnku, že varan obrovský \"(Varanus giganteus)\", další druhy varanů a agamovití ještěři (například agama australská) mohou být do určité míry jedovatí. Podle týmu bezprostředním efektem kousnutí těchto ještěrů je lehká otrava. Kousnutí do prstů způsobená varanem pestrým \"(Varanus varius)\", varanem komodským či stromovým varanem druhu \"Varanus scalaris\" měla velmi podobné následky: prudký otok, lokální porucha srážení krve a bolest vystřelující až k lokti. Některé symptomy vydržely několik hodin.\n\nV roce 2009 stejná skupina vědců publikovala další důkazy svědčící o tom, že kousnutí varana komodského je jedovaté. Magnetická rezonance ukázala přítomnost dvou jedových žláz v dolní čelisti. Výzkumnici vyoperovali jednu z těchto žláz z tlamy smrtelně nemocného varana ze ZOO v Singapuru a zjistili, že produkuje několik různých jedovatých bílkovin. Známé efekty těchto bílkovin zahrnují zamezení srážení krve, snížení krevního tlaku, svalovou paralýzu a hypotermii, což by dohromady vedlo k šoku a bezvědomí pokousané oběti. V důsledku tohoto objevu byla zpochybněna předchozí hypotéza o jedovatých bakteriích ve slinách.\n\nVýše uvedené studie se po své publikaci dočkaly mezi odborníky z oboru značně rozporuplného přijetí. Akceptování jejích závěrů by totiž znamenalo zásadní změny v dosavadním pohledu na taxonomii celého řádu šupinatých (Squamata). Například evoluční biolog Kurt Schwenk označil studie za zajímavé, ale závěry jsou podle něj „bezvýznamné, nepodstatné, nesprávné a závádějící“. Podle jeho názoru i kdyby ještěři měli v tlamě jedovatě působící bílkoviny, tyto mohou být využívány ke zcela jiným účelům. Pochybuje, že „efekt kousnutí varana komodského“ lze připsat jedu a jako primární příčiny vidí šok a ztrátu krve. Podobné stanovisko zaujali i někteří další vědci.\n\nVnitřní taxonomie řádu šupinatých byla ovšem nezávisle na výše uvedených studiích zpochybněna jinými studiemi, prezentujícími výsledky molekulárních analýz, které nabourávaly dosavadní pořádky založené především na morfologii. Výsledky těchto studií podporovaly existenci navrhovaného kladu Toxicofera (řec. \"ti, kdo mají jed\"), zahrnujícího skupiny Iguania (leguáni, agamy, chameleoni), Anguimorpha (varani, slepýšovci, korovci) a Serpentes (hadi). Další studie především na morfologické bázi ovšem tyto závěry zase rozporovaly. Novější studie odborníků, kteří se snažili ve svých výsledcích zohlednit jak morfologii, tak molekulární analýzu, však prezentují výsledky bližší výsledkům založeným na molekulární analýze, včetně podpory pro klad Toxicofera.\n\nV roce 2019 vyšla další studie potvrzující antikoagulační účinek sekretů varanovitých. Účinné látky obsažené v sekretu štěpí glykoprotein fibrinogen, který je pro srážení krve u obratlovců nezbytný.\n\nPáření se odehrává mezi květnem a srpnem, doba pro kladení vajec končí v září. K páření často dochází po společném krmení, jelikož to je jedna z mála příležitostí, kdy se dospělí varani setkávají a alespoň částečně tolerují. Setkají-li se samci přibližně stejné velikosti, může dojít k boji. Ten často končí vážným zraněním či dokonce smrtí jednoho ze soupeřů. Bojovými prostředky jsou kousání, drápání i údery ocasem. Souboj začíná obvykle vzájemným zastrašováním a napadáním na zemi, může však dojít i na boj ve stoji na zadních nohou, kdy jsou soupeři zaklesnuti do sebe předními tlapami. Vitězí ten, kterému se podaří přitlačit soupeře k zemi. Poražený, pokud přežije, uteče, jsou však známy případy, kdy vítěz poraženého zabil a hodoval na něm. Součástí přípravy na souboj může být i zvracení či kálení.\n\nPářící rituál zahajuje samec doteky jazyka a olizováním samice na citlivých místech jako tváře, oblasti před ušními otvory či slabiny zadních nohou. Rovněž se objevuje šťouchání čenichem. Samice se může projevovat asertivně či se dát na útěk. Samec proto musí samici nejprve zpacifikovat (přitlačit k zemi a znehybnit), přičemž jí drápe po zádech a může ji i kousnout do krku. Kopulace probíhá vsunutím jednoho ze dvou hemipenisů do kloaky samice. Varani komodští mohou vytvořit stálý pár, což je u plazů velmi neobvyklé.\n\nSamice kladou vejce od srpna do září, přičemž využívají různé typy míst; ve studii provedené v hnízdní sezóně 2002/2003 nakladlo 61% sledovaných samic vejce do pozemních hnízd tabonů oranžovonohých (\"Megapodius reinwardt\"), 19,5% do vlastního hnízda na rovné ploše a zbylých 19,5% do vlastního hnízda v kopcovitém terénu. Samice obvykle vytváří několik falešných hnízd, aby co nejvíce zmenšila pravděpodobnost, že jiní varani najdou a sežerou její vejce. Snůška obsahuje v průměru 20 vajec, jejichž inkubační doba činí 7 až 8 měsíců. Vejce jsou pružná, s hladkou, na pohmat koženou skořápkou. Jejich velikost se může značně lišit i v rámci jedné snůšky. Délka se pohybuje v rozmezí 55–115 mm, průměr 42–66 mm, váha 55–210 gramů.\n\nLíhnutí je pro malé varany značně vyčerpávající činností. Aby snáze pronikli skořápkou, jsou vybaveni vaječnými zuby, které jim krátce po vylíhnutí vypadnou. Po vyklubání malí varani několik hodin odpočívají ve zbytcích skořápky, než se začnou prohrabávat ven z hnízda. Jsou téměř bezbranní a tudíž zranitelní vůči predátorům. U 16 čerstvě vylíhlých varanů z jedné snůšky bylo provedeno měření s následujícím výsledkem: průměrná délka 46,5 cm, průměrná váha 105,1 g.\nMladí varani komodští v prvních měsících a letech života většinu času tráví pobytem na stromech, kde jsou v relativním bezpečí před predátory, včetně kanibalistických dospělých varanů. Podle odhadů tvoří mladí varani zhruba 10% potravy dospělců. Kanibalismus může být v tomto případě výhodou, která varanům komodským napomohla udržet si jejich mimořádné rozměry, jelikož větší kořist je na ostrovech, kde varani komodští žijí, vzácná. Mladí varani se válejí ve výkalech či vnitřnostech mrtvých zvířat, aby odradili hladové dospělé varany. Varanům komodským trvá zhruba 8 až 9 let, než dosáhnou dospělosti, dožívají se až 30 let.\n\nU varanů komodských byla prokázána schopnost partenogeneze – samice jsou schopny vyprodukovat potomky i bez toho, že by jejich vajíčka byly oplozeny samcem. Zajímavostí je, že všichni partenogeneticky zrození potomci jsou samci.\n\nPrvní zaznamenaný případ partenogeneze se odehrál v roce 2005 v londýnské ZOO, když samice Sungai, která byla oddělena od samce více než dva roky, snesla snůšku vajec, ze kterých se úspěšně vylíhla mláďata. Vědci se původně domnívali, že samice byla schopna uchovat si sperma z dřívějšího páření se samcem, což je jev známý jako superfekundace. Další případ se však objevil o rok později v ZOO v Chesteru (opět v Anglii). Úspěšně se zde vylíhlo sedm vajec, všichni malí varani byli samčího pohlaví. Samice Flora, jejich matka, však nikdy nepřišla do styku se samcem. Tři vejce, kterým se po přenesení do inkubátoru propadla skořápka, byla podrobena genetické analýze, která prokázala, že ke zrodu mláďat došlo prostřednictvím partenogeneze. Po tomto zjištění byly provedeny genetické testy i u Sungai a jejích potomků, se stejným výsledkem.\n\nU varanů komodských (stejně jako u mnoha dalších plazů či ptáků) je pohlaví potomků určováno pohlavním chromozomem, který je ve vajíčku (buď Z nebo W). Samice jsou heterogametické (ZW), samci homogametičtí (ZZ). Protože bylo potomstvo výhradně samčí, vejce nebyla nakladena rovnou jako diploidní v důsledku neproběhnutí redukčního dělění v některém z vaječníků (to by byla ZW). Flořina neoplodněná vejce byla spíše nakladena jako haploidní (n) a teprve později se stala diploidními (2n) buď zásluhou oplodnění vlastním polárním tělískem nebo duplikací chromozomů bez buněčného dělení. Když se varaní samice (s pohlavními chromozomy Z a W) rozmnožuje tímto způsobem, vybaví potomky vždy jen jedním chromozomem z každého chromozomového páru, resp. pouze jedním ze dvojice pohlavních chromozomů Z, W. Tento soubor chromozomů je ve vejci následně zduplikován. Zárodek, který obdrží chromozom Z, bude mít jako výsledek dvojici chromozomů ZZ, což je standardní výbava samce. Zárodek, který obdrží chromozom W, má ve výsledku se životem nekompatibilní dvojici WW a přestává se vyvíjet. Ve výsledku to znamená, že šanci na vylíhnutí má zhruba polovina vajec a všichni takto narození potomci budou samci.\n\nSpekuluje se, že tato reproduktivní adaptace umožňuje osídlení izolované ekologické niky (například ostrova) jen díky jediné samici, která pomocí partenogeneze zplodí samčí potomky a vytvoří tak reprodukce schopnou populaci (páření zmíněné samice s libovolným z potomků má již za výsledek potomky obou pohlaví). Přes výhody takovéto adaptace jsou zoologické zahrady chovající varany komodské nabádány k ostražitosti, jelikož partenogeneze může mít škodlivý vliv na populaci v důsledku snižování genetické diverzity.\n\nMladí varani komodští (především s délkou pod 1 m) se často stávají terčem predátorů, včetně dospělých jedinců vlastního druhu. Mezi další predátory nebezpečné mladým varanům patří divocí psi, divoká prasata, ovíječi, draví ptáci a některé druhy hadů. Na Floresu pak také makak jávský a varan Salvadoriův. Dospělí varani přirozené predátory nemají. Častou příčinou smrti dospělých varanů jsou však zranění způsobená kořistí při lovu. Obzvláště během suché sezóny také dochází k úmrtím hladem. Doložena jsou i udušení při kolapsu nory.\n\nOhledně nemocí varanů komodských nebylo zatím shromážděno dostatek informací.\n\nZ ektoparazitů byla na varanech komodských zjištěna klíšťata druhů \"Aponomma komodoensis\", \"Amblyomma robinsoni\" a \"Amblyomma helbolum\". U divokých varanů se přichytávají především na hřbetě a bocích. Z endoparazitů pak tasemnice rodů \"Duthiersia\" a \"Acanthotaenia\".\n\nVaran komodský byl poprvé zdokumentován Evropany v roce 1910, když se zvěsti o „dracích“ z ostrova Komodo donesly holandské koloniální správě. Ta pověřila poručíka van Steyna velením expedice, která měla tyto zvěsti prověřit. Výprava přivezla fotografie i kůže několika zabitých exemplářů. Na základě fotografií a kůží druh vědecky popsal kurátor Zoologického muzea v Bogoru na Jávě Peter Ouwens. Jeho zpráva byla publikována v roce 1912 a rychle se rozletěla do celého světa. Na ostrov se v touze po neobyčejných trofejích začali sjíždět lovci a varany vybíjeli. Holandská správa si naštěstí rychle uvědomila, že tímto způsobem by se varan komodský rychle ocitl na pokraji vyhubení. První opatření na jeho ochranu byla vyhlášena již v roce 1915. Sportovní lov byl zakázán, omezen byl i odchyt k vědeckým účelům, který mohl probíhat pouze na povolení. První dva živí varani komodští v Evropě byli součástí expozice plazů v londýnské ZOO, kde tvořili hlavní atrakci při slavnostním otevření pavilonu v roce 1927.\n\nAmerická expedice W. Douglase Burdena z roku 1926, která z ostrova Komodo přivezla 12 vypreparovaných a 2 živé varany, se stala inspirací pro slavný film King Kong. Tři vypreparované exempláře z této výpravy jsou vystaveny v Americkém přírodovědném muzeu v New Yorku.\n\nPrvní vědecká zpráva vycházející z pozorování varanů komodských v zajetí pochází od anglické herpetoložky Joan Beauchamp Procterové, která studovala varany komodské v londýnské ZOO a své výsledky prezentovala na setkání Zoologické společnosti v Londýně v roce 1928.\n\nDruhá světová válka expedice na ostrov Komodo zastavila, k obnovení činnosti v tomto směru došlo až v 50. a 60. letech. Roku 1955 celkem 6 týdnů pobýval na ostrovech Komodo, Rintja a Padar nizozemský zoolog Andries Hoogerwerf. V roce 1969 strávil na ostrově Komodo studiem varanů komodských 11 měsíců americký biolog Walter Auffenberg. Během této doby se svým týmem odchytil a označkoval více než 50 jedinců. V roce 1971 pak po dva měsíce studoval varany komodské na ostrově Flores. Jeho výzkumy měly neocenitelný přínos pro chov varanů komodských v zajetí. Na Auffenbergovy výzkumy později navázali další vědci, například italský biolog Claudio Ciofi.\n\nPřímému kontaktu s člověkem se varan komodský obvykle vyhýbá. Mladí jedinci jsou velmi plaší a útíkají do úkrytu, pokud se člověk přiblíží na méně než 100 m. Starší jedinci obvykle také ustoupí, pokud se člověk více přiblíží. Cítí-li se v ohrožení, otevírají tlamu, „nafukují“ hrdlo, syčí a kmitají ocasem. Řada popsaných útoků varana komodského na člověka byla zřejmě způsobena v sebeobraně, jsou však doloženy i útoky nevyprovokované. Auffenberg konkrétně zmiňuje útoky na osoby ležící či spící ve vysoké trávě, která umožní varanovi nepozorovaně se přiblížit.\n\nPodle dat z Národního parku Komodo bylo správě parku mezi lety 1974 a 2012 nahlášeno celkem 24 útoků varana komodského na člověka, z toho 5 smrtelných. U obětí se většinou jednalo o vesničany žijící v okolí národního parku.\n\nZdokumentované útoky zahrnují:\n\nVaran komodský je veden IUCN jako zranitelný druh. V roce 1980 byl na ochranu varanů komodských zřízen Národní park Komodo zahrnující ostrovy Komodo, Rinca a Padar. Později ještě byly založeny rezervace Wae Wuul (1985) a Wolo Tado (1992) na ostrově Flores, za účelem ochrany tamních populací.\n\nK rizikovým faktorům pro varaní populaci patří vulkanická aktivita, zemětřesení, ztráta přirozeného prostředí, požáry, ubývání přirozené kořisti kvůli pytláctví, turismus a ilegální lov. Varan komodský je uveden v příloze I CITES, mezi druhy, se kterými je veškerý mezinárodní obchod zakázán.\n\nV roce 2013 byla celková divoká populace odhadnuta na 3222 jedinců, v roce 2014 na 3092 kusů a v roce 2015 pak 3014 zvířat. Populace na velkých ostrovech (Komodo, Rinca) jsou relativně stabilní, na malých ostrovech jako Gili Motang však klesají kvůli ubývající kořisti. Populace na ostrově Padar je považována za vyhynulou, poslední jedinci zde byli spatřeni roku 1975. Obecně uznávaná hypotéza zní, že varani komodští odtud vymizeli následkem prudkého poklesu populací větších kopytnatců, za kterou bylo pravděpodobně odpovědné pytláctví.\n\nVarani komodští jsou zásluhou své velikosti a reputace populárními chovanci zoologických zahrad. Přesto jsou v zoo poměrně vzácní, neboť jedinci odchycení z přírody bývají náchylní k parazitickým i jiným infekcím, navíc jejich rozmnožování není vůbec snadné. Podle statistiky z května 2009 se k danému datu varani komodští nacházeli ve 13 evropských, 2 afrických, 35 severoamerických, 1 singapurské a 2 australských institucích.\n\nPrvní živí komodští varani mimo Indonésii byli k vidění v zoo v Bronxu v New Yorku v roce 1926. Šlo o dva jedince dovezené Burdenovou expedicí. Oba však brzy uhynuli. V Evropě byli živí varani představeni veřejnosti roku 1927 v londýnské zoo. Další jedinec se dostal v roce 1934 do zoo ve Washingtonu, D. C., ale žil pouhé dva roky. Ani další pokusy s chovem v zajetí nebyly příliš úspěšné, například ve washingtonské zoo se průměrný věk dožití zde chovaných exemplářů pohyboval kolem pěti let. Teprve poznatky, které přinesly studie Waltera Auffenberga z konce 60. let 20. století, zdokumentované v knize \"The Behavioral Ecology of the Komodo Monitor\", dovolily úspěšný chov varanů komodských v zajetí. První mláďata mimo Indonésii se však podařilo odchovat až roku 1992 ve washingtonské zoo. Od té doby se varany komodské daří úspěšně rozmnožovat i v jiných zoo. K nejúspěšnějším institucím v tomto směru se řadí Zoo Praha, kde se první mláďata narodila roku 2007 a od té doby se odchov podařil ještě mnohokrát. Pražská samice Aranka drží světový rekord (mimo Indonésii), když během 7 let nakladla 7 snůšek, ze kterých se narodilo celkem 47 mláďat.\n\nVětšina jedinců v zajetí celkem rychle zkrotne, naučí se rozlišovat mezi svými ošetřovateli a dávat jim najevo své preference. Varani komodští byli pozorováni, jak si hrají s nejrůznějšími objekty včetně lopat, plechovek, plastových kruhů a bot. Toto chování se nezdá být motivováno touhou predátora po jídle.\n\nI zdánlivě ochočení varani mohou být nepředvidatelní a agresivní, zvláště když se v jejich teritoriu ocitne někdo neznámý. V červnu 2001 varan komodský v losangeleské zoo vážně zranil Phila Bronsteina, tehdejšího manžela herečky Sharon Stoneové, když vstoupil na pozvání ošetřovatele do varaní ubikace. Bronstein byl pokousán na holé noze, když mu ošetřovatel před vstupem do expozice řekl, ať si sundá boty a ponožky mající stejnou bílou barvu jako krysy, kterými byl varan krmen, tudíž by jej mohly vyprovokovat. Bronstein ze spárů varana sice unikl, ale přetrhané šlachy na jeho chodidle museli napravovat chirurgové.\n\nV Evropě byl varan komodský v létě 2018 chován v 31 zoo.\n\nV Česku chová varany komodské kromě již zmíněné Zoo Praha (od 2004) ještě Zoo Brno (odchov z Prahy od 2012). Poprvé se v ČR objevili koncem roku 1997 v Zoo Plzeň.\n\nZoo Praha chová varany komodské od roku 2004, kdy byli umístěni v pavilonu Indonéská džungle. Tehdy přišel dvouletý pár z Indonésie jako státní dar prezidentovi Václavu Klausovi.\n\nV roce 2007 došlo k prvnímu českému úspěšnému odchovu a od té doby následovalo mnoho dalších. Samice Aranka nakladla celkem sedm snůšek, z nichž se vylíhlo 47 mláďat. Celkem 66 mláďat, z toho některá již ve druhé generaci, znamenají nejúspěšnější chov na světě.\n\nSamice Aranka žila v expozici pavilonu Indonéská džungle od roku 2004 do podzimu 2015, kdy se přestěhovala do klidného zázemí. Uhynula v roce 2017.\n\nV roce 2010 přišel z plzeňské zoo do Prahy samec Leonardo. Uhynul o dva roky později.\n\nPrvním mládětem narozeným v Zoo Praha v roce 2017 se stal právě varan komodský, který dostal jméno Kámasútra. Ke konci roku 2017 bylo chováno 30 jedinců. V závěru roku 2018 bylo chováno 27 jedinců. 5. prosince 2019 bylo sedm odchovaných varanů transportováno do Austrálie, aby posílily tamní chovy. \n\nV současnosti (2018, 2019) jsou v pražské zoo varani komodští k vidění v pavilonu Indonéská džungle (skupina samců) a v pavilonu velkých želv. Dále jsou chováni ve specializovaném zázemí.\n\nV roce 2012 se stopa varana komodského stala jednou z pěti zvířecích stop nového loga zoo. Symbolizuje rozvoj Zoo Praha po povodni v roce 2002.\n\n\n\n"}
{"id": "163426", "url": "https://cs.wikipedia.org/wiki?curid=163426", "title": "Jan Procházka (spisovatel)", "text": "Jan Procházka (spisovatel)\n\nJan Procházka (4. února 1929 Ivančice – 20. února 1971 Praha) byl český spisovatel a politik; v 50. a 60. letech působil v aparátu Československého svazu mládeže a Komunistické strany Československa. Od 70. let působil jako scenárista a spisovatel. Jan Procházka je otcem spisovatelek Ivy Procházkové a Lenky Procházkové.\n\nJan Procházka pocházel ze selské rodiny. Vystudoval Vyšší rolnickou školu v Olomouci a po studiu nastoupil v pohraničí jako vedoucí Státního statku mládeže v Ondrášově na Bruntálsku (1945-1949). Tam však setrval pouze rok a odešel do Prahy na Ústřední výbor Československého svazu mládeže, kde organizoval mládežnické brigády do pohraničí.\n\nJako pracovník aparátu ČSM působil nejprve na zemědělském referátu krajského, brzy poté Ústředního výboru Československého svazu mládeže (1950-1959). V roce 1956 napsal svou první knihu. V roce 1959 se stal dramaturgem a scenáristou Filmového studia Barrandov. Na přelomu 50. a 60. let souhlasil s režimem KSČ, byl členem ÚV ČSM a kandidátem ÚV KSČ (1962-1967) a členem ideologické komise ÚV KSČ (1963-1966).\n\nPo názorovém rozchodu s prezidentem Antonínem Novotným v roce 1967 patřil k tzv. „reformnímu“ křídlu KSČ. V letech 1968–1969 zastával funkci místopředsedy Svazu československých spisovatelů. Na začátku období normalizace byla jeho tvorba z politických důvodů zakázána a filmy, které byly podle jeho scénářů natočeny, neobsahovaly v titulcích jeho jméno (např. \"Už zase skáču přes kaluže\", \"Páni kluci\"). Mezi jeho další scénáře patří \"Kočár do Vídně\", který napsal spolu s Karlem Kachyňou, ten ho také v roce 1966 natočil.\n\n\nDalší filmy podle scénářů Jana Procházky: Vysoká zeď, Trápení, Závrať, Naděje, Na kometě, Už zase skáču přes kaluže, Páni kluci, Městem chodí Mikuláš, Kráva.\n\n\n"}
{"id": "163427", "url": "https://cs.wikipedia.org/wiki?curid=163427", "title": "Goslarit", "text": "Goslarit\n\nGoslarit (Haidinger, 1845), chemický vzorec ZnSO·7HO (síran zinečnatý), je kosočtverečný minerál.Nazván podle naleziště v Rammelsbergu u Goslaru v Německu.\n\nDruhotný minerál v oxidační zóně zinkových rud.\n\nVětšinou krápníky, kůry, práškovité, zrnité nebo vláknité agregáty. Krystaly tvoří vzácně.\n\nepsomit, morenosit, alunogen, halorichit aj.\nŘídký výskyt:\n\n\n"}
{"id": "163434", "url": "https://cs.wikipedia.org/wiki?curid=163434", "title": "František Ondříček", "text": "František Ondříček\n\nFrantišek Ondříček (29. dubna 1857 Praha-Hradčany – 12. dubna 1922 Milán) byl český houslista, virtuos a hudební skladatel.\nNarodil se v malém domku v Novém Světě na Hradčanech. S otcem hrával v hostincích a kavárnách, aby jako zázračné dítě zvyšoval příjmy otcovy kapely. Jeho technická pohotovost i geniální paměť ho předurčila k vyšším cílům. Po absolvování konzervatoře ve třídě A. Bennewitze v roce 1876 se jeho talentu ujal pražský mecenáš Alois Oliva a mladého Ondříčka poslal k dalšímu studiu do Paříže ke slavnému Josephu Lambertu Massartovi. Po dva roky je Ondříček jeho žákem, získává si jméno v pražských salónech, mj. zvítězil v prestižní soutěži o cenu konzervatoře, kdy kromě diplomu obdržel i vzácné housle. Vystupoval též na slavných Pasdeloupových koncertech a na čas se stal i koncertním mistrem tohoto tělesa.\n\nPřesto v roce 1881 Ondříček opustil Paříž, aby se věnoval sólistické dráze. Hraje v Praze a opět v Paříži, zajížděl i do Londýna, kde vzbudil pozornost královského dvora a vystupoval v St. James’s Hall. Jako Dvořák byl i on jmenován čestným členem Filharmonické společnosti v Londýně, což byl základ jeho častých návštěv Anglie. Ještě předtím však dobyl svým uměním Vídeň. Po interpretaci Mendelssohnova koncertu opěvoval jeho hru i přísný kritik Eduard Hanslick a otevřel mu cestu do vídeňského, českému umění málo přejícího prostředí. V Pešti se jeho koncertu zúčastnil Ferenc Liszt a jeho výkonem byl tak nadšen, že přišel na pódium, aby ho objal. Podnikal koncertní cesty po celém světě včetně evropského i asijského Ruska a Spojených států. Jen v sezóně 1895–1896 uspořádal v Severní Americe 70 koncertů.\n\nOsou jeho repertoáru byly zejména sólové skladby Johanna Sebastiana Bacha, houslové sonáty klasicismu (zejména Beethovenovy) a nejslavnější koncerty klasické a romantické éry. (Beethoven, Paganini, Mendelssohn, Bruch). Stěžejním dílem umělcova repertoáru se stal Dvořákův \"Houslový koncert a moll\". Ač byl dedikován Josephu Joachimovi, Ondříček se ho s nadšením ujal a po premiéře ve Vídni položil základ jeho světové proslulosti. Pod dojmem Ondříčkovy nedostižné hry svěřil českému umělci svůj houslový koncert i Johannes Brahms. Po koncertě v Berlíně byl český umělec jmenován císařsko-královským komorním virtuosem, čímž dosáhl prvenství mezi houslisty své doby. Vrcholným obdobím jeho umělecké aktivity byla devadesátá léta 19. století. Ondříček koncertoval ve všech hlavních evropských střediscích, Itálie se mu obdivovala jako nástupci Paganiniho a v Římě se stal čestným členem Akademie sv. Cecilie. Často koncertoval i v Rusku. Projel je křížem krážem od Archangelska po Jaltu i sibiřský Irkutsk. O jeho popularitě v domácím prostředí svědčí příběh z roku 1901, kdy posluchači po koncertu v Rudolfinu odpřáhli koně od kočáru a sami ho dotáhli na Václavské náměstí, kde Ondříček bydlel.\n\nByl zahrnut poctami všeho druhu. Rakouský císař jej jmenoval císařským komorním virtuózem. Stal se profesorem a později i ředitelem \"Nové vídeňské konzervatoře\". Na základě anatomických a fyziologických studií a svých rozsáhlých zkušeností vypracoval vlastní metodu houslové hry, která prokázala svými výsledky neobyčejnou úspěšnost. Pro Oslavy výročí Josepha Haydna ve Vídni sestavil smyčcové kvarteto, které v pěti koncertech provedlo 20 Haydnových děl.\n\nPo vzniku Československa se vrátil do Prahy a stal se profesorem mistrovské školy na pražské konzervatoři. Pokračoval v koncertní činnosti. Zemřel v 65 letech, čtyři dny po koncertě v Ženevě, ve vagóně na železniční stanici v Miláně. Příčinou byla náhlá zástava srdce. Je pochován na Vyšehradském hřbitově v Praze.\n\nOndříčkovo jméno neslo v letech 1922 až 1958 smyčcové kvarteto, působící krátce před jeho smrtí pod názvem Umělecké smyčcové kvarteto.\n\nPortrét Františka Ondříčka od Václava Brožíka je součástí československé známkové tvorby (emise \"Umění 1974\" z 27. listopadu 1974).\n\nKromě své koncertní a pedagogické činnosti se Ondříček věnoval i kompozici. Šlo nejen o četné vlastní kadence k houslovým koncertům, ale i o řadu velmi působivých houslových skladeb vynikajících svou virtuozitou i lidovou melodikou. Zvláště pozoruhodný je smyčcový kvartet As-dur, op. 22 komponovaný pro České kvarteto.\n\n\n\n\n"}
{"id": "163436", "url": "https://cs.wikipedia.org/wiki?curid=163436", "title": "Poezie všedního dne", "text": "Poezie všedního dne\n\nPoezie všedního dne je forma poezie, jež má být srozumitelná širokým vrstvám. Vybírá si témata z všedního života. Poezie všedního dne vznikla v Československu v druhé polovině 50. letech 20. století. Pojem byl zaveden členy literární skupiny Květen (pod časopisem Květen), kteří chtěli odpustit dosavadní rétoriku či abstraktnost a nahradit ji střízlivějším pohledem na všední realitu, racionalitou nebo prokázanými fakty. Užívala tak například volné veršové formy, nepatetický a prostý jazyk. Někdy jí byla vytýkána přílišná popisnost.\n\nV mnohém navazovala na díla některých starších básníků, třeba Melancholické procházky Ivana Blatného. Mezi básníky všedního dne řadíme především Miroslava Floriana, Jiřího Šotolu, Karla Šiktance nebo Miroslava Holuba. Zastánkyní tohoto stylu byla fotografka Marie Šechtlová.\n\n"}
{"id": "163437", "url": "https://cs.wikipedia.org/wiki?curid=163437", "title": "Maďarská revoluce", "text": "Maďarská revoluce\n\nMaďarská revoluce může označovat tyto události:\n\n"}
{"id": "163438", "url": "https://cs.wikipedia.org/wiki?curid=163438", "title": "Rozkopaný rybník", "text": "Rozkopaný rybník\n\nRozkopaný rybník, též zvaný Černý, je malý rybník v areálu borovicového arboreta Sofronka v údolí Merán při severním okraji města Plzně. Své nynější jméno získal podle hráze částečně rozkopané při zalesňování.\n\nRybník leží na bezejmenném bažinatém levostranném přítoku Boleveckého potoka. Lesnatost povodí činí 100 %.\n\nV současnosti je rybník oplocen a není běžně přístupný, jeho význam spíše retenční a krajinotvorný.\n\nRybník byl obnoven spolu s Vydymáčkem na místech historických rybníků před druhou světovou válkou nájemcem Boleveckých rybníků \"J. Mráčkem\" a porybným \"V. Baštýřem\". Tím původním rybníkem byl pravděpodobně Beroun ze středověké soustavy, který je v této lokalitě uváděn v tereziánském katastru a o němž pochází poslední zpráva z roku 1670.\n\nJe zajímavý výskytem typické vodní květeny. Nad východním břehem rybníka je přírodní památka Doubí se zbytkem původní borové doubravy se skupinou dvousetletých dubů.\n\n"}
{"id": "163441", "url": "https://cs.wikipedia.org/wiki?curid=163441", "title": "Církevní provincie", "text": "Církevní provincie\n\nProvincie resp. církevní provincie je vysoká jurisdikční jednotka církevní správy (obvykle územně vymezená). Existuje v rámci římskokatolické církve, řadě ostatních církvích uznávajících autoritu papeže, u pravoslavných církví a v anglikánských církvích. Toto uspořádání se zrodilo v raných stoletích existence církve, kdy první velké komunity křesťanů s tradicí měly určité nadřazené a otcovské postavení vůči těm, které založili jejich kazatelé a misionáři jinde. Existují i řádové provincie, na něž se člení velké řády.\n\nOznačení provincie je převzato z označení územních celků starověké Římské říše. Dodnes se používá k označení územněsprávních celků některých států.\n\nŘímskokatolická církev je ve většině světa rozčleněna do provincií, sestávajících se obvykle z metropolitní arcidiecéze a několika přičleněných (neboli sufragánních) diecézí (resp. jiných tzv. místních církví). Hranice provincií obvykle sledují historické či současné politické hranice. Ve státech s katolickou tradicí je zpravidla zřízena jedna či více provincií – například v Česku jsou 2 provincie (česká a moravská), na Slovensku od roku 1995 taktéž 2 provincie (od roku 2008 nazvané východní a západní; do roku 1977 Slovensko vlastní provincii vůbec nemělo), v Polsku je 14 římskokatolických a 1 řeckokatolická provincie, v USA jsou katolické církevní provincie uspořádány do 15 regionů po 1 až 4 provinciích, přičemž 15. region sdružuje eparchie východních katolických církví, atd.\n\nV čele provincie obvykle stojí arcibiskup-metropolita, podřízeni mu jsou tzv. sufragánní biskupové. Ve starověku a středověku mělo toto rozdělení velký význam, neboť metropolita měl nad ostatními biskupy provincie významnou moc. V současné době to již neplatí, neboť jeho pravomoci se přesunuly buďto na papeže, nebo na biskupy v čele diecézí, a faktická spolupráce biskupů na biskupské konference, které zpravidla sdružují biskupy podle států. V současné době je arcibiskup-metropolita stále hlavou církevní provincie, ale je to z větší části pouze formální a prestižní postavení a i sufragánní diecéze jsou ve většině věcí podřízeny pouze papeži. Jeden z mála pozůstatků postavení metropolity představuje jeho právo jmenovat dočasného administrátora sufragánní diecéze, pokud biskup zemřel, evidentně selhaly diecézní mechanismy určující osobu tohoto administrátora a papež nejmenoval apoštolského administrátora.\n\nNa území České republiky se nacházejí dvě římskokatolické církevní provincie:\n\n\n\nNa provincie se územně či organizačně člení i řada katolických řádů. Platí to zejména pro většinu větších řádů a kongregací vzniklých po roce 1000 (např. u dominikánů, jezuitů či salesiánů). V čele řádové provincie stojí provinciál (provincial superior).\n\n\n"}
{"id": "163449", "url": "https://cs.wikipedia.org/wiki?curid=163449", "title": "Celebrimbor", "text": "Celebrimbor\n\nCelebrimbor je literární postava elfa z fantasy světa J. R. R. Tolkiena.\nCelebrimbor byl znám především jako pán a největší řemeslník elfské říšeEregionu. Byl také tvůrcemTří elfských prstenů moci a snad i Elessaru, ozdravného klenotu, který Arwen darovalaAragornovi před odchodem družiny prstenu zLórienu. Jeho jméno znamená \"Stříbrná ruka.\" BylNoldorským knížetem, synemCurufina a vnukemFëanora, tvůrcesilmarilů. Vzhledem k tomu, že není uváděn při skládáníFeänorovy přísahy vTirionu lze předpokládat, že se narodil až po návratu Noldor do Středozemě. Jméno jeho matky ale není známo. Z hlediska chronologie příběhů ze Středozemě se o něm první zmínka nachází v příběhuBerena a Lúthien, kde se zřekne činů svého otce Curufina, který je společně se svým starším bratremCelegormem vyhnán zNargothrondu za pokus o uzurpování moci nad touto říší. Celebrimbor zde tedy zůstal, je však zvláštní, že například vůbec nevystupuje v příběhu oTúrinu Turambarovi, jehož část se odehrává právě v Nargothrondu a je zde pojednáno i o jeho zničení. \n\nOhledně jeho dalšího působení do doby, kdy vstupuje do velkých událostíDruhého věku a ková Tři prsteny, však panují nejasnosti. Ty jsou zapříčiněny různými verzemi dochovaných příběhů z Tolkienovy pozůstalosti. Jisté je, že poVálce hněvu na konciPrvního věku zůstal ve Středozemi. Byl členem družiny elfů složené převážně z lidu Noldor (byli zde ale i Sindar a Nandor), která pod vedením Galadriel aCeleborna kolem roku 700 Druhého věku založila říši Eregion (Cesmínii). Tolkien dokonce v jedné verzi příběhu O Galadriel a Celebornovi, že Celebrimbor byl do ní zamilovaný, ačkoliv ona jeho lásku neopětovala. V roce 750 se podílel na založení hlavního města říše Ost-in-Edhilu. Právě zde pak založil spolek Gwaith-i-Mírdain, bratrstvo elfských mistrů řemeslníků. Ti dosáhli v řemeslné práci největšího mistrovství ze všech, kdo kdy něco vyráběli vyjma samotného Feänora. Částečně tomu bylo zásluhou samotného Celebrimbora a přátelství se sousední říší trpaslíkůKhazad-dûm (Celebrimbor nakreslil runy na její západní bráně), kde se nacházelmithril. Hlavně ale asi díky vlivuSaurona, který se do Eregionu vetřel v přestrojení jakoAnnatar (Pán darů).\n\nGaladriel a Celeborn spolupráci s Annatarem (Sauronem) nepřáli, protože mu stejně jako Gil-galad a Elrond vLindonu nedůvěřovali. Annatarovi se však podařilo Celebrimbora a jeho bratrstvo svést, jelikož toužili po jeho znalostech a přesvědčil je, aby se vzbouřili proti Galadriel a Celebornovi. To vedlo k odchodu Galadriel do Lórienu. Celebrimbor se posléze stal pánem Eregionu. Členové jeho bratrstva poučení Annatarem posléze ukovali prsteny moci a Celebrimbor sám pak Tři prsteny elfů. Sauronovo přestrojení Celebrimbor zaslepený touhou vyrovnat se svému dědovi prohlédl až příliš pozdě, teprve ve chvíli kdy Sauron ukoval vládnoucí prsten. Potom poslal Tři prsteny do bezpečí. V následnéválce elfů se Sauronem byl však roku 1697 Eregion zpustošen a Celebrimbor zajat při jeho obraně a následně umučen Sauronem. Jeho skonem vymírá Feänorova větevFinwëho rodu knížat Noldor.\n\nZdroje:\n\nTOLKIEN, J. R. R. Pán prstenů. 2. vyd. Praha, 1993. 3 sv.\n\nTOLKIEN, J. R. R. a TOLKIEN, Christopher, ed. Silmarillion. Vyd. 1. Praha, 1992. 313 s.\n\nTOLKIEN, J. R. R. a TOLKIEN, Christopher, ed. Nedokončené příběhy Númenoru a Středozemě. Vyd. 1. Praha, 1994. 507 s.\n"}
{"id": "163451", "url": "https://cs.wikipedia.org/wiki?curid=163451", "title": "Goldbachova hypotéza", "text": "Goldbachova hypotéza\n\nGoldbachova hypotéza je jeden z nejstarších a nejslavnějších dosud nevyřešených problémů matematiky, který spadá do teorie čísel. V moderní formulaci jako osmý z Hilbertových problémů zní následovně:\n\nPoprvé byla tato hypotéza formulována v korespondenci mezi matematiky Christianem Goldbachem a Leonhardem Eulerem v roce 1742. Po více než 270 letech marných pokusů o její dokázání není známo, zda platí anebo je rozhodnutelná. Většina matematiků se ale přiklání k názoru, že toto tvrzení platí.\n\nV první polovině 18. století napsal akademik Goldbach (1690-1764) z Petrohradu svému příteli Eulerovi, jednomu z největších matematiků všech dob:\n\n„Poslyšte velmi zajímavý úkol. Vezmu libovolné číslo větší než 5, např. 77. Můžeme je vyjádřit jako součet tří prvočísel: 77 = 53 + 17+ 7. Zvolím ještě jiný příklad, číslo 461. Opět platí 461 = 449 + 7 + 5, atd. Jak dokážeme, že to platí pro každé číslo? Libovolná zkouška tento výsledek potvrzuje, jenže život nestačí k tomu, abychom probrali všechna lichá čísla. Potřebujeme obecný důkaz a ne zkoušky.“\n\nEuler na dopis odpověděl, že Goldbachův problém je správný, i odpověď je správná, ale důkaz se mu nepodařilo nalézt. Naopak objevil novou věc, nazvanou od těch dob Eulerův problém: Každé sudé číslo, počínaje čtyřkou, můžeme vyjádřit jako součet dvou prvočísel. Jenže ani tento zákon se mu nepodařilo obecně dokázat a pozdější rozbory ukázaly, že důkaz Eulerova problému je mnohem obtížnější než důkaz Goldbachova problému. Oba tyto problémy vzdorovaly dvě stě let úsilí mnohých matematiků.\n\nTeprve roku 1937 se důkaz Goldbachova problému podařil sovětskému matematiku Vinogradovovi, který dokázal, že v přirozené řadě čísel existuje jisté veliké číslo, za nímž všechna ještě větší lichá čísla se dají rozložit na součty tří prvočísel. Odpověď na otázku, jak velké to musí být číslo, aby tento důkaz platil, našel jeho žák Borozdkin, jenže jeho číslo mělo 4 miliony desítkových míst. Další matematici hranici snížili a všechna menší čísla do 10 prověřili na počítači Deshuilliers a kol., takže důkaz je úplný.\n\nObdobu Eulerova problému se podařilo dokázat pro šest a čtyři prvočísla, na obecný důkaz pro 3 a 2 prvočísla však dosud čeká. Přinese svému řešiteli světovou slávu, úměrnou obtížím, jež bude třeba překonat.\n\n\n"}
{"id": "163452", "url": "https://cs.wikipedia.org/wiki?curid=163452", "title": "Personifikace", "text": "Personifikace\n\nPersonifikace (zosobnění, z latiny \"persona\", osoba) je termín se dvěma významy.\n\nPersonifikace v literatuře je přenos vlastností a jednání živých bytostí a osob na věci a abstraktní pojmy, na přírodní jevy, rostliny, živočichy (např. stromy šeptají; jezera si čtou v mracích; krok za krokem vcházela noc; komáři a mušky tančili v objetí; rozčílený vichr se smál i plakal).\n\"Na stole světlo\"\n\"boxuje s noční můrou.\"\n\"A po dvoře chodí vítr\"\n\"jako chlap.\"\n\nMetaforu a personifikaci často používá alegorie.\nPojem personifikace je také vykládán jako zosobnění, tj. zvolení určité osoby, jevu, instituce jako typického či velmi výrazného představitele či symbol něčeho. Například nacizmus je pro někoho zosobněním zla – představuje pro něho zlo v čiré podobě či je nutně zlem. Takové užití personifikace – jako antropomorfismu – může vycházet ze zcela subjektivních měřítek, tzn. že náhled sdílejí jednotlivci či skupina lidí, nebo může být obecně přijímanou personifikací.\n\nZosobnění může symbolizovat. Příkladem obecně rozšířené personifikace tohoto typu je zobrazování spravedlnosti jakožto ženy se zavázanýma očima a mečem v jedné a váhami v druhé ruce (i když zde mohou být spory o to, proč má oči zavázané), strýčka Sama coby Americké armády atp.\n\n\n"}
{"id": "163454", "url": "https://cs.wikipedia.org/wiki?curid=163454", "title": "Místní církev", "text": "Místní církev\n\nMístní církev či partikulární církev (latinsky \"ecclesia particularis\") je označení jakéhokoliv samostatně konstituované církevní společenství, které je součástí katolické církve ve smyslu celé, univerzální církve. Tak pojem definuje i kanonické právo římskokatolické církve, které však pojem „jedna a jediná katolická církev“ omezuje na církve sjednocené s Římem, respektive v kánonu 373 přiznává papeži výhradní právo zřizovat místní církve, čímž zároveň upírá místním církvím povahu autonomně konstituovaných společenství. Obvykle je místní církev definována na základě určitého územního rozsahu, vliv může mít ovšem i určitá tradice či ritus.\n\nV Kodexu kanonického práva římskokatolické církve pojednávají o místních církvích kánony 368-374.\n"}
{"id": "163455", "url": "https://cs.wikipedia.org/wiki?curid=163455", "title": "Ti Žen-ťie", "text": "Ti Žen-ťie\n\nTi Žen-ťie (; 630–700) byl čínský úředník z doby dynastie Tchang, který proslul odporem proti korupci a který dvakrát sloužil jako čínský kancléř. Narodil se v Tchaj-jüanu v rodině, z níž pocházeli eunuchové (Ti Žen-ťie nebyl eunuch). Jeho dědeček, Ti Šao-šu, byl místokancléřem za vlády císaře Tchaj-cunga.\n\nV roce 686, když byl starostou města Kan-su, se stal velmi populárním vládním úředníkem, neboť udržoval dobré vztahy s ne-hanskou populací, čímž si získal srdce mnoha ne-hanských obyvatel.\n\nV roce 688 byl pro svou kritiku Čang Kuang-suna propuštěn, ale poté byl opětovně jmenován starostou města Fu-čou. V září pak byl jmenován kancléřem, přičemž byl odpovědný za záležitosti regionů. V únoru 693 byl však pro urážku Wu Čcheng-ie (武承嗣) uvězněn.\n\nV roce 696 síly Kitanů obsadily důležité město Chu-pej. V zájmu vytvoření stabilního politického prostředí jej Císařovna Wu jmenovala starostou města Wej-čou (Ta-ming).\n\nV říjnu 697 byl pozván zpět k císařskému dvoru a podruhé jmenován kancléřem. Tento úřad si udržel až do své smrti. Císařovně Wu navrhl, aby dřívějšího a pozdějšího císaře Čung-cunga jmenovala korunním princem, aby získala podporu lidu, což císařovna přijala. V roce 698 byl jmenován zástupcem velitele čínské armády, která bojovala proti cizí invazi, zatímco korunní princ byl velitelem. Po jeho smrti v roce 700 mu dal dvůr velmi vysoké pocty. Když se ministři dotázali císařovny na její pocity ohledně smrti Ti, císařovna Wu plakala a napsala čtyři čínské znaky (朝堂空也), kterými své pocity vyjádřila a které znamenaly, že jí dvůr bez něj připadal prázdný. Ještě více byl oceňován po smrti císařovny Wu, neboť nepřímo napomohl svržení dynastie Čou (tzv. dynastie druhá Čou, 690–705) a obnově dynastie Tchang, protože navrhl jmenování Čang Ťian-č'a, který sloužil jako kancléř v roce 705 a zahájil státní převrat, kterým byla obnovena moc Čung-čunga.\n\nNa osobnosti Ti Žen-ťie je volně založena hlavní postava detektivních příběhů soudce Ti od Roberta van Gulika.\n"}
{"id": "163465", "url": "https://cs.wikipedia.org/wiki?curid=163465", "title": "Renderovací jádro prohlížeče", "text": "Renderovací jádro prohlížeče\n\nRenderovací jádro prohlížeče (též vykreslovací jádro, , nebo ) je software, který načte zdrojový kód webové stránky skládající se ze strukturálních a obsahových informací zapsaných ve značkovacím jazyce (HTML, XML) a formátovacích informací (CSS, XSL apod.) popř. spolu s obrázky a jinými objekty a zobrazí naformátovaný obsah do okna webového prohlížeče, na tiskárnu či jiné médium. Renderovací jádro je nejčastěji používáno jako součást webových prohlížečů či e-mailových klientů. Podle statistik nástroje StatCounter bylo v listopadu 2012 uživateli nejvíce používané jádro WebKit, které bylo součástí např. prohlížečů Safari a Google Chrome. V současné době se nejvíce používá fork WebKitu, který se nazývá Blink. Používá se v prohlížečích Google Chrome a Opera.\n\nRenderovací jádro je obvykle samostatná softwarová komponenta, která je součástí samostatné softwarové knihovny a lze ji tak použít i v jiných produktech, než pro které je primárně vyvinuta. Toto se týká zejména jader, které jsou k dispozici pod svobodnou licencí. Typickým příkladem je renderovací jádro Gecko, které používají produkty Mozilla, ale též řada webových prohlížečů jako Flock, K-Meleon či Epiphany. V případě jádra Trident, které je součástí operačního systému Microsoft Windows, lze integrované jádro použít přes ActiveX. Díky tomu jej může využívat libovolná nainstalovaná aplikace bez nutnosti, aby si s sebou instalovala vlastní renderovací jádro.\n\n\n"}
{"id": "163471", "url": "https://cs.wikipedia.org/wiki?curid=163471", "title": "Mezinárodní astronomická unie", "text": "Mezinárodní astronomická unie\n\nMezinárodní astronomická unie (International Astronomical Union, zkráceně IAU) je mezinárodní organizace, která sdružuje profesionální astronomy a národní astronomické společnosti světa. Byla založena v roce 1919 a sídlí v Paříži. Její prezidentkou je v současnosti Catherine Cesarsky.\n\nMezinárodní astronomická unie je členem Mezinárodního vědeckého koncilu. Je mezinárodně uznávaná jako společnost zodpovědná za pojmenování hvězd, planet, planetek a jiných kosmických těles a fenoménů ve vědecké komunitě. Jejím hlavním cílem je však pomocí mezinárodní spolupráce prosazovat a zabezpečovat rozvoj astronomie.\n\nUnie má téměř 10 000 členů – profesionálních astronomů z celého světa; nejvíce jich je z USA. Z České republiky je 109 členů – mj. Jiří Grygar, Luboš Perek, Petr Heinzel, Jana Tichá nebo Jiří Borovička.\n\nKromě individuálních členů sdružuje IAU přes 60 národních sdružení, která reprezentují státy zapojené do její činnosti. Českou republiku v Mezinárodní astronomické unii zastupuje Český národní komitét astronomický. Jeho předsedou je pracovník Astronomického ústavu Akademie věd a předseda organizačního výboru pražského astronomického kongresu Jan Palouš.\n\nNejvyšším orgánem Mezinárodní astronomické unie je valné shromáždění, obecně zvané astronomický kongres. Koná se pravidelně každé tři roky (kromě období 2. světové války). První shromáždění se konalo v roce 1922, v Římě. 26. valné shromáždění Mezinárodní astronomické unie se konalo ve dnech 14. – 26. srpna 2006 v Kongresovém centru v Praze. V roce 2015 se konal kongres na Havaji.\n\n30. kongres | 2018 | Vídeň, Rakousko<br>\n31. kongres | 2021 | Pusan, Jižní Korea<br>\n\n1. kongres | 1922 | Řím, Itálie<br>\n2. kongres | 1925 | Cambridge, UK<br>\n3. kongres | 1928 | Leiden, Nizozemsko<br>\n4. kongres | 1932 | Cambridge, USA<br>\n5. kongres | 1935 | Paříž, Francie<br>\n6. kongres | 1938 | Stockholm, Švédsko<br>\n7. kongres | 1948 | Zürich, Švycarsko<br>\n8. kongres | 1952 | Řím, Itálie<br>\n9. kongres | 1955 | Dublin, Irsko<br>\n10. kongres | 1958 | Moskva, Sovětský svaz<br>\n11. kongres | 1961 | Berkeley, USA<br>\n12. kongres | 1964 | Hamburk, Západní Německo (SRN)<br>\n13. kongres | 1967 | Praha, Československo<br>\n14. kongres | 1970 | Brighton, UK<br>\n15. kongres | 1973 | Sydney, Austrálie<br>\n16. kongres | 1976 | Grenoble, Francie<br>\n17. kongres | 1979 | Montreal, Kanada<br>\n18. kongres | 1982 | Patras, Řecko<br>\n19. kongres | 1985 | Nové Dillí, Indie<br>\n20. kongres | 1988 | Baltimore, USA<br>\n21. kongres | 1991 | Buenos Aires, Argentina<br>\n22. kongres | 1994 | <br>\n23. kongres | 1997 | Kyoto, Japonsko<br>\n24. kongres | 2000 | Manchester, UK<br>\n25. kongres | 2003 | Sydney, Austrálie<br>\n26. kongres | 2006 | Praha, Česká republika<br>\n27. kongres | 2009 | Rio de Janeiro, Brazílie<br>\n28. kongres | 2012 | Peking, Čína<br>\n29. kongres | 2015 | Honolulu, Havaj<br>\n\nMezi kongresy je nejvyšším orgánem Výkonný výbor, v jehož čele stojí prezident Mezinárodní astronomická unie.\nJe volen vždy na 3 roky na období mezi kongresy. Od roku 2006 je prezidentkou Catherine Cesarsky, bývalá ředitelka Evropské jižní observatoře.\n\nDalším členem výkonného výboru je tzv. zvolený prezident (). Jde o praxi z posledních 20 let, kdy nový prezident je zvolen již na předcházejícím kongresu, ale než nastoupí do úřadu, vykonává první 3 roky tuto funkci, která odpovídá prvnímu viceprezidentovi. V období 2006 – 2009 je zvoleným prezidentem Robert Williams z Space Telescope Science Institute (USA).\n\nVe výboru jsou dále generální sekretář (v současnosti Karel A. van der Hucht z Holandska), jeho asistent a 6 viceprezidentů. Všichni tito funkcionáři jsou voleni kongresem.\n\nDalšími velmi důležitými orgány IAU jsou odborné komise. V současnosti jich pracuje 40 a jsou sloučeny do 12 divizí.\n\n\n"}
{"id": "163474", "url": "https://cs.wikipedia.org/wiki?curid=163474", "title": "Seznam renderovacích jader prohlížečů", "text": "Seznam renderovacích jader prohlížečů\n\nPřehled renderovacích jader prohlížečů:\n\n\n\n"}
{"id": "163479", "url": "https://cs.wikipedia.org/wiki?curid=163479", "title": "Grog", "text": "Grog\n\nGrog je horký alkoholický nápoj. Skládá se z rumu a horké vody. Existují i další varianty nápoje, ve kterých se místo rumu používá jiný alkohol, například koňak, griotka či whisky.\n\nOd 17. století do roku 1970 se na lodích Royal Navy dával posádce rum jako lodní příděl. Nezřídka byla následkem nedisciplinovanost a opilost. V roce 1740 dal proto anglický viceadmirál Edward Vernon svým námořníkům pít rum zředěný horkou vodou. Později se nápoj ředil i s cukrem a limetkovou šťávou. Vernonova přezdívka byla „Old Grog“, protože nosil často pláštěnku z grogrénu, hrubé látky z hedvábí a vlny. Toto jméno se brzy přeneslo na nápoj. V chladnějším klimatu Velké Británie se pil grog horký. Od začátku 19. století je nápoj známý i v Německu. Pojem „groggy“ označoval původně pocit, kdy člověk vypil příliš grogu. Dodnes se používá na popsání vyčerpaného stavu.\n\nPodle jiné interpretace je slovo grog zkratkou z Grand Rum Of Grenada a bylo vytvořené Angličany po dobytí tohoto karibského ostrova v 18. století. Tato verze se pravděpodobně zakládá na dodatečném pokusu o vysvětlení, podobně jako chybná interpretace zkratky SOS (nesprávně „Save Our Souls“).\n\nGrogový pohár se skleněnou tyčinkou, případně lžičkou, aby se zabránilo prasknutí poháru, se naplní do 2/3 vařící vodou. K tomu 2 až 3 kostky cukru a dolije se cca 4 cl rumu.\n\n"}
{"id": "163482", "url": "https://cs.wikipedia.org/wiki?curid=163482", "title": "Marie Antonína Kratochvílová", "text": "Marie Antonína Kratochvílová\n\nBlahoslavená Marie Antonína Kratochvílová (21. srpna 1881 Vítkovice – 2. října 1942 Stanislavov), původním jménem Marie Anna Kratochvílová, je mučednice a patronka ostravsko-opavské diecéze.\n\nNarodila se v dělnické rodině Janu a Johanně Kratochvílovým v Ostravě-Vítkovicích. Pokřtěna byla 3. září 1881 farářem Janem Spurným. V devatenácti letech se rozhodla pro řeholní povolání a ve dvaceti letech vstoupila do kongregace Chudých školských sester naší Paní.\n\nUčitelský ústav školských sester dokončila zkouškou před státní zkušební komisí v roce 1906 v Těšíně. V roce 1910 složila první řeholní sliby. 9. července 1942 byla jako představená komunity sester v ukrajinském Mikuličíně zatčena gestapem a uvězněna ve Stanislavově (dnes Ivano-Frankivsk). Během věznění byla mnohokrát vyslýchána a fyzicky týrána. Propuštěna byla 26. září 1942 ve velmi špatném zdravotním stavu. Zemřela 2. října 1942 ve stanislavovské nemocnici.\n\nBlahořečena byla společně s dalšími 108 mučedníky z doby druhé světové války 13. června 1999 při pouti Jana Pavla II. do Polska. Na její počest byl pojmenován Dětský domov blahoslavené Marie A. Kratochvílové v Řepišti, v letech 2000-2005 nesla vítkovická nemocnice na její počest jméno Vítkovická nemocnice Blahoslavené Marie Antoníny.\n\n"}
{"id": "163483", "url": "https://cs.wikipedia.org/wiki?curid=163483", "title": "Sigrid Undsetová", "text": "Sigrid Undsetová\n\nSigrid Undsetová (20. května 1882, Kalundborg, Dánsko - 10. června 1949, Lillehammer) byla norská spisovatelka, nositelka Nobelovy ceny za literaturu za rok 1928.\n\nSigrid Undsetová se narodila roku 1882 v Dánsku. Její matka byla Dánka a otec věhlasný norský archeolog Ingvald Undset (znal se například s objevitelem Tróje Heinrichem Schliemannem, který mu věnoval jeden ze svých nálezů z tohoto starověkého města). Otec probudil v Sigrid zájem o norskou historii a o četbu staroseverské literatury, zemřel však, když jí bylo dvanáct let. Sigridina matka pak zůstala sama se třemi dětmi a měla velké existenční problémy. Proto se Sigrid rozhodla vystudovat obchodní akademii a po ukončení studia pracovala několik let jako úřednice v kanceláři firmy Wisbeck, která v Norsku zastupovala známý koncern AEG.\n\nRoku 1907 publikovala Sigrid Undsetová své první dílo, realistický román ze současnosti \"Paní Marta Oulie\", po kterém následovaly další tematicky podobné romány, novely a povídky (\"Šťastný věk\", \"Jenny\", \"Jaro\" nebo \"Střípek kouzelného zrcadla\"), ve kterých jako jedna z prvních zachytila život současných žen (bohatých i chudých, pracujících i uzavřených v rodinném kruhu) a s tím související mezilidské a rodinné problémy. Undsetová se však nezabývala ani tak postavením ženy ve společnosti, jako spíše posláním ženy v manželství a rodině, které viděla v péči o rodinu a ve vytváření harmonického rodinného soužití. Podstatu rozporů mezi mužem a ženou viděla v přehnaných emancipačních snahách, které podrobovala kritickému rozboru a odmítala feminismus. Působivost jejích příběhů je založena na jemné psychologické kresbě ženských postav, které nejsou vždy úspěšné, ale znají i hořkost porážky a hluboké deprese.\n\nV roce 1909 získala Sigrid Undsetová státní stipendium a odjela nejprve do Německa a pak do Říma. Tam se seznámila s norským malířem Andersem Svarstadem, za kterého se roku 1912 provdala. Manželství se však rozpadlo (roku 1924 bylo dokonce prohlášeno za neplatné), Undsetová se odstěhovala natrvalo do Lillehammeru, kde od roku 1919 vychovávala své tři děti (dcerka Mary Charlotte byla mentálně retardovaná a zemřela jako dvacetiletá) a psala svá další díla. Po knihách ze současnosti se spisovatelka začala věnovat historickým příběhům ze středověku a v letech 1920 až 1922 vytvořila jedno z vrcholných děl norské literatury, trilogii \"Kristina Vavřincova\", odehrávající se ve 14. století. Především za tuto románovou kroniku obdržela roku 1928 Nobelovu cenu za literaturu \"„v prvé řadě za její výstižná líčení severského života ve středověku“\" (citace z odůvodnění Švédské akademie). V tomto díle se také projevují známky procesu autorčina vnitřního vývoje, který skončil její konverzí ke katolictví.\n\nPo nástupu fašismu se Undsetová jednoznačně postavila na stranu demokracie. V Německu byla proto zakázanou autorkou a po německé okupaci Norska roku 1940 musela za dramatických okolností urychleně emigrovat do Švédska. kde se dozvěděla o smrti svého nejstaršího syna, který padl v boji proti německým okupantům. Po dlouhém putování přes Sovětský svaz a Japonsko se nakonec Undsetová dostala do USA, kde svými články a projevy burcovala k boji proti fašismu. Zpět do Norska se přestěhovala v roce 1945, k literární tvorbě se však již nevrátila. Zemřela v Lillehammeru roku 1949.\n\n\n\n"}
{"id": "163485", "url": "https://cs.wikipedia.org/wiki?curid=163485", "title": "Melichar Grodecký", "text": "Melichar Grodecký\n\nSvatý Melichar Grodecký (1584 Těšín – 7. září 1619 Košice) je mučedník a patron ostravsko-opavské diecéze.\n\nPodobně jako jiný ostravsko-opavský patron, svatý Jan Sarkander, studoval na jezuitské koleji ve Štýrském Hradci a vstoupil do jezuitského řádu. Jako mladý kněz přišel se svými společníky Markem Križinem a Štěpánem Pongrácem do tehdy protestantských Košic. Při obléhání města vojsky vévody Gabriela Betlena, kterým velel Jiří Rákóczy, byli vydáni košickou městskou radou výměnou za slib, že vojska nebudou plenit Košice. Z počátku s nimi jejich věznitelé zacházeli slušně, ale posléze se snažili je přimět k odpadu od katolické církve. Když se jim to nepodařilo, umučili je k smrti.\n\nBlahořečen byl papežem Piem X. v roce 1905. Svatořečen byl papežem Janem Pavlem II. v roce 1995 v Košicích spolu s Markem Križinem a Štěpánem Pongrácem.\n\n"}
{"id": "163486", "url": "https://cs.wikipedia.org/wiki?curid=163486", "title": "Hohenzollern (hrad)", "text": "Hohenzollern (hrad)\n\nHrad Hohenzollern \"(německy Burg Hohenzollern)\" stojí na 855 m vysokém kopci asi 50 km jižně od německého Stuttgartu a poblíž města Hechingen. Dle tohoto hradu byla nazvána okolní krajina Hohenzollernsko. Byl sídlem rodu Hohenzollernů, kteří se dostali k moci ve středověku a vládli Prusku a Braniborsku až do konce první světové války.\n\nPůvodní hrad byl postaven v první polovině 11. století, ale byl zničen po desetiměsíčním obléhání v roce 1423. Druhá, větší a masivnější, fáze hradu byla postavena v letech 1454-1461. Na konci 18. století ale hrad ztratil svou strategickou důležitost a postupně se začal rozpadat.\n\nTřetí fáze hradu byla postavena v letech 1846 až 1867. Avšak až do roku 1945 se v tomto hradu neusadil žádný ze členů rodu. Tehdy se sem přestěhoval pruský korunní princ Vilém Pruský se svou manželkou Cecilií. Oba jsou zde také pohřbeni.\n\nV současné době je na hradě historická expozice pruské historie. Mezi nejzajímavější exponáty patří koruna Viléma II. nebo osobní věci Fridricha II. Velikého.\n\n"}
{"id": "163489", "url": "https://cs.wikipedia.org/wiki?curid=163489", "title": "Erik Axel Karlfeldt", "text": "Erik Axel Karlfeldt\n\nErik Axel Karlfeldt (20. července 1864, Folkärna - 8. dubna 1931, Stockholm), byl švédský básník, nositel Nobelovy ceny za literaturu za rok 1931.\n\nErik Axel Karlfeldt se narodil roku 1864 ve Folkärně v provincii Dalarna ve středním Švédsku jako syn sedláka. Původně se jmenoval Erik Axel Eriksson, ale roku 1889 přijal nové jméno. aby se distancoval od svého otce, který zbankrotoval a dostal se do vězení. Karlfeldt musel ukončit svá studia na univerzitě v Uppsale a živit se jako učitel a knihovník. Studia se mu podařilo dokončit až roku 1902.\n\nV té době byl již úspěšným a známým básníkem, jedním z nejvýznamnějších a nejoriginálnějších představitelů švédského novoromantismu. Nechal se inspirovat především lidovým životem, selskou kulturní tradicí a přírodou rodného kraje, jehož dialekt při své tvorbě také používal. Na podkladě lidových pověr, pověstí, selských pořekadel a moudrostí dospěl Karlfeldt k bohatému, symbolickému jazyku. Originální jsou zejména jeho básně inspirované naivními selskými malbami na biblické motivy. Jeho lyrika je velmi melodická, přesto však složitá a plná hlubších motivů. Mnoho jeho básní bylo zhudebněno.\n\nKarlfeldt byl uznávaný především ve své vlasti. Roku 1904 se stal členem Švédské akademie, roku 1905 byl zvolen členem Nobelova institutu akademie a roku 1907 členem Nobelova výboru. V roce 1916 získal Velkou cenu Devíti. Roku 1917 mu byl univerzitou v Uppsale udělen čestný doktorát. Roku 1918 Karlfedt odmítl přijmout Nobelovu cenu za literaturu vzhledem k pozici sekretáře komise, která o ceně rozhodovala. Byla mu proto udělena (v rozporu s propozicemi Alfreda Nobela, že cenu má dostat pouze žijící autor) jako prozatím jedinému laureátovi posmrtně roku 1931 \"„za básnické dílo\"“ (citace z odůvodnění Švédské akademie).\n\n\n\n"}
{"id": "163490", "url": "https://cs.wikipedia.org/wiki?curid=163490", "title": "Hana Kvapilová", "text": "Hana Kvapilová\n\nHana Kvapilová (rozená Kubešová i Kubesch, 29. listopadu 1860 Praha – 8. dubna 1907 Praha) byla česká divadelní herečka.\n\nNarodila se v Praze na Novém Městě, kde její otec Gustav Kubeš (8. 4. 1837 – 16. 12. 1889) provozoval pozlacovačskou a restaurátorskou dílnu ve Spálené ulici, nejprve v domě čp. 92/II a později v čp.75/II . Matka Marie, rozená Urbanová, byla schovankou z čelakovické fary. Hanin jediný bratr Gustav, narozený roku 1869, se stal magistrátním úředníkem, stihl se oženit, ale zemřel na dědičnou cukrovku v roce 1888. Původní jméno Hany Kvapilové bylo Johanna Kubesch.\n\nNavštěvovala nejdříve soukromou školu Svatavy Amerlingové na Koňském trhu, v letech 1871 – 1875 Vyšší dívčí školu ve Vodičkově ulici. Učitelem hry na klavír jí byl Antonín Dvořák, tehdy člen orchestru Prozatímního divadla . Když se po finančním úpadku otcovy firmy kolem roku 1873 rodina ocitla v bídě, pomáhala ji živit příležitostnými pracemi. Hrát divadlo začala ochotnicky v Malostranské besedě v roce 1884 (role komorné Katynky v Šamberkově hře \"Blázinec v prvním poschodí\") a rychle na sebe upozornila svým výrazným hereckým talentem. Prošla ještě dalšími ochotnickými spolky, např. žižkovským \"Pokrokem\" a hrála též s ochotníky z Poděbrad. V roce 1886 dostala nabídku od společnosti Pavla Švandy ze Semčic (v létě společnost působila v Praze na Smíchově – Švandovo divadlo) a stala se profesionální herečkou.\n\nSe souborem Pavla Švandy se účastnila pravidelně zájezdních vystoupení např. v Brně (zimní sezony 1886–1888), Mladé Boleslavi, Jičíně. Jejím partnerem na jevišti býval obyčejně Eduard Vojan, se kterým se 24. 2. 1887 tajně zasnoubila .\n\nV roce 1888 ji pozval F. A. Šubert na zkoušky do Národního divadla (20. 4. 1888 J. Vrchlický: \"Noc na Karlštejně\", 22. 4. 1888 E. Bozděch: \"Z doby kotillonů\") a 1. 6. 1888 byla spolu s Eduardem Vojanem přijata za členku činohry Národního divadla, kde působila až do své smrti.\n\nKoncem ledna 1890 se seznámila při repríze hry \"Sedm havranů\", kde vystupovala v roli Světlany, s o osm let mladším novinářem, spisovatelem a pozdějším režisérem Národního divadla Jaroslavem Kvapilem. O čtyři roky později (24. května 1894) se za něj provdala. Dlouholeté přátelství ji pojilo se spisovatelkou Růženou Svobodovou.\n\nNa jevišti Národního divadla byl jejím důležitým partnerem další velký český herec Eduard Vojan. Spolu s ním se stala vůdčí osobností činohry Národního divadla. Žila plně atmosférou doby, v níž žila, a otázkami, které si kladla. Jednou z nich bylo hledání nového smyslu života ženy i mýtus ženy jako nositelky sil, které mohou očistit a obrodit společnost.\n\nKvapilová na ně odpovídala a odpovědi hledala ve svých rolích, které proto nabývaly neobyčejné přesvědčivosti. Hledajících, po kráse a dokonalosti toužících, citlivých žen, často zklamaných během života i muži, ztělesnila celou řadu, od Ibsenovy \"Nory\" a Rebekky Westové (\"Bílí koně\"), Čechovovy \"Máši\", Kvapilovy \"Princezny pampelišky\" až po \"Mínu\" z Hilbertovy \"Viny\" a Zeyerovu \"Mahulenu\". „Mluvila, a vy jste viděli louky kvést, slyšeli ptáky zpívat, lípy voněly a jaro válo ve vzduchu,“ charakterizoval jeden z divadelní kritiků její umění. Kvapilová a její muž byli také mezi prvními, kdo začali pracovat s dekorací jako součástí nálady inscenace.\n\nV roce 1902 a 1906 uskutečnila pohostinská vystoupení v Záhřebu a v Bělehradě, kde byla vřele přijata a v roce 1902 zde po představení \"Hamleta\" obdržela Řád sv. Sávy .\n\nV závěru života byla často kritizována v tisku pro své pokrokové názory a moderní ženskost (zejména Jaroslavem Hilbertem a redaktorem Josefem Krapkou) , .\n\nZemřela na dědičnou cukrovku nečekaně brzy ve věku čtyřiceti šesti let, na vrcholu své umělecké dráhy.\n\nJan Bor\n\nLeopolda Dostalová\n\nF.X.Šalda\n\nVáclav Tille\n\nJindřich Vodák\n\n\n\n\n"}
{"id": "163491", "url": "https://cs.wikipedia.org/wiki?curid=163491", "title": "Eugene O'Neill", "text": "Eugene O'Neill\n\nEugene Gladstone O'Neill (16. října 1888 New York – 27. listopadu 1953 Boston) byl americký dramatik, čtyřnásobný nositel Pulitzerovy ceny a nositel Nobelovy ceny za literaturu za rok 1936. Jeho dcera Oona O'Neillová byla poslední manželkou komika Charlese Chaplina, z tohoto manželství pochází i jeho vnučka, tanečnice a herečka Geraldine Chaplinová.\n\nNarodil se roku 1888 v rodině poměrně nadaného herce irského původu, který pracoval v kočovné herecké společnosti. Vyrůstal tak na cestách a zprvu nesdílel otcův zájem o divadlo. Nejprve studoval katolickou internátní školu a po jejím absolvování se zapsal na práva na universitě v Princetonu. Studium však nedokončil, již po prvním semestru školu opustil a živil se celou řadou různých zaměstnání, z nichž některá byla poměrně dobrodružná. Roku 1909 hledal zlato v Hondurasu a v letech 1910–1911 se plavil jako námořník do Jižní Ameriky, Afriky a Anglie. Žil bohémským životem, jeho myšlení se radikalizovalo směrem k anarchismu a pod osobním vlivem Johna Reeda načas i k socialismu. Roku 1912 začal pracovat jako redaktor a téhož roku onemocněl lehkou formou tuberkulózy, z níž se léčil v různých sanatoriích. Tehdy začal psát své první dramatické pokusy, které však neměly žádný úspěch, když je nabídl k realizaci svému otci, tak je otec odmítal.\n\nV letech 1914–1915 absolvoval seminář dramaturgie a dramatické techniky na Harvardově univerzitě, kde se seznámil s herci z avantgardního divadelního souboru \"Provincetown Players (Provincetownští herci)\" z New Yorku. Napsal pro ně aktovku z námořnického prostředí \"Východním směrem do Cardiffu\", která byla jeho první divadelní hrou uvedenou na scéně. Hra měla úspěch, a tak \"Provincetownští herci\" uvedli v letech 1916–1922 celkem dalších patnáct O'Neillových her, z nichž největšího úspěchu dosáhla roku 1920 hra \"Císař Jones\".\n\nSoučasně se spoluprací s \"Provincetownskými herci\" se snažil proniknout do \"„velkého divadla“\" na Broadway, což mělo za následek myšlenkové, stylové i kvalitativní výkyvy v jeho tvorbě, zaviněné určitou komerčností tamního divadelního prostředí. Velkého uznání zde však dosáhl roku 1920 hrou \"Za obzor\", ve které poprvé otevřel téma, kterému se věnoval a to neúnavnou snahu hlavních hrdinů zvrátit svůj promarněný život. Roku 1921 uvedl na Broadway svou další slavnou hru \"Ana Christie\". Roku 1926 ukončil svou spolupráci s malými experimentálními scénami a téměř všechny jeho další premiéry pro něho realizovala tehdy jedna z nejlepších broadwayských institucí \"Theatre Guild (Divadelní cech)\". Roku 1931 zde uvedl jedno ze svých stěžejních děl, dramatickou trilogii \"Smutek sluší Elektře\", ve které se pokusil najít moderní ekvivalent antického mýtu.\n\nJeho divadelní hry mají psychologický podtext, neboť zkoumají motivy odcizení, viny, iluze, touhy a zklamání. Ve svých dílech zobrazoval rodinné vztahy ničené nenávistí, incestní láskou a cizoložstvím, které ústilo ve vraždy a sebevraždy vyvolané nepřekonatelným vědomím viny a trestu. \"„Za jeho dramatické dílo, charakterizované mocnou působivostí, čestností, silnými city a svébytným pojetím tragičnosti“\" (citace z odůvodnění Švédské akademie) mu byla roku 1936 jako druhému americkému spisovateli udělena Nobelova cena za literaturu.\n\nNobelovu cenu obdržel paradoxně v době, kdy se na dlouhá léta odmlčel. Koncipoval totiž veliký cyklus devíti dramat pod názvem \"Příběh vlastníků, kteří se sami vyvlastnili\", který měl kriticky zobrazit americký život od koloniálního období do první světové války. Z cyklu napsal šest her, čtyři však zničil a zbylé dvě byly uveřejněny až po jeho smrti. Rovněž po jeho smrti bylo roku 1956 provedeno jeho dílo psychoanalytické drama s autobiografickými prvky \"Cesta dlouhým dnem do noci\" napsané již roku 1941.\n\n\n\n\n\n"}
{"id": "163492", "url": "https://cs.wikipedia.org/wiki?curid=163492", "title": "Banka Slovenije", "text": "Banka Slovenije\n\nBanka Slovinska (slovinsky \"Banka Slovenije\") je slovinská centrální banka. Sídlí v Lublani a založena byla 25. června 1991, nedlouho po vyhlášení nezávislosti země.\n\nPrimárním úkolem banky bylo mezi lety 1991 a 2007 zajišťovat správu domácí měny (tolaru), dále ale musí banka stále zajišťovat spoustu dalších úkolů, mezi které patří například dohlížet na domácí bankovní systém (Slovinsko má dvoustupňový univerzální bankovní systém). Banka je zcela nezávislá, musí však po uplynutí určité doby předložit zprávu o své činnosti v slovinském parlamentu.\n\nFunkci guvernéra v letech 1991 až 2001 vykonával France Arhar, v letech 2001 až 2007 pak Mitja Gaspari. Od roku 2007 je guvernérem centrální banky Marko Kranjec.\n\n"}
{"id": "163493", "url": "https://cs.wikipedia.org/wiki?curid=163493", "title": "Záškrt", "text": "Záškrt\n\nZáškrt (též difterie, či mázdřivka) je bakteriální infekční onemocnění člověka, vyvolané bakterií Corynebacterium diphtheriae, která svým toxinem způsobuje těžkou angínu.\n\nZáškrt vyvolává bakterie \"Corynebacterium diphteriae\", zdrojem nákazy je nemocný člověk, rekonvalescent nebo bacilonosič toxického kmene. Nemoc se přenáší přímo vzdušnou cestou, méně nepřímo kontaminovanými předměty. Vstupní branou jsou nejčastěji mandle, dnes vzácně sliznice nosní, sliznice hrtanu, spojivky, kůže.\n\nInkubační doba trvá 2–5 dnů a podle místa, kde se zánětlivý proces rozvíjí, může vzniknout záškrt mandlí (diphtheria tonsilarum), nosní (diphtheria nasi), hrtanu (diphtheria laryngis, croup). Bude následovat popis průběhu záškrtu mandlí. Nemoc začíná jako každá angína zvýšením teploty, bolestmi v krku, nechutenstvím, malátností, polykací obtíže. Mandle jsou zduřelé, zarudlé a tvoří se na nich žlutobílé pablány. Současně zduřují i podčelistní mízní uzliny jako u jiných angín. Záškrt mandlí je možno dobře léčebně zvládnout, zanedbá-li se však a neléčí-li se, změní se v těžký zhoubný záškrt (diphtheria maligna). Povlaky se rozšíří po celých mandlích a začnou přerůstat do okolí na sliznici měkkého patra, oblouků patrových, čípku. Jakmile povlaky přerostou z mandlí do okolí, zhorší se stav nemocného. Teplota se zvýší na 39–40 °C, nemocný je těžce schvácený, dýchá otevřenými ústy, podčelistní uzliny se zvětšují do velkosti ořechu a vzniká kolem nich otok podkožního vaziva. Krk zduřuje a má stejný obvod jako hlava. Otok krku označujeme jako caesarský krk (collum caesari).\n\nZhoubný záškrt je vždy provázen komplikacemi a ty mohou vést ke smrti. Pravidelně vzniká zánět srdečního svalu (myocarditis) a pozáškrtové obrny. Myokarditida se vyvíjí v 5.–21. dni nemoci, čím dříve se objeví, tím těžší má průběh. Už v prvních dnech nemoci vzniká obrna měkkého patra, nemocný mluví huhňavě, při napití mu vytékají tekutiny nosem zpět do hrnečku. Ve 4.–6. týdnu se obrna měkkého patra ještě zhoršuje a podle těžkosti průběhu vystupují ještě další obrny. V lehčích případech se přidá obrna akomodačních svalů, takže nemocný nevidí na čtení, v těžších jsou postiženy svaly dolních končetin, trupu, horních končetin.\n\nZáškrt se u nás jako na celém světě vyskytoval ve velkých epidemiích. V roce 1946 bylo zavedeno povinné očkování a onemocnění téměř vymizelo.\n"}
{"id": "163497", "url": "https://cs.wikipedia.org/wiki?curid=163497", "title": "Johannes Sambucus", "text": "Johannes Sambucus\n\nJohannes Sambucus (slovensky: Ján Sambucus, maďarsky: Zsámboki János) (25. nebo 30. července 1531, Trnava – 13. června 1584, Vídeň) byl slovenský básník, polyhistor, lékař, autor příležitostné latinské poezie, alegorických obrázků a úvah o řečnictví.\n\nNarodil se v rodině trnavského kupce a rychtáře, který byl později povýšen do šlechtického stavu. Roku 1542 začal studovat na univerzitě ve Vídni, odkud pokračoval přes univerzity v Lipsku, Wittenbergu, Ingolstadtu a Štrasburku až na pařížskou univerzitu, kde roku 1552 dosáhl titulu mistr svobodných umění. Později se věnoval studiu lékařství na univerzitě v Padově, kde roku 1555 dosáhl \"licenciát\" lékařských věd. Roku 1557 přišel do Vídně, kde podal návrh na rozšíření a zreformování císařské knihovny. V letech 1559-1564 pokračoval v studiích na univerzitách v Padově, Bologni a Paříži. Od roku 1564 byl dvorním historikem Ferdinanda I. a věnoval se sbírání starých rukopisů a tisků. Kromě toho působil jako profesor na vídeňské univerzitě a také jako lékař. Byl vlastníkem velké knihovny, která obsahovala více než 600 rukopisů a 3000 tištěných děl. Zemřel ve Vídni 13. června 1584 ve finanční tísni.\n"}
{"id": "163499", "url": "https://cs.wikipedia.org/wiki?curid=163499", "title": "Jorgos Seferis", "text": "Jorgos Seferis\n\nJorgos Seferis ( ; alternativní přepis \"Jiorgos\" či \"Giorgos Seferis\") (13. března 1900, Urla poblíž Smyrny, Turecko – 20. září 1971, Atény) byl jeden z nejvýznamnějších řeckých básníků. V roce 1963 mu byla udělena Nobelova cena za literaturu. Seferis pracoval také v řeckých zahraničních diplomatických službách. Mezi lety 1957—1962 působil jako řecký velvyslanec ve Velké Británii.\n\n"}
{"id": "163500", "url": "https://cs.wikipedia.org/wiki?curid=163500", "title": "Hohentübingen", "text": "Hohentübingen\n\nZámek Hohentübingen se nachází v centru města Tübingen.\n\nTvoří jej komplex středověkého hradu, novodobé rezidence a zemské pevnosti. Byl postaven roku 1037 a patřil místním falckrabatům, pozdějším vévodům Würtemberským, kteří jej užívali jako jedno ze svých sídel. Poprvé je zmiňován, stejně jako město, roku 1078 a to jako \"castrum twingia\". V 16. století byl výrazně rozšířen. V roce 1647 byl obležen Francouzi, kteří vypálili jednu z jeho věží.\n\nOd roku 1994 je hrad volně přístupný veřejnosti. V současnosti zde sídlí část fakulty kulturních věd Univerzity Eberharda Karla (Institut pravěké a středověké historie, Institut pro klasickou archeologii s numismatickým pracovištěm, Egyptologický institut, Staroorientální seminář a Etnologický seminář) a univerzitní muzeum s velkou expozicí především sádrových kopií antických soch a archeologickou expozicí.\n\n"}
{"id": "163505", "url": "https://cs.wikipedia.org/wiki?curid=163505", "title": "Camilo José Cela", "text": "Camilo José Cela\n\nDon Camilo José de Cela y Trulock (11. května 1916, Iria Flavia (Padrón), Španělsko – 17. ledna 2002, Madrid) byl španělský spisovatel. Studoval na madridské univerzitě. V roce 1989 mu byla udělena Nobelova cena za literaturu. Jeho nejproslulejší kniha je román \"Rodina Pascuala Duarta\" (španělsky \"La familia de Pascual Duarte\", 1942).\n\n"}
{"id": "163507", "url": "https://cs.wikipedia.org/wiki?curid=163507", "title": "Budovatelská strategie", "text": "Budovatelská strategie\n\nBudovatelská strategie je podžánr strategické počítačové hry, ve které se hráč soustředí na budování (a ekonomiku) místo na boj. Nejtypičtější představitelé jsou hry, ve kterých hráč jako plánovač a vůdce řídí město a usiluje o jeho rozkvět. Pohled na město bývá zobrazen z ptačí perspektivy. Na centrální město může být navázáno i řízení vztahů s okolím (jinými městy, zeměmi), které se realizuje zpravidla na zvláštní dvourozměrné mapě. Hráč rozhoduje o umístění budov, pracovních prioritách, struktuře rozpočtu, vývozu, dovozu a podobných záležitostech, zatímco vlastní činnost (stavba budov, těžba surovin) je prováděna autonomně obyvateli města, které hráč nemůže přímo ovládat (tzv. NPC). Hráč jim svojí řídící činností na globální úrovni vytváří podmínky a stimuluje je k určitým aktivitám.\n\nKromě stavění měst se do budovatelských strategií řadí i další ekonomické simulace jako Transport Tycoon. Příbuznou kategorií jsou hry na boha, ve kterých je hráč bohem starajícím se o své věřící: některé z nich ovšem přes rozsáhlé budovatelské prvky mohou mít bojový cíl.\n\nOd ostatních počítačových her se budovatelské strategie odlišuje těmito prvky:\n\nPři budování města musí hráč uspokojovat potřeby a přání obyvatel budováním zařízení pro zabezpečení jídla, vody, ubytování, pracovních příležitostí, zdraví, bezpečnosti, duchovních potřeb a zábavy. Je-li úspěšný, obyvatelé města zvyšují svoji životní úroveň a mají vyšší požadavky na kvalitu života (luxusní zboží, zábava, kultura, snižování znečištění životního prostředí apod.).\n\nZa předchůdce žánru budovatelských strategií lze považovat hru \"Utopia\" z roku 1982. Z důvodů tehdejších technických omezení zobrazovala dva ostrovy a na každém z nich bylo asi 16 míst k vybudování škol, továren apod. Hráčovo skóre se odvíjelo od kvality života obyvatel ostrovů. První plnohodnotnou budovatelskou strategií byla však až hra \"SimCity\" z roku 1989, která na rozdíl od jiných her zaměřených na docílení vítězství umožnila soustavné budování města, v němž se mohly odrazit hráčovy představy, a to jak ohledně vlastní podoby města, tak i ohledně způsobu zajištění jeho hospodářské prosperity. Dosažení konkrétních požadavků k vítězství bylo nahrazeno jinými indikátory úspěchu – vyrovnaným rozpočtem a spokojeností obyvatel města. Popularita hry umožnila vznik dalších pokračování.\n\nDalší rozmach popularity budovatelských strategií je spojen se hrou \"Caesar\" z roku 1993. Ve hře se buduje starověký Řím, elektřina a hromadná doprava SimCity je nahrazena akvadukty a cestami. Na úspěch hry navázala další pokračování (Caesar II v roce 1996, Caesar III v roce 1998 a Caesar IV v roce 2006) a další hry zasazené do starověku jiných národů:\n\nV roce 1993 byla také vydána hra Stronghold, která byla uváděna jako spojení SimCity a Dungeons & Dragons v 3D. Hra obsahovala prvky realtimové strategie v situaci, kdy město bylo napadeno nepřáteli, v budovacích fázích bylo možno stavět jedinečné budovy lidí, elfů a trpaslíků. Po technické stránce se nejednalo o skutečné trojrozměrné zobrazení, hra pouze chytrým způsobem využívala možností dvojrozměrné grafiky.\n\n\n"}
{"id": "163518", "url": "https://cs.wikipedia.org/wiki?curid=163518", "title": "Rožmitál (Broumov)", "text": "Rožmitál (Broumov)\n\nRožmitál (německy \"Rosenthal\") je vesnice v okrese Náchod, dnes je součástí města Broumov. \n\nDomy ve vesnici jsou postaveny převážně podél silnice, která tvoří osu obce. Tím je obec silně protažena severojižním směrem. První zmínka o Rožmitálu je z roku 1359. Obec nikdy neměla kostel, byly zde pouze tři kaple, ze kterých se dochovala pouze jedna. V horní části obce, pod Javořími horami je dodnes činný lom na melafyr, v kterém se dají najít i polodrahokamy. Obcí protéká Rožmitálský potok, který se v dolní části obce vlévá do Černého potoka. Směrem na Šonov najdeme lesní komplex o velikosti zhruba 50 ha, zvaný Farský les (německy \"Pfarrbusch\").\n\n\n\n\n\n"}
{"id": "163519", "url": "https://cs.wikipedia.org/wiki?curid=163519", "title": "Pastelka", "text": "Pastelka\n\nPastelka neboli pastelová tužka, je zvláštní druh psací potřeby respektive tužky, která umožňuje psát či kreslit barevně. Vyrábí se v celé barevné škále od bílé po černou. Představuje jeden ze základních nástrojů pro kreslení. Pastelky se vyrábí v provedení vodostálém a akvarelovém.\n\nObal pastelky je zhotoven převážně ze dřeva, ale vyskytuje se i v plastovém provedení. V současnosti je trend přidávat do náplně pastelek pojivo, které zabraňuje jejich snadnému zlomení a pastelky se tak stávají odolnější proti mechanickému poškození. Pro jejich správnou funkci je nutno vybrousit jejich hrot do špičky pomocí vhodného nástroje jako je ořezávátko, brusný papír či nůž.\n\nJako základní varianta se vyrábí pětibarevné kombinace (žlutá, červená, zelená, modrá, černá), ale na trhu je možno zakoupit nesčetná balení obsahující mnoho desítek barev. Ve zvláštních případech se vyrábí zvýrazňující barvy i pastelky, které mají mixovanou tuhu, takže při jejím psaní se postupně mění barva, která se objevuje na popisované ploše.\n\nMezi největší české výrobce pastelek patří firma Koh-i-Noor Hardtmuth.\n\nPastelky je možno dělit na několik druhů. Samotný výraz pastelka nejlépe vystihuje výše zmiňovanou variantu s dřevěným obalem. V zahraničí běžnější pastelky bez obalu jsou u nás nejčastěji označovány výrazem progressa.\n"}
{"id": "163521", "url": "https://cs.wikipedia.org/wiki?curid=163521", "title": "Zdenka Baldová", "text": "Zdenka Baldová\n\nZdenka Baldová, rozená Zdeňka Balašová, provdaná Hilarová (20. února 1885 Česká Třebová – 26. září 1958 Praha), byla česká herečka, manželka režiséra PhDr. Karla Hugo Hilara.\n\nZačínala hrát již během svých studií na průmyslové škole v různých ochotnických souborech (např. v žižkovském Pokroku), v roce 1907 byla přijata do Městského divadla na Královských Vinohradech, což je dnešní Divadlo na Vinohradech. Zde se seznámila i se svým manželem, za něhož se v roce 1922 provdala. Karla Hugo Hilara následovala i při jeho odchodu do Národního divadla (1922), zde působila prakticky až do své smrti.\n\nSvou hereckou kariéru začala jako představitelka naivních dívek, později milovnic. Vystupovala i jako subreta v operetách, často hrála v konverzačních hrách. Díky vlivu svého manžela se postupně stala nejprve výbornou realistickou herečkou, teprve po jeho smrti v roce 1935 se začala proměňovat ve velmi výraznou, osobitou a temperamentní komickou herečku, jež byla schopna i satirické hyperboly a šťavnatého naturalismu. \n\nV Národním divadle proslula i mezi svými hereckými kolegy svými přeřeknutími a jevištními brepty, které ve svých humoristických knihách posléze natrvalo zachytil její mladý herecký kolega Bohumil Bezouška.\n\nObvykle tvořila své role realisticky, později pod vlivem svého manžela i částečně expresionisticky. Na vrcholu její herecké dráhy dostala její komika hlubší význam, hrála např. v ruských klasických hrách (\"Výnosné místo\", \"Tekla Ivanovna\", Gogolovy hry). \n\nOd roku 1921 působila i ve filmu, jednalo se i o vynikající rozhlasovou herečku. Hrála např. ve filmové verzi hry \"Morálka paní Dulské\" (1958), což byla její patrně vůbec nejznámější a nejhodnotnější filmová role (zároveň i role poslední – týden po premiéře filmu zemřela). \n\nProslavila se též jako \"teta Pa\" ve filmu Eva tropí hlouposti.\n\n\n\n"}
{"id": "163522", "url": "https://cs.wikipedia.org/wiki?curid=163522", "title": "Rudolf Saliger", "text": "Rudolf Saliger\n\nRudolf Saliger (1. února 1873, Leskovec nad Moravicí – 31. ledna 1958, Vídeň) byl inženýr, doktor technických věd a dvorní rada. Byl rektorem Technické univerzity ve Vídni.\n\nZabýval se studiem statiky, byl průkopníkem železobetonových staveb.\n\n\n"}
{"id": "163524", "url": "https://cs.wikipedia.org/wiki?curid=163524", "title": "Vojtěch Birnbaum", "text": "Vojtěch Birnbaum\n\nVojtěch Birnbaum (7. ledna 1877 Döbling – 30. května 1934 Praha) byl český historik umění.\n\nNarodil se ve vídeňském Ober-Döblingu, pokřtěn byl jako Adalbert. Otcem Vojtěcha Birnbauma byl inženýr a stavitel železniční tratě Adalbert Birnbaum. Po jeho předčasné smrti v roce 1881 se vdova Božena Birnbaumová odstěhovala se svými dvěma dětmi do Poděbrad, kde se záhy (v květnu 1883) provdala za lékaře Bohumila Boučka, jednoho z hlavních iniciátorů založení poděbradských lázní.\n\nKe studiu archeologie a dějin umění Birnbauma přivedli jeho kmotr, historik Jaroslav Goll a matčin bratr, sochař Bohuslav Schnirch. Po absolvování dvou semestrů na Karlo-Ferdinandově univerzitě odešel roku 1897 do Vídně, kde studoval mimo jiné u Franze Wickhoffa a Aloise Riegla. Jako Wickhoffův asistent působil ve Vídni tehdy také jen o málo starší Max Dvořák. Disertační práci na téma starokřesťanské sakrální architektury (\"Der Altchrisltiche Kirchenbau und seinem Verhältnis zur römischen Profabaukunst\") obhájil v roce 1904. Poté strávil deset let jako soukromý učenec v Itálii. Roku 1916 vyšel tiskem I. díl jeho \"Ravennské architektury\", druhý díl zůstal nerealizován. Roku 1919 se touto prací habilitoval na Univerzitě Karlově v Praze. V roce 1922 se stal mimořádným, o šest let později řádným profesorem dějin umění a ředitelem Ústavu pro dějiny umění na Univerzitě Karlově a před svou smrtí i děkanem filozofické fakulty UK.\n\nOd roku 1917 byl konzervátorem pro okres Kolín v Centrální komisi pro ochranu památek ve Vídni. V letech 1914-1934 byl činný v Klubu za starou Prahu, 1928-29 byl předsedou Klubu.\n\nPo příchodu do Prahy zaujal Birnbauma český středověk, nejprve architektura románská a v návaznosti na ni také gotika. S Josefem Strzygowským vedl v polovině dvacátých let polemiku o původu a počátcích románské architektury v Čechách. Připravoval monografii o Petru Parléřovi, kterou však kromě řady článků na toto téma nerealizoval. Značný zájem věnoval také památkové péči a metodologii dějin umění. Jako pedagog vychoval a ovlivnil množství studentů (přede všemi František Kovárna, Václav Richter, Oldřich Stefan), kteří poté obvykle dále rozvíjeli odkaz Vídeňské školy dějin umění.\n\nByl pohřben do rodinné hrobky v Poděbradech.\n\nJe autorem tzv. „barokní teorie“, podle níž každý umělecký sloh své působení končí „barokní“ fází. Podle této teorie závěrečná „barokní“ fáze následuje po úvodním období „klasicismu“. Birnbaum tak (poměrně trefně) formuloval vznik a vývoj slohu jako cyklické střídání „klasicismů“ a „baroků“, přičemž po „barokní“ fázi vždy následuje „klasicistní“ fáze nového slohu. „Klasicismus“ je zde chápán jako „přísná“ či „dogmatická“ fáze nového slohu, kdy jsou nejprve vytvořena přesná pravidla a ta jsou pak poměrně striktně dodržována. Sloh se tak odehrává vlastně uvnitř těchto pravidel. „Barokní“ fáze slohu nastává ve chvíli, kdy se samotná pravidla slohu stanou překážkou vývoje a začne proto docházet k jejich porušování, zpochybňování a destruování. Toto porušování pravidel pochopitelně postupně vede k celkové destrukci slohového výrazového rámce a proto je nakonec nutné přistoupit k budování slohu nového.\n\nPlatnost své teorie dokládal Vojtěch Birnbaum na parléřovské architektuře, především na pražské Katedrále svatého Víta s tím, že Parléř ve své architektuře používá prvky překračující a v podstatě negující principy gotické architektury, tak jak byly stanoveny v Ile-de-France v období francouzského krále Ludvíka IX. zvaného Svatý. Prvky v podstatě aplikované „barokním“ způsobem. Podobně lze koneckonců vysledovat tyto „barokní“ prvky například i v sochařství krásného slohu, nemluvě už o architektuře vysloveně pozdněgotické, jakou je například tvorba Benedikta Rejta.\n\nTato teorie je ve své základní poloze dnes už překonána, což však neznamená, že je překonána samotná myšlenka „barokního principu“. Ten je naopak stále platný, ovšem je potřeba jej dnes aplikovat v kontextech dalších teorií a modelů, takže například v jedné fázi určitého slohu můžeme sledovat charakteristiky „klasicismu“ i „baroku“ probíhající současně.\n\n\n\n"}
{"id": "163525", "url": "https://cs.wikipedia.org/wiki?curid=163525", "title": "Bajram Curri (město)", "text": "Bajram Curri (město)\n\nBajram Curri je město v severní části Albánie, poblíž hranice s Kosovem. Město je pojmenováno podle národního hrdiny Bajrama Curriho. V roce 2004 zde žilo přibližně 7 500 obyvatel.\n"}
{"id": "163527", "url": "https://cs.wikipedia.org/wiki?curid=163527", "title": "Olga Skálová", "text": "Olga Skálová\n\nNárodní umělkyně Olga Skálová (* 25. dubna 1928 Brno) je česká tanečnice, choreografka, baletní mistryně a pedagožka.\n\nZačínala v sedmi letech v brněnské baletní škole Ivo Váni Psoty pod vedením A. M. Tymichové, Miry Figarové a Zory Šemberové. Své první angažmá získala ve Státním divadle v Brně v roce 1943, kde působila takřka deset let s výjimkou totálního nasazení v letech 1944 – 1945. V roce 1952 přešla do Národního divadla v Praze, kde její umění získávalo na reprezentativnosti. Její první rolí v Národním divadle v Praze byla sólová variace v prvním jednání baletu Labutí jezero.\n\nSkálová působila jako všestranná baletní heroina, představitelka hlavně statečných, energických a mravně silných žen. Měla dokonalou technickou průpravu a vynikající tělesné dispozice, které ji umožňovaly své role obdařit detailním, psychologicky přesvědčivým zpracováním.\n\nV roce 1957 odcestovala na šestiměsíční stáž do moskevského baletního učiliště Velkého divadla, kde studovala pod vedením profesorky Sulamif Messererové, tety slavné Maji Plisecké.\n\nJejí nejznámější role byly vytvořeny v Praze pod choreografickým vedením Jiřího Němečka (Odetta a Odilie v Čajkovského Labutím jezeře, role v Prokofjevových baletech, Zobeida v Rimského-Korzakově Šeherezádě, atd.) Velmi cenné byly i její role v choreografiích Jiřího Blažka (Frigie v Chačuturjanově Spartaku, Mefistofela v Doktoru Faustovi apod.) Hrála i se svým manželem Viktorem Malcevem (Desdemona v Othellovi). V Národním divadle působila až do svého odchodu do důchodu v roce 1975.\n\nOd roku 1969 učila externě na Taneční konzervatoři v Praze. Často hostovala v zahraničí (Itálie, SSSR, Španělsko, NDR, Polsko, Kuba, aj.), angažovala se i v politických organizacích umělců (Svaz českých dramatických umělců). V 70. letech se začala orientovat na vlastní choreografickou činnost. V polovině 70. let odešla z Prahy a vrátila se zpět do Brna kvůli svému druhému manželovi, jímž se stal prof. MUDr. Jaromír Vašků, DrSc., vedoucí katedry patologické fyziologie Lékařské fakulty v Brně.V brněnském baletu působila nejdříve jako baletní mistryně. Za tři roky nato, v roce 1977, se stala uměleckou šéfovou. Působila i jako profesorka klasického tance na brněnské konzervatoři.\n\n\n"}
{"id": "163530", "url": "https://cs.wikipedia.org/wiki?curid=163530", "title": "Ballsh", "text": "Ballsh\n\nBallsh (albánsky: \"Ballsh\" nebo \"Ballshi\") je město nacházející se v jižní části Albánie. V okolí města se nacházejí ropná pole a za éry komunismu zde byly vybudovány ropné studny, nicméně jen část z nich je dnes funkční.\n"}
{"id": "163532", "url": "https://cs.wikipedia.org/wiki?curid=163532", "title": "Bajram Curri", "text": "Bajram Curri\n\nBajram Curri (1862 – 29. března 1925) byl albánský nacionalista původem z Kosova.\n\nV roce 1912 úspěšně bojoval proti Osmanské říši, jejíž součástí tehdy byla i Albánie.\n\nPo první světové válce se v obnovené Albánii stal ministrem a velitelem armády. Po rozepřích s tehdejším prezidentem a pozdějším králem Ahmedem Zogu byl vládními jednotkami obklíčen v severoalbánských horách a aby nepadl do zajetí, tak se 29. března 1925 zastřelil.\n\nNa místě, kde zemřel, dnes stojí město Bajram Curri, pojmenované na jeho počest.\n"}
{"id": "163533", "url": "https://cs.wikipedia.org/wiki?curid=163533", "title": "Hipparchos", "text": "Hipparchos\n\nHipparchos z Níkaie (asi 190 – asi 125 př. n. l.) byl jeden z největších antických astronomů, který zvýšil přesnost pozorování a sestavil první veliký katalog hvězd. Je považován za zakladatele trigonometrie, ale ta byla známa již dříve. Na Měsíci je po něm pojmenován kráter Hipparchus ležící na přivrácené polokouli, na Marsu také nese jeden kráter jméno Hipparchus. Jeho jméno nesl také vědecký satelit Hipparcos určený pro sestavení moderního katalogu hvězd.\n\nPocházel z města Nikaie v maloasijské Bithýnii. Část svého života strávil na Rhodu, který byl jedním z tehdejších center vzdělanosti a kde vybudoval astronomickou pozorovatelnu a korespondoval s alexandrijskými učenci, část pak prožil v samotné Alexandrii. Tady se také roku 160 př. n. l. stal ředitelem Múseia (státní akademie věd, kterou založil Ptolemaios II. Filadelfos).\n\nHipparchos zdůrazňoval přesné pozorování a matematické výpočty.\nVymyslel nové přístroje pro měření výšky hvězd, stanovil sklon zemské osy k ekliptice. Určil délku slunečního roku s chybou jen 6 minut. Objevil každoroční nepatrné posouvání jarního bodu po ekliptice (je způsobeno precesí zemské osy). Hodnotu precese (tzv. platonský rok) odhadl na nejvýše 36 000 let, dnešní hodnota je 25 725 let. Upřesnil také vzdálenost Měsíce a Slunce od Země. Pro Měsíc jí určil velmi přesně jako 59 zemských poloměrů.\n\nJeho největším dílem je katalog hvězd, který obsahoval přesné polohy více než 800 stálic, s jejich rozdělením do tříd podle hvězdné velikosti. K vytvoření tohoto katalogu jej přimělo vzplanutí nové hvězdy v souhvězdí Štíra roku 134 př. n. l. Díky tomuto usoudil, že život hvězdy není věčný a že hvězdy po čase zanikají. Katalog se nedochoval, ale máme o něm dobrou představu od Klaudia Ptolemaia, který ho vtělil do vlastního katalogu v \"Almagestu.\"\n\nKolem roku 130 př. n. l. chtěl prověřit heliocentrický model. Vyšel ze správné úvahy, že se poloha hvězd na nočním nebi musí v průběhu roku mírně měnit, pokud je pozorovaná ze Země obíhající kolem Slunce. Příslušná pozorování skutečně provedl, ale nenulovou hodnotu roční paralaxy nenaměřil. Proto heliocentrický model zavrhl.\n\n"}
{"id": "163538", "url": "https://cs.wikipedia.org/wiki?curid=163538", "title": "Aristarchos ze Samu", "text": "Aristarchos ze Samu\n\nAristarchos ze Samu (, asi 310 – 230 př. n. l.) byl řecký matematik a astronom, tvůrce heliocentrického modelu vesmíru. Je po něm pojmenován kráter Aristarchus na Měsíci.\n\nO životě Aristarcha nemáme téměř žádné údaje, neboť žil ve 3. stol. př. n. l. Narodil se na ostrově Samos u pobřeží Malé Asie. Tato oblast byla skutečnou „líhní géniů“. Pocházeli odtud první řečtí filozofové, kteří přestali věřit starým mýtům a pokusili se objasnit, jak vesmír doopravdy vypadá a funguje. Na Samu se narodil i slavný Pythagoras. Jeho následovníci byli skutečnými zakladateli vědeckých úvah o naší planetární soustavě. Jako první si uvědomili, že nelze pouhým pohledem jednoznačně rozhodnout, které těleso se pohybuje a které zůstává v klidu.\n\nJako každý učenec své doby byl Řek a působil v Alexandrii, která se za vlády Ptolemaiovců stala hlavním centrem antické vědy a vzdělanosti. Téměř všechny jeho spisy byly později ztraceny nebo zničeny. Jeho teorie proto známe jen z knih jiných autorů, kteří se o něm zmiňují.\n\nDochoval se jen malý spis \"O velikosti a vzdálenosti Slunce a Měsíce\", který položil první základy pokusům o geometrické změření vzdáleností mezi uvedenými tělesy a naší planetou. Podle spisovatelů byl také vynálezcem mnohých složitých strojů a také komplexnějších slunečních hodin a zavedl pojem velký rok (annus magnus), který se rovnal 2484 rokům.\n\nJe mu také připisováno sestrojení pomůcky skafé (kamenné sluneční hodiny s číselníkem na vnitřní straně duté polokoule a vertikálním ukazatelem s vrcholem uprostřed).\n\nAristarchos také studoval filosofii, zabýval se peripatetickou filosofií, která rozvíjela a bránila Aristotelovy myšlenky.\n\nNejvíce proslul jako zakladatel heliocentrického modelu. Jako první prohlásil, že ve středu soustavy leží nehybné Slunce a Země a planety kolem něj obíhají. Země oběhne kolem Slunce jednou za rok a jednou za den se otočí kolem své osy. V té době bylo známo pět planet, které se pohybovaly nerovnoměrně a někdy se dokonce zastavovaly a několik dní „couvaly“. Astronomové se snažili rozluštit tento proces, na který jim poskytl odpověď až Aristarchův systém.\n\nAristarchos ovšem nepřestal pobuřovat veřejně mínění. Z velikosti zemského stínu na Měsíci při zatmění vyvodil, že Slunce musí být mnohem větší než Země. A poprvé se také pokusil měřením zjistit, jaký je vzájemný poměr velikostí Země, Měsíce a Slunce. Došel k závěru že Měsíc je asi třikrát menší (ve skutečnosti 0,273), kdežto Slunce skoro sedmkrát větší než Země (ve skutečnosti 109krát). Dále také usoudil, že vzdálenost ke Slunci je 19krát větší než vzdálenost k Měsíci (ve skutečnosti 395krát). To jsou sice velmi nepřesná čísla, protože Aristarchos silně podcenil velikost a tudíž i vzdálenost Slunce, ale metoda, kterou použil, byla správná. Přesnější měření bylo provedeno až v 17. století. K dovršení všeho Aristarchos prohlásil, že vesmír je nekonečný a hvězdy jsou jiná Slunce. To byly kacířské myšlenky a Aristarchos byl obžalován z bezbožnosti. Jeho model byl zamítnut a posléze na dlouho zapomenut.\n\nTrvalo pak více než 17 staletí, než polský astronom Mikuláš Koperník (1473–1543) myšlenku Aristarcha ze Samu znovuobjevil a dal Řekovi za pravdu. Proto bývá někdy Aristarchos zván starověkým Koperníkem.\n"}
{"id": "163546", "url": "https://cs.wikipedia.org/wiki?curid=163546", "title": "Tampa", "text": "Tampa\n\nTampa je třetí největší město amerického státu Florida (po městech Jacksonville a Miami). Město mělo v roce 2005 333 040 obyvatel, celá metropolitní oblast 2,7 milionu obyvatel. Stejně jako u ostatních měst na Floridě, je i ekonomika Tampy založena na službách a turismu. Tampa je známá díky hokejovému týmu Tampa Bay Lightning, týmu amerického fotbalu (NFL) Tampa Bay Buccaneers, nebo zabavným parkům Busch Gardens a The Water Park. Leteckou dopravu poskytuje letiště Tampa a nachází se zde také MacDillova letecká základna\n\nPodle sčítání lidu z roku 2010 zde žilo 335 709 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 23,1% populace.\n"}
{"id": "163556", "url": "https://cs.wikipedia.org/wiki?curid=163556", "title": "Hana Heřmánková", "text": "Hana Heřmánková\n\nHana Heřmánková, rozená Hana Vávrová (* 1. března 1963 Praha) je česká moderátorka, bývalá TV hlasatelka a divadelní manažerka Divadla Bez zábradlí.\n\nSpolu s manželem, hercem Karlem Heřmánkem, mají tři kluky. Spolu se starají o chod Divadla Bez zábradlí, které provozuje i Městské divadlo v Karlových Varech. Když začali synové Kája a Pepa chodit do školy, vyprosili si na rodičích dalšího sourozence, a tak přibyl František.\n\nHana Heřmánková (rozená Hana Vávrová) měla sestru Danu Vávrovou (9. srpna 1967, Praha – 5. února 2009, Mnichov), která je známá jako Leontýnka z filmu Ať žijí duchové! Dana se provdala do Německa, kde hrála hlavně ve filmech svého muže.\n\nDo doby, než se Haně Heřmánkové narodili synové, měla spoustu práce nejen jako hlasatelka, uváděla i pořady, které se natáčely. Pracovala jako moderátorka rozhlasové stanice Frekvence 1 v pořadech pro ženy, zahrála si i ve filmu. Dělala přímé přenosy i velké pořady, koncerty, dokonce si vyzkoušela televizního Silvestra. V roce 1992 se stala držitelkou ceny diváků TýTý v kategorii nejoblíbenější televizní hlasatel.\n\nV současné době se kromě povinností manažerky dvou divadel a matky tří dětí věnuje i televiznímu pořadu pro ženy Sama doma, kde se střídá s ostatními TV moderátorkami. Je členkou správní rady nadačního fondu Slunce, který pomáhá mentálně postiženým dětem a dospělým. Nyní je navíc i ředitelkou Festivalu slovenského divadla, který je uváděn každoročně právě v divadle Bez zábradlí.\n\n"}
{"id": "163557", "url": "https://cs.wikipedia.org/wiki?curid=163557", "title": "Peep (album)", "text": "Peep (album)\n\nPeep je debutové album finské rockové skupiny The Rasmus (dříve Rasmus). Vydali ho v roce 1996 ve Finsku, Estonsku a Rusku. Později i v dalších zemích, například v Německu.\n\n"}
{"id": "163559", "url": "https://cs.wikipedia.org/wiki?curid=163559", "title": "Jiří Pehe", "text": "Jiří Pehe\n\nJiří Pehe (* 26. srpna 1955 Rokycany) je český politolog, spisovatel a politický komentátor.\n\nVystudoval gymnázium a Právnickou a Filozofickou fakultu Univerzity Karlovy v Praze.\nV roce 1981 emigroval z ČSSR přes Jugoslávii do Itálie a posléze do USA, kde dostal politický azyl. Od 24. října 1987 byl veden v systému evidence zájmových osob StB. V emigraci v roce 1985 ukončil studia na Škole mezinárodních vztahů na Kolumbijské univerzitě v New Yorku. Od roku 1985 pracoval jako ředitel východoevropských studií v lidsko-právní organizaci Freedom House a přispíval do časopisů i deníků, včetně \"New York Times\". V letech 1988 až 1994 pracoval jako šéf analytického odboru pro Střední Evropu ve Výzkumném ústavu Rádia Svobodná Evropa v Mnichově. V letech 1995 až 1997 byl šéfem analytického odboru Open Media Research Institute v Praze. V letech 1997 až 1999 byl ředitelem Politického odboru Kanceláře prezidenta republiky Václava Havla. Angažoval se jako spoluzakladatel občanského hnutí Impuls 99.\n\nOd roku 1999 je ředitelem New York University Prague. Vede pražský Institut pro demokracii a kulturu Newyorské univerzity (PIDEC). V letech 1997 až 2008 byl členem programového výboru a správní rady Nadace Forum 2000, která organizuje pravidelné mezinárodní konference. Od května 2002 byl sedm let členem správní rady Nadace Michaela Kocába, která spravuje 29 milionů korun pocházejících podle policejního vyšetřovatele Václava Lásky z vytunelovaného fondu TREND.\n\nOd roku 2005 do roku 2008 byl členem správní rady Open Society Fund. Od roku 2007 je členem správní rady americké nadace Trust for Civil Society in Central Europe. V roce 2011 byl, spolu s Vítem Klepárníkem a Bohuslavem Sobotkou, jedním ze zakladatelů think-tanku CESTA Centrum pro sociálně-tržní ekonomiku a otevřenou demokracii.\n\nPíše články a analytické studie pro americké, české a německé deníky a vědecké časopisy. Je autorem šesti knih, z toho dvou románů. V letech 2004 až 2010 byl předsedou redakční rady čtvrtletníku \"Přítomnost\", který se zaměřuje na politický a kulturní vývoj ve střední Evropě.\n\n\n\n"}
{"id": "163560", "url": "https://cs.wikipedia.org/wiki?curid=163560", "title": "Takeaki Enomoto", "text": "Takeaki Enomoto\n\nTakeaki Enomoto (: ; \"Enomoto Takeaki\", 5. října 1836 – 26. října 1908) byl japonský admirál věrný Tokugawskému šógunátu, který bojoval proti nové vládě Meidži až do konce války Bošin, ale který jí později sloužil. V roce 1868 byl prezidentem krátkodobého státního útvaru Republiky Ezo.\n\n"}
{"id": "163561", "url": "https://cs.wikipedia.org/wiki?curid=163561", "title": "Playboys", "text": "Playboys\n\nPlayboys je druhé studiové album skupiny The Rasmus. Vyšlo v roce 1997.\n\n"}
{"id": "163563", "url": "https://cs.wikipedia.org/wiki?curid=163563", "title": "Fundamentální analýza", "text": "Fundamentální analýza\n\nAkciové instrumenty se obchodují na finančních trzích. Z držby akcie mohou plynout investorovi 2 formy výnosu, a to důchod (nejčastěji ve formě dividendy) a kapitálový zisk, či ztráta díky pohybu kurzů. Je logické, že se každý investor snaží získat co největší výnosy. K tomu napomáhají různé analytické přístupy, které se snaží vysvětlit minulé vývoje akciových kurzů, předpovídat jejich pohyb do budoucnosti, či poskytnout investorovi správný čas k nákupu, respektive prodeji instrumentu. Během dlouhé historie se vyvinuly 3 hlavní přístupy k oceňování akciových instrumentů:\n\n\nLze rozlišit 3 stupně fundamentální analýzy:\n\nGlobální fundamentální analýza se zabývá vlivem celého trhu a ekonomiky na akciové kurzy. Během vývoje hospodářského cyklu lze vysledovat různé druhy indikátorů, které vypovídají o průběhu ekonomiky a lze je nepřímo užít i k prognóze akciových trhů. Tyto indikátory lze rozdělit na předbíhající, pokrývající a zpožděné. Mezi \"předbíhající\" faktory patří vývoj peněžní nabídky, vývoj akciových kurzů, index spotřebitelských očekávání, změna v počtu poskytovaných firemních a spotřebitelských úvěrů, vývoj cash flow aj. Během historie bylo zjištěno, že tyto indikátory předbíhají vrchol hospodářského cyklu více, než jeho dno, což může být pro investora vhodná informace. Samotný faktor vývoj akciových trhů ovšem sám patří mezi vedoucí signály, proto většinu ostatních zmíněných ukazatelů nelze pro prognózu kurzů použít. Jediným faktorem, který se vyvíjí ještě dříve, než akciové kurzy, je vývoj peněžní nabídky. Proto lze užít tohoto nástroje měnové politiky k prognóze kurzů. Pro úplnost je vhodné zmínit, že mezi pokrývající faktory řadíme zejména HDP, objem průmyslové produkce, tržby za vyrobené a prodané zboží a \"zpožďující\" indikátory lze prezentovat například průměrnou dobou trvání nezaměstnanosti, index spotřebitelských cen atd.\n\nVývoj hospodářského cyklu lze popsat makroekonomickými agregáty jako: vývoj HDP, úrokových měr, inflace, peněžní zásoby aj. Během let byla vysledována závislost vývoje akciových kurzů na těchto veličinách. Určitou roli zde hraje i stát a jeho daňová a subvenční politika. Nutno je brát také v úvahu politické, ekonomické šoky, války, přírodní pohromy atd.\n\nPokud chce investor dosahovat nadprůměrných zisků z držby akcie, měl by chápat reakce ceny v závislosti na ekonomickém cyklu a umět si správně vyložit vývoj makroekonomických veličin.\n\nTento vztah je kladný. Skutečně, s růstem HDP rostou i akciové kurzy. Je zde ovšem jeden zásadní problém: Jak již bylo zmíněno, akciové kurzy hrají roli předbíhajícího indikátoru a reálný výstup ekonomiky předbíhají o 3 až 9 měsíců. Vše je dáno skutečností, že cena akcie odráží budoucí zisky. Pokud tedy investoři například předpokládají pozitivní vývoj HDP, nakupují akcie, jimž roste hodnota. Růst akciových trhů poté podněcuje vlnu optimizmu a ovlivňuje chování firem i spotřebitelů. To poté vede k vyšší investiční činnosti a nakonec skutečně ovlivní reálný výstup ekonomiky. Naproti tomu pokles akciových trhů ve svém efektu potlačí investice, zvýší cítění rizika, což se nakonec projeví v útlumu činnosti a nižším výstupu.\n\nSilný negativní vztah. Mnohé studie naměřily silnou nepřímou závislost mezi těmito dvěma veličinami, tedy při růstu úrokových měr klesají akciové kurzy a naopak. Nabízí se několik vysvětlení tohoto vztahu.\n\n\n\n\nMírný negativní vztah. Někteří ekonomové tvrdí, že tento vztah je pouze zprostředkovaný a samostatná závislost mezi těmito veličinami neexistuje. Nicméně existuje několik hypotéz, proč se tomu tak děje. Nárůst inflace se často objevuje na konci hospodářského cyklu, kdy se mohou objevovat známky přehřívání ekonomiky; je tedy často doprovázen růstem úrokových měr v rámci měnové politiky centrální banky, (viz minulý odstavec) proto investoři do budoucna očekávají pokles akciových kurzů.\n\nHypotéza peněžní iluze předpokládá, že mnozí investoři nerozlišují mezi nominální a reálnou úrokovou mírou. Nominální úroková míra je totiž dána součtem reálné úrokové míry a inflace. Pokud investor užije jako diskontního faktoru nominální úrokovou míru, dochází k podhodnocení akcie.\n\nDalší vysvětlení lze nalézt v účetnictví. Ve finančním účetnictví je majetek vykazován v historických hodnotách. Tyto hodnoty jsou výrazně nižší, než reálná hodnota, která právě roste kvůli inflaci. Proto často dochází k podhodnocení nákladové položky odpisů, které jsou odčitatelnou položkou daňového základu, to nakonec vede k vyššímu daňovému zatížení a nižším ziskům podniku. Podobně mohou být ovlivněny inflací i zásoby, jejichž náklady při vyskladnění ovlivní daňové zatížení podniku. Obdobný vliv na zisk můžou mít i úrokové náklady. Pokud společnost nemá zajištěný fixní úrok z cizího kapitálu, může dojít k jeho růstu v období inflace. Růst úrokových nákladů pak ovlivní nejen daňový základ, ale i čistý zisk. Nutno podotknout, že v účetnictví má vliv na celkový zisk i způsob ocenění majetku a zásob, rozsah úvěru apod.\n\nJe třeba zdůraznit, že zmíněná mírně negativní korelace mezi akciovým indexem a inflací byla naměřena v USA v 50.–80. letech 20. století, neplatí obecně. Ba naopak, jak je vidět v případě extrémní inflace, tj. hyperinflace, např. v Německu 1922–1923 či v Brazílii 1985–1994, nominálně rostou akcie rovněž o stejné řády jako zboží a služby. Přičemž i reálně mohou mít velmi slušný výnos. Akcie jsou tedy v zásadě ochrana před inflací, na rozdíl od dluhopisů.\n\nVývoj peněžní nabídky má tu vlastnost, že předbíhá i vývoj akciových kurzů. Vztah mezi těmito veličinami je v krátkém období pozitivní. To lze vysvětlit efektem likvidity. Pokud se zvýší peněžní zásoba, investoři a ostatní subjekty působící na kapitálovém trhu pociťují nadbytek finančních prostředků, jež poté mohou investovat do zbytných statků, jako například akcie. Dalším faktem je, že růst peněžní nabídky snižuje krátkodobou úrokovou míru, což vede k růstu akcie (viz Vztah akciových kurzů a vývoje úrokových měr).\n\nVztah akciových kurzů a peněžní zásoby je pozitivní zejména v dlouhém období. Dlouhodobý růst objemu peněz v ekonomice se nakonec vždy bezpečně postará v dlouhém období o růst akciového indexu.\n\nPokud je růst peněžní zásoby rychlý extrémně, nastává hyperinflace a o růst cen akcií je postaráno okamžitě.\n\nJak lze očekávat, politické, ekonomické šoky, pohromy a války ovlivňují akciové kurzy negativně. Jelikož se jedná o neočekávané události, je velice obtížné jakkoliv prognózovat jejich výskyt. Z novodobé historie lze zmínit teroristické útoky (New York, Londýn), hypoteční krize v USA jako jeden z důvodů recese, v České republice měla výrazný negativní dopad demise vlády v roce 1997 atd.\n\nOdvětvová analýza zkoumá specifika a vztahy v odvětví, ve kterém daná společnost působí a jejich vliv na kurzy. Důležitou roli zde hrají faktory jako citlivost odvětví na hospodářský cyklus, životní cyklus daného odvětví, či struktura trhu a regulace v odvětví.\n\nKaždé odvětví, ve kterém firma operuje, reaguje na hospodářský cyklus jinak. Vývoj ekonomiky s různou intenzitou působí na ziskovost společnosti a tím i na cenu akcie. Veškerá odvětví lze poté rozdělit do 3 základních skupin:\n\nDo této skupiny se zařazují všechny firmy, které produkují statky zbytné spotřeby, tedy výrobky a služby, jejichž spotřeba není nutná a lze ji odložit do budoucna. Cena akcie se poté vyvíjí podobně jako hospodářský cyklus. V období konjunktury mají společnosti vysoké tržby, marže a zisky, naopak v období recese poptávka po jejich produktech výrazně klesá. Jako příklad lze uvézt stavebnictví, automobilový průmysl, cestovní ruch, elektrotechnický průmysl.\n\nSem lze zahrnout společnosti, které produkují statky nezbytné spotřeby (nulová cenová elasticita), či návykové produkty. Patří sem například potravinářské produkty, farmaceutický průmysl, tabákový průmysl a výroba alkoholických nápojů. Výše tržeb a zisků těchto firem proto není příliš ovlivněna hospodářským cyklem a akciové kurzy na něj reagují jen ve velice omezené míře.\n\nDo této skupiny lze zařadit odvětví, která profitují během recese. Firmy z anticyklických odvětí produkují levnější substituty drahých produktů, v období ekonomického poklesu pak stoupá poptávka po těchto laciných výrobcích a službách a firmy dočasně dosahují vyšších zisků: Například levné oděvy, obuv a potraviny nahrazující drahé výrobky, či televizní společnosti, které svým vysíláním nahrazují dražší formy zábavy.\n\nKaždé odvětví prochází jistými fázemi svého životního cyklu. Vývoj tržeb, ziskovosti odvětví a ceny akcie pak zásadně závisí na tom, v jaké fázi cyklu se nachází. Ten lze rozdělit na 4 etapy:\n\nSpolečnost produkuje nové, či silně inovované produkty. Po těchto statcích prudce narůstá poptávka, firmy mohou dosahovat nadprůměrných zisků. To je však lákadlo pro stále rostoucí konkurenci, která nemůže zaručit silnou a stálou pozici žádné firmě a mnoho podniků v této periodě zkrachuje. Proto zde investor může dosahovat mimořádných výnosů, což je ale kompenzováno vyšším rizikem. Jako typický příklad pionýrské fáze lze uvézt boom ve výpočetní technice v průběhu 90. let.\n\nDochází ke stabilizaci odvětví, firmy, které přečkaly poinýrskou fázi již mají poměrně pevné místo na trhu, které si nyní upevňují. Poptávka po produktech zůstává poměrně vysoká, nicméně již stoupá klesajícím tempem. Tržby a zisky společností nekolísají tolik, jako v 1. fázi a proto je méně obtížné prognózovat vývoj kurzů zmíněných firem. \n\nNa trhu se nacházejí silné firmy, které mají zavedené jméno na trhu. Vývoj tržeb, marží a zisku je stabilní, pro analytika je poté jednodušší prognózovat vývoj kurzů. Tato fáze se vyznačuje nízkými výnosy a postupně rostoucími náklady, zejména na marketing a propagaci produktů. Některé společnosti zde již nevidí budoucnost a odvětví postupně opouštějí.\n\nNa fázi stability může navazovat období útlumu, kdy odvětví zastarává, objem produkce pozvolna klesá a firmy zde ukončují činnost. Může se ovšem stát, že výrobek projde zásadní inovací a pokud se mu podaří uchytit na trhu a je po něm vysoká poptávka, celé odvětví může být znovu oživeno a opět vstupuje do 1. fáze. Jako příklad lze uvézt výroba malých a úspornějších aut v 80. letech po ropné krizi, která nahradila velká neekonomická vozidla.\n\nVývoj akciových kurzů je také spjat se strukturou trhu daného průmyslu, či služeb. Podle počtu firem v odvětví, charakteru produktu, překážek vstupu do odvětví a způsobu tvorby ceny lze rozlišovat 4 základní typy tržní struktury:\nPro každý typ struktury je potom charakteristický odlišný způsob ohodnocení a ziskovost.\n\nPokud se na trhu nachází jen jedna firma, která zabezpečuje veškerou produkci v daném odvětví, jedná se o monopol. Tato firma sama určuje cenu produktu, vstupu ostatních subjektů na trh brání bariéry, které většinou nelze překonat. Jedná se například o zákonná omezení, či abnormálně vysoké náklady na vstup. Tyto společnosti dosahují nadprůměrných zisků, které mají poměrně stabilní vývoj a akciové kurzy jsou vysoké. Nicméně neexistující konkurence znamená jen malý tlak na snahy o snižování nákladů a efektivnější řízení. Jako příklad lze uvézt poštovní služby, železnice, výroba a rozvod elektrické energie atd.\n\nPro jistá odvětví je typická tzv. oligopolní struktura; na trhu existuje několik málo firem, které mají svou pevnou pozici na trhu, vstupu do odvětví brání jisté bariéry, které sice lze překonat, ale vstup do odvětví je většinou velice nákladný. Jedná se například o vysoké počáteční náklady na vybudování infrastruktury či regulatorní překážky. Cenu stanovuje několik firem, jejich vliv je na její tvorbu podstatný. V oligopolní struktuře dosahují společnosti zpravidla vysokých zisků, nicméně cena akcie je ovlivněna hospodářským cyklem více, než u monopolu. Typickým příkladem jsou bankovnictví a pojišťovnictví, letiště, telekomunikace atd. \n\nMonopolistická konkurence je typická pro odvětví pohostinství, potravinářský průmysl, zemědělství atd. Na trhu se nachází spousta firem, které nabízejí podobný produkt, vstupu na trh brání malé překážky, jako jsou například počáteční náklady na propagaci produktu, ty však lze poměrně lehce překonat. Jednotlivý podnik má jen malý vliv na výslednou cenu. Analýza společnosti je již poměrně obtížná, protože mnoho vstupních veličin pro ocenění má velice kolísavý průběh.\n\nDokonalá konkurence. Na trhu se nachází mnoho malých firem, které vyrábějí stejný, homogenní produkt. V této struktuře takřka neexistují bariéry pro vstup do odvětví, podnik nemá žádné možnosti při určování ceny produktu. Analyzovat takové podniky je v podstatě nemožná a je nutno použít speciálních metod. Jak lze očekávat, ziskovost těchto odvětví je velice nízká\n\nFiremní fundamentální analýza leží na poslední – třetí úrovni fundamentální analýzy a vysvětluje zhruba 30 % pohybu akciového kurzu. Společně s výsledky globální a odvětvové fundamentální analýzy (první a druhý stupeň fundamentální analýzy) se snaží najít a kvantifikovat vnitřní hodnotu akcie (intristic value). Investoři poté porovnávají tuto vnitřní hodnotu akcie s aktuálním kurzem akcie, čímž identifikují nadhodnocené, podhodnocené a správně oceněné akcie. Tento výsledek jim pomáhá při rozhodování, které akcie zahrnout nebo nezahrnout do investičního portfolia (stock picking).\n\nVnitřní hodnota (\"Intrinsic value\") je taková cena akciového titulu, za kterou by se tento titul měl prodávat při splnění všech fundamentálních vlivů.\n\nVnitřní hodnota může být chápána jako:\n\n\n\nV současnosti je nejvíce používaným přístupem k vnitřní hodnotě princip absolutní hodnoty. Vnitřní hodnota akcie je krátkodobě stejná (dlouhodobě se mění v závislosti na změně firemních faktorů), ale aktuální tržní kurz osciluje kolem této vnitřní hodnoty (OBRÁZEK). Je tedy zřejmé, že akciový kurz \"neovlivňuje\" vnitřní hodnotu, ale vnitřní hodnota \"ovlivňuje\" akciový kurz. \nVnitřní hodnota by měla odrážet všechny globální, odvětvové a firemní vlivy. Kvantifikuje se za pomoci různých matematicko-analytických nástrojů a metod a výsledek je porovnáván podle následujícího algoritmu:\n\nK rozhodování investorů by kromě výsledných výpočtů vnitřní hodnoty měly přispět i výsledky finanční analýzy, jako doplňkových ukazatelů při rozhodování. Jedná se zejména o ukazatele rentability, likvidity, zadluženosti a aktivity.\n\nZa účelem uskutečnění podnikatelského nebo investorského záměru s co nejvyšší efektivitou a pravděpodobností se používají růzdé prediktivní metody, založené na odhadech\n\nDividendové diskontní modely (DDM) jsou nejpoužívanější a nejrozšířenější modely sloužící k výpočtu vnitřní hodntoy akcie. Vycházejí z předpokladu, že vnitřní hodnota akcie je dána součtem současných hodnot veškerých budoucích příjmů plynoucích z akcie. Za tyto příjmy jsou považovány dividendy vyplácené k této akcii a případně (v krátkém období) i prodejní kurz akcie. Podle toho dělíme dividendové diskontní modely na modely s nekonečnou dobou držby a modely s konečnou dobou držby. Většina podniká však nevyplácí stálou dividendu, ale její výše je proměnlivá a obyčejně roste. Proto se dividendové diskontní modely dělí na:\n\npro konečný počet let \"N\" (\"P\" je prodejní cena akcie v době \"N\"):\n\nformula_1\n\npro nekonečný počet let (aritmetická posloupnost):\n\nformula_2\n\nkde:\n\nJednostupňové dividendové diskontní modely jsou založeny na předpokladu, že po celé uvažované období držby dividenda roste jednou konstantní měrou \"g\" (odtud jednostupňové modely). Toto je typické především u společností ve fázi dospělosti, které mohou mít stabilnější růst dividendy (na rozdíl od podniků ve fázi růstu).\n\nformula_3\n\nKde D je dividenda v běžném roce (tedy v nynějším roce) a D je dividenda v příštím roce. Výpočet VH začíná od diskontování dividendy v příštím roce.\n\nPro konečný počet let \"N\" platí:\n\nformula_4\n\nPro nekonečný počet let pak platí:\n\nformula_5\n\nTento vzorec je známý jako Gordonův model. O jeho popularizaci se zasloužil M. J. Gordon v roce 1962. Je vhodný předně pro ocenění akcií monopolních společností, neutrálních nebo dospělých společností. Předpoklady Gordonova modelu jsou:\n\nDvoustupňové skokové DDM uvažují dvě rozdílné fáze růstu dividend \"g\" a \"g\", přičemž platí: \"g > g\", kdy \"g\" je považováno za nadprůměrný růst v konečné fázi 1 a \"g\" za normální růst dividendy. Lze říci, že realističtěji zobrazují správnou vnitřní hodnotu akcie. \n\nPro konečnou dobu držby akcie platí:\n\nformula_6\n\nPro nekonečnou dobu držby v 2. období s využitím Gordonova modelu platí:\n\nformula_7\n\nLze zkonstruovat třístupňový lineární dividendový diskontní model, který má tři fáze: \n\nPak pro V platí:\n\nformula_8\npřičemž formula_9\n\nkde:\n\nPřes nespornou jednoduchost mají dividendové diskontní modely některé své nedostatky :\n\nZiskové modely využívají na rozdíl od dividendových modelů pro stanovení vnitřní hodnoty akcie čistý zisk. Někteří investoři tyto metody považují za kvalitnější odhad vnitřní hodnoty společnosti. Podle nich má zisk větší vliv na vnitřní hodnotu než dividenda.\n\nPoměrový ukazatel P/E je jeden z nejznámějších kurzových ukazatelů pro náhradu za \"vnitřní hodnotu akcie\". Mnohdy je obsažen v kurzovních lístcích. Vyjadřuje, \"kolikanásobek zisku si investor cení akcie\". Toto však může být mnohdy nadhodnoceno nebo podhodnoceno, což může být ovlivněno např. účetními metodami k sestavení čistého zisku, běžného, či očekávaného kurzu akcie, ukazatel též není vhodné porovnávat mezi firmami z různých odvětví. Také je znám případ z 80. let 20. století, kdy bylo P/E japonských akcií dlouhodobě zhruba 4–5× vyšší než P/E amerických akcií. Jako klad lze vyzdvihnout jednoduchost výpočtu P/E a také zahrnutí mnoha firemních ukazatelů (riziko, rentabilita, ziskovost, zadluženost, budoucí perspektivy atd.).\n\nMezi nejznámější způsoby vyjádření ukazatele P/E patří poměr aktuálního kurzu akcie \"P\" a běžného zisku \"E\".\n\nMezi ukazatele zastupující patří normální P/E ratio, které vychází z Gordonova modelu a předpokladu, že zisk společnosti je rozdělen na dvě části – dividendu a zadržený zisk.\n\nPak platí:\n\nPotom V je dána součtem současných hodnot budoucích příjmů:\nformula_12\n\nVydělením P očekávaným (prognózovaným) ziskem E dostaneme normální P/E ratio:\nformula_13\n\nkde \"g\" je míra růstu zisku a \"P\" cena správně oceněné akcie.\nPro V akcie tedy platí :\nformula_14\n\nkde \"E\" je očekávaný zisk v příštím roce (očekávaný ve smyslu očekávaný společností)\nSharpovo P/E ratio (podle W.F.Sharpeho, který operuje s tímto vzorcem), má podobnou strukturu jako normální P/E ratio. Rozdíl je v tom, že poměřuje kurz akcie k běžnému zisku, odtud platí:\nformula_15\nVyužití Sharpova P/E plyne ze struktury výpočtu. Pro následné zjištění nadhodnocené, podhodnocené nebo správně oceněné akcie stačí porovnat Sharpovo P/E s běžným P/E (tedy \"P/E\"). Běžné P/E zastupuje aktuální kurz a Sharpovo P/E zastupuje očekávanou vnitřní hodnotu. Pak tedy platí, pokud \"Sharpovo P/E je větší než běžné P/E\", jedná se o \"podhodnocenou\" akcii a investiční doporučení zní KOUPIT, apod.\n\nDalší využití ukazatele P/E ratio je v porovnání s mírou růstu zisku. V případě nízké hodnoty P/E ratio a vysoké hodnoty míry růstu zisku se pravděpodobně jedná o podhodnocenou akcii, naopak v případě vysoké hodnoty P/E ratio a nízké míry růstu zisku se jedná o nadhodnocenou akcii. Pokud jsou obě dvě hodnoty ukazatelů vysoké, jedná se o akcii s vysokým výnosovým potenciálem, naopak pokud jsou obě hodnoty nízké, jedná se o akcii s nízkým výnosovým potenciálem. Všechny tyto výsledky platí za předpokladu přihlédnutí k vlivům rizika, likvidity a dalších faktorů ovlivňujících hodnotu společnosti, jež mají vliv na P/E ratio. Nezbývá však než dodat, že investiční strategie založená na nízkých hodnotách P/E se podle některých studií jeví jako výnosnější než tržní benchmark.\n\nPoměrový ukazatel price/book value ratio poměřuje kurz akcie k účetní hodnotě akcie, tedy k účetní hodnotě vlastního kapitálu na akcii (BV). Tento ukazatel vyjadřuje, kolik korun je investor ochoten zaplatit za jednu Kč vlastního kapitálu. Je vhodný pro použití u společností se stabilním vlastním kapitálem, což jsou např. banky a další finanční instituce. Ukazatel P/BV ratio je založen podobně jako P/E ratio na Gordonově modelu, ale jeho vypovídací schopnost je nižší. Je to z toho důvodu, že účetní hodnota je údaj poměrně historický, který neobsahuje aktuální informace. Další nevýhodou jsou existují rozdíly mezi účetními praktikami v jednotlivých zemích, což znemožňuje komparaci P/BV podobných společností. Platí:\nformula_16 \nPlatí stejné podmínky jako u ukazatele P/E ratio a stejné komparace jako u ukazatelů Sharpovo P/E a běžné P/E.\n\nPodobně, jako lze porovnávat P/E ratio s mírou růstu zisku, lze porovnat P/BV ratio s rentabilitou vlastního kapitálu (ROE). Pak platí, že vysoká hodnota ROE doprovázena nízkou hodnotou P/BV ukazuje na podhodnocenou akcii, podobně nízká hodnota ROE a vysoká hodnota P/BV ukazuje na nadhodnocenou akcii. Nízké hodnoty obou ukazatelů jsou typické pro akcii s nízkým výnosovým potenciálem a vysoké hodnoty obou ukazatelů jsou typické pro akcie s vysokým výnosovým potenciálem.\n\nMísto P/BV se často píše jen P/B (price/book) a obdobou je též M/B (market/book).\n\nP/B má oproti P/E výhodu, že udává smysluplnou hodnotu i u společností, které vykázaly ztrátu či minimální zisk. P/E dává na společnost jen krátkodobý pohled, zisk se může rok od roku výrazně měnit a s ním i P/E. Naproti tomu velikost vlastního kapitálu je stabilnější a tedy i P/B je stabilnější. Z dlouhodobého hlediska by měl do budoucna investor počítat s tím, že rentabilita vlastního kapitálu všech společností v oboru bude podobná, průměrná (nikdo neví, jaké zisky bude kdo mít za 10, za 20 let), a může tedy vsadit na společnost s nižším P/B, než mají konkurenti, s příslibem většího zhodnocení investice. I pokud je třeba momentálně společnost ve ztrátě.\n\nPoměrový ukazatel price/sales ratio poměřuje cenu akcie k tržbám na akcii, vyjadřuje tedy, na kolik korun si investoři cení jednu korunu tržeb podniku. Tento ukazatel má na rozdíl od ukazatelů P/E a P/BV několik nesporných výhod. Hlavní výhodou je použitelnost ukazatele i v případě minimálního zisku či ztráty, kdy ukazatel P/E ztrácí vypovídací hodnotu. Další výhodou, v porovnání s ukazatelem P/BV, je nezávislost na účetních praktikách a jiných zkreslujících vlivech. Ukazatel P/S ratio se jeví také jako velmi vhodný pro hodnocení cyklických firem, jejichž zisk vykazuje značnou nestabilitu. Na druhou stranu je potřeba P/S ratio stále komparovat s ziskovou marží, jejíž růst může způsobit například stálost tržeb při klesajícím zisku.\n\nPodobně jako ukazatel P/E a P/BV lze spočítat i běžné P/S a P/S ratio založené na očekávaných tržbách a tyto dva ukazatele porovnávat.\n\nPropočet P/S ratio opět vychází z Gordonova modelu, přičemž platí, že\nformula_17, \n\nkde \"M\" je zisková marže.\n\nObdobně jako předchozí ukazatele, porovnáváme P/BV s veličinou ziskové marže. Pak platí, že pro podhodnocenou akcii je typická vysoká zisková marže a nízká hodnota P/S ratio a naopak pro nadhodnocenou akcii je typická nízká zisková marže a vysoká hodnota P/S ratio.\n\nAkcie s nízkým výnosovým potenciálem lze také poznat podle nízké ziskové marže a nízkého P/S a akcie s vysokým výnosovým potenciálem lze poznat podle vysoké výnosové marže a vysokého P/S.\n\nNevýhodou diskontních a ziskových modelů je fakt, že pracují pouze s tou částí zisku, která je vyplácena akcionářům. Zbylá část zisku zadržená na úrovni společnosti je zohledněna pouze v některých modelech. Proto byly v průběhu let vyvinuty Cash flow modely využívající toky volných peněžních prostředků, free cash flow, jakožto lepšího ukazatele stavu společnosti.\n\nNejznámější ukazatel je Free-Cash-Flow-to-Equity (volné peněžní prostředky pro akcionáře), který vypočítáme jako :\n\nPro akcie stabilních firem je vhodný jednostupňově model FCFE s konstantním růstem. Pro akcie růstových firem je možné počítat s dvoustupňovými skokovými a třístupňovými lineárními FCFE modely, obdobně jako u dividendových diskontních modelů. FCFE lze dobře použít i v případě, kdy existuje majoritní skupina akcionářů, na niž připadá větší část CF. Je velmi pravděpodobné, že tito akcionáři budou hlasovat o použití CF do výnosných projektů a tudíž vyplácená dividenda bude nižší. Samozřejmostí je použití FCFE modelu i v situacích nízkého či záporného zisku. \n\nDalším ukazatelem postaveným na bázi CF je Free-Cash-Flow-to-Firm. V tomto vzorci je FCF kalkulováno jiným způsobem a diskontní míra k je nahrazena průměrnými náklady kapitálu (WACC). Výsledná vypočtená hodnota je tedy hodnota pro akcionáře i pro věřitele!\n\nPak pro \"V\" platí:\n\nformula_18\nPřičemž pro WACC:\n\nformula_19\n\nkde:\n\nPro výpočet nákladů na vlastní kapitál lze užít také dividendových diskontních modelů – Gordonova modelu. Náklady na cizí kapitál představuje daná úroková míra a náklady na prioritní akcie lze zjistit z dividendových diskontních modelů s nulovým růstem.\n\nFCFF se využívá pro ohodnocení podniků, které mají vysokou míru zadlužení a u nichž se objevuje záporné FCFE. Tedy ohodnocení pomocí tohoto vzorce by nedávalo smysl. WACC zároveň zohledňuje vyšší riziko při vyšší míře zadlužení.\n\nMezi další modely patří:\n\nZa míru růstu dividend lze použít historickou míru růstu, která se vypočítá pomocí podílu ze dvou vyplacených dividend nebo zprůměrováním ročních mír růstu. Druhá možnost se jeví jako lepší při kolísavosti míry dividend. Do obou nám však vstupují historická data, což je určitá nevýhoda.\nformula_20\n\nformula_21\n\"g\" lze také vypočítat pomocí udržovacího růstového modelu, který je založen na předpokladech Gordonova modelu. Pokud tedy platí, že renention ratio \"b\" je konstantní, dividendový výplatní poměr \"p\" taktéž, pak \"míra růstu dividend se rovná míře růstu zisku.\" \nformula_22\npokud formula_23\na obdobně pro E, pak:\nformula_24\ncož při konstantní ROE je:\nformula_25\nPoslední možností výpočtu \"g\" je použití odhad analytiků.\n\nPodobně jako míru růstu dividend, lze i při stanovení míry růstu cash flow použít odhad analytiků, historická data anebo výpočet z finančních ukazatelů:\n\nLze říci, že tato veličina je nejdůležitější veličinou při ocenění využívajícím jakékoliv diskontní metody. Zohledňuje nejen časový aspekt hodnocení, ale také náklady obětované příležitosti, inflaci a v neposlední míře i riziko a likviditu dané akcie. Nejznámější model stanovení požadované výnosové míry je CAPM model, kde je požadovaná výnosová míra vyjádřena jako:\nformula_26\n\nkde\n\n\n"}
{"id": "163565", "url": "https://cs.wikipedia.org/wiki?curid=163565", "title": "Hell of a Tester", "text": "Hell of a Tester\n\nHell Of A Tester je třetí album finské skupiny The Rasmus, které bylo vydáno v roce 1998.\n\n"}
{"id": "163568", "url": "https://cs.wikipedia.org/wiki?curid=163568", "title": "Gerontologie", "text": "Gerontologie\n\nGerontologie (z řeckého \"gerón\", 2.p. \"gerontos\" = starý člověk a \"logos\" = slovo, nauka) je souhrn poznatků o stárnutí a stáří. Od 90. let 20. století se gerontologie profiluje také jako interdisciplinární obor v pregraduálním i postgraduálním studiu.\n\nPojem gerontologie použil poprvé pravděpodobně Ilja Iljič Mečnikov (1845–1916), spolupracovník Louise Pasteura v Paříži a nositel Nobelovy ceny za fyziologii a lékařství za rok 1908) v roce 1903.\n\nK průkopníkům oboru patřili na počátku 20. století v USA M. Rubner, ve 30. letech 20. století v USA R. Pearl, v Sovětském svazu A. A. Bogomolec či ve Velké Británii V. Korenčevský a B. W. S. MacKenzie.\n\nGerontologie se tradičně dělí do 3 problémových okruhů:\n\n"}
{"id": "163569", "url": "https://cs.wikipedia.org/wiki?curid=163569", "title": "Senecký rybník", "text": "Senecký rybník\n\nSenecký rybník, zvaný též Senečák, je součástí rybniční soustavy na Boleveckém potoce na severním okraji města Plzně. Kromě Boleveckého potoka přitékajícího ze západu od Třemošenského rybníka je rybník napájen další bezejmennou vodotečí přitékající ze severu od Vydymáčku v údolí Merán.\n\nJižní břeh má přírodní charakter s porosty rákosu. Severní břeh je tvořen písčitou pláží s borovým lesem, při hrázi pak starší chata plaveckého oddílu se sezónním občerstvením pro veřejnost a patrová skautská klubovna. Nad rybníkem při severozápadním zálivu se nachází bažinaté mokřadní olšiny s vyvinutým společenstvím vysokých ostřic, např. s ostřicí prodlouženou (\"Carex elongata\"); toto společenstvo zamokřených půd je v západních Čechách poměrně vzácné. Rybník je hojně využívaný pro rekreaci a má i funkci rybochovnou, ta však nesmí mít negativní vliv na kvalitu vody. Severozápadně od rybníka je arboretum Sofronka.\n\nRybník vznikl v roce 1734, patrně současně se Třemošenským rybníkem. Císařská renovační komise tehdy nařídila kromě dalších nápravných opatření i větší péči o rybníky. Pojmenován byl po vesnici Senec, kam směřuje cesta z Bolevce vedoucí po jeho vysoké východní hrázi. Někdy byl rybník nazýván i Na potvorách, podle místního pojmenování lokality s nekvalitními políčky a loukami mezi ním a rybníkem Košinářem, které jsou nyní zahrádkářskou kolonií.\n\nV sobotu 17. července 1965 se nad Plzní prohnala výjimečně vydatná průtrž mračen, v jejímž důsledku se téhož dne večer protrhla hráz rybníku Vydymáček a v něm zadržovaná voda se přivalila do Seneckého rybníka. Jeho hráz následujícího dne nevydržela tlak vody a voda uniklá ze Seneckého rybníka následně poškodila hráz Velkého Boleveckého rybníka v prostoru přelivu.\n\nHráz Seneckého rybníka byla následně obnovena, znovu rekonstruována byla v roce 2004.\nÚdaje z roku 1972 a 1998.\n\nPo severním břehu prochází žlutá turistická trasa 6624 z Doubravky do Starého Plzence a žlutý místní okruh 9230 z Bolevce přes Třemošnou.\n\n"}
{"id": "163571", "url": "https://cs.wikipedia.org/wiki?curid=163571", "title": "Alhazen", "text": "Alhazen\n\nAlhazen (arabsky Abú ʿAlí al-Hasan ibn al-Hasan ibn al-Hajtham) (965 Basra – 1040 Káhira) byl arabský vědec, který se zabýval astronomií, optikou a matematikou.\n\nNarodil se v Basře v dnešním Iráku. Studoval zde a v Bagdádu. Káhirský panovník al-Hákim jej pozval do Egypta. Alhazen měl podle pověsti vymyslet, jak by se daly předvídat a následně omezit záplavy způsobené rozvodněným Nilem. Když pochopil, že to není možné, předstíral šílenství a žil deset let v domácím vězení, aby tak ušel jistému trestu smrti. To mu ovšem nezabránilo, aby se věnoval přírodovědným studiím. Podařilo se mu opravit některé Aristotelovy omyly. Napsal více než 200 pojednání o optice, astronomii a matematice.\n\nV díle \"Velká optika\" se snažil vysvětlit problémy vnímání okolního světa, popsal zde fyzikální podstatu a vlastnosti světla a také princip, na jehož základě jsme schopni vidět. V roce 1020 se zabýval lomem a odrazem světla a čočkami. Používal přitom desku s dírkou, před kterou vyrovnal svíčky. Jejich obraz se promítal na druhé straně desky a zakrýváním svíček zjistil, že obraz levé svíčky se promítne vpravo, z čehož odvodil, že světlo se šíří přímočaře. Arabové používali v astronomii při určování polohy Slunce nebo slunečních zatmění přístroj nazvaný později camera obscura.\n\nVyvrátil některé chybné antické představy o vidění a ukázal, že se světlo odráží od povrchu předmětů a vstupuje do našeho oka. Prováděl řadu experimentů s čočkami a temnými komorami. Položil základy optice.\n\nV matematice propojil algebru s geometrií.\n\nMěl velký vliv na vývoj latinské středověké a novověké optiky a epistemologie (Roger Bacon, Witelo) až do Keplerovy doby.\n"}
{"id": "163572", "url": "https://cs.wikipedia.org/wiki?curid=163572", "title": "Geriatrie", "text": "Geriatrie\n\nGeriatrie je jednak synonymum pojmu \"klinická gerontologie\", jednak označení specializačního lékařského oboru (v ČR od r. 1983). Etymologicky je pojem odvozen od řeckého \"gerón\" (starý člověk) a \"iatró\" (léčím), anglické označení: \"geriatrics\".\n\nObor se zabývá problematikou zdravotního a funkčního stavu ve stáří, zvláštnostmi chorob, jejich diagnostikování a léčení u starých lidí. Obor vychází z vnitřního lékařství, které obohacuje především poznatky neurologie, psychiatrie, fyzioterapie, ergoterapie a ošetřovatelství. Geriatrická práce je typicky týmová a vychází z komplexního geriatrického hodnocení pacienta (\"comprehensive geriatric assessment, CGA\").\n\nGeriatrická medicína je diferencovaná - má svou problematiku akutní, chronickou i paliativní. Zvláštní pozornost je věnována stařecké multimorbiditě, disabilitě, křehkosti (\"frailty\") a geriatrickým syndromům (instability, imobility, hypomobility a dekondice, anorexie a malnutrice, kognitivního deficitu a demence, inkontinence a j.). Součástí geriatrie je také tzv. dlouhodobá péče (\"long-term care\"), komplexní zdravotně sociální péče o nemocné s funkčně závažným chronickým zdravotním postižením (disabilitou).\n\nZa zakladatele oboru je považován I. L. Nascher (1863-1944), který je také autorem 1. monografie Geriatrics z roku 1914. Obor se nejprve rozvíjel v USA (v roce 1942 byla založena Americká geriatrická společnost, v roce 1946 založil N. W. Shock v \"National Institute of Health\", Bethesda, gerontologickou jednotku, která se rozvinula v nynější\" National Institute on Ageing\") a ve Velké Británii, kde je spojován se jménem M. Warrenové, která také stála ve 40. letech 20. století u zrodu domácí ošetřovatelské péče (home care).\n\nJako samostatná problematika se vyčlenila gerontopsychiatrie, k jejímž hlavním okruhům zájmu patří demence, delirantní stavy, deprese, poruchy spánku, paranoidní syndromy a poruchy chování ve stáří\n\n\n"}
