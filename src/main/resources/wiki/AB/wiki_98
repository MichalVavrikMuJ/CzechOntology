{"id": "215501", "url": "https://cs.wikipedia.org/wiki?curid=215501", "title": "Křivoklát", "text": "Křivoklát\n\nKřivoklát () je jeden z nejstarších a nejvýznamnějších středověkých hradů českých knížat a králů. Nachází se v nadmořské výšce 285–290 metrů na skalnatém ostrohu nad Rakovnickým potokem, přítokem řeky Berounky na území městyse Křivoklátu v okrese Rakovník ve Středočeském kraji. Hrad je v majetku České republiky a je zpřístupněný veřejnosti. Od roku 1965 je chráněn jako kulturní památka a v roce 1989 byl zapsán na seznam národních kulturních památek ČR. Jeho správu a zpřístupnění veřejnosti zajišťuje Národní památkový ústav.\n\nKřivoklát nejprve sloužil jako lovecký hrad knížat a králů. Kosmas se o Křivoklátu zmiňuje v souvislosti s lety 1110–1113, kdy na něm měl kníže Vladislav I. věznit svého bratrance Otu Olomouckého. Archeologický průzkum však žádné osídlení z 11.–12. století neprokázal, a proto se předpokládá, že se Kosmova zmínka týká jiného stejnojmenného místa. Při průzkumu starého valu v jižním parkánu byly nalezeny střepy datované do raného středověku. Přesto však zůstává možnost, že hrad zmiňovaný roku 1110 stál na místě současného, nepravděpodobná.\n\nOstrožna byla osídlena již v pravěku. Archeologickým výzkumem byla v prostoru parkánu nalezena keramika štítarské kultury z pozdní doby bronzové, zbytky roštové konstrukce a část chaty. Ze stejné doby pochází také obranný příkop ze stejného období zachycený ve výkopu v bráně. Podle rozmístění jednotlivých nálezů se předpokládá, že štítarské hradiště bylo rozsáhlejší než středověký hrad. Z nádvoří dále pocházejí nálezy keramiky z doby halštatské a laténské.\n\nHrad byl založen nejspíše okolo roku 1230 na přelomu období vlády králů Přemysla Otakara I. a Václava I. V první polovině 13. století se stal jedním ze sídelních hradů českých králů a byl spravován purkrabím. Často zde pobýval Václav I. a Přemysl Otakar II. Ten dokončil přestavbu hradu a dal zbudovat hradní kapli. Po požáru Pražského hradu v roce 1316 se s dětmi na Křivoklát uchýlila královna Eliška Přemyslovna. Po roztržce Jana Lucemburského s Eliškou Přemyslovnou a dvouměsíčním uvěznění na Lokti zde v odloučení od matky prožil dětství (1319–1323) Karel IV. (1316-1378), tehdy ještě jako Václav. Odtud 4. dubna 1323 odjel do Francie a o osm let později se sem vrátil i s těhotnou manželkou Blankou z Valois. Na Křivoklátě se narodila jejich dcera Markéta, budoucí uherská královna. Později však Karel dával přednost jím založenému hradu Karlštejn. Často zde pobýval před postavením hradu Točník i Václav IV.\n\nHrad Křivoklát mnohokrát v historii těžce poškozovaly požáry. Hořelo zde každých 200 let. Roku 1422 byl hrad poškozen požárem poprvé. Při tomto požáru zanikl mimo jiné takzvaný Manský dům, jehož relikty v osmdesátých letech dvacátého století archeologicky zkoumal Tomáš Durdík. Výsledky tohoto výzkumu nejen poskytly zcela unikátní soubor často velmi luxusních předmětů denní potřeby, ale také zevrubné poznání zcela ojediněle dochované archeologické lokality. Manský dům totiž po požáru nebyl v žádné formě obnoven a jeho zbytky byly ponechány zcela bez povšimnutí a postupně zarostly vegetací.\n\nRoku 1471 nechal hrad nově zvolený král, Vladislav II. Jagellonský vykoupit a pozdněgoticky přestavět. Tehdy hrad získal podobu, v níž se v hlavních rysech dochoval dodnes.\n\nV 16. století se hrad stal majetkem Habsburků, kteří zde zřídili státní věznici. Za císaře Rudolfa II. zde byl uvězněn Edward Kelley. Další požár hrad téměř zničil v roce 1597. Hořelo zde i za třicetileté války za vlády Ferdinanda III. Dne 3. června 1643 zde požár poškodil 38 místností. V 17. století byl hrad v rukou Valdštejnů a Fürstenberků. Poslední velký požár, který jej postihl 18. srpna 1826, vypukl v bytě vrchního správce. Po roce 1880 prošel hrad výraznou puristickou rekonstrukcí, za kterou stáli architekti dostavby katedrály sv. Víta Josef Mocker a Kamil Hilbert. Největším zásahem se stala Hilbertova znovuvýstavba Královnina (severního) křídla. To se předtím částečně zřítilo a zbytek byl pečlivě rozebrán včetně všech architektonických detailů. Z původní stavby se proto dochovalo jen přízemí. V roce 1929 prodal Max Egon II. Fürstenberg Křivoklát Československému státu za 118,5 milionů korun. V současnosti hrad spravuje Národní památkový ústav.\n\nHrad sloužil po nástupu Habsburků na český trůn jako obávané státní vězení. Jako vězení sloužil ovšem i dříve. Slavnými vězni byli:\n\n\nHrad stojí na nepravé ostrožně tvořené starohorními drobami a jílovitými břidlicemi, které byly použity jako stavební materiál. Strmé svahy ostrožny obtéká ze tří stran Rakovnický potok a snadný přístup zůstává pouze na východní straně.\n\nStaveniště hradu má přibližně trojúhelníkový půdorys. Bylo chráněno obvodovou hradbou a další příčná hradba ho dělila na větší dolní a menší horní hrad (hradní jádro). Vstupní brána se nacházela pod čtverhrannou věží v jihozápadním nároží. Podél západní hradby stála budova, která sloužila pravděpodobně jako purkrabský dům. Za příčnou hradbou byl postaven obdélný sálový palác a ve východním cípu velká okrouhlá obytná věž (donjon) zapojená do hradeb. Palác byl později mnohokrát přestavován, a z jeho nejstarší fáze se dochovala románská okénka v přízemí. Hradby při jeho patě donjonu jsou zesíleny tak, že vyplňují celý prostor nároží, a tvoří tak mohutný břit. Po polovině třináctého století byly dále rozšiřovány obytné prostory a hospodářské objekty.\n\nK jižní hradbě byla přistavěna dvouprostorová budova a zbytek dolního nádvoří rozdělily příčné hradby na několik částí. V severním nároží, kde se nachází studna, stály hospodářské budovy, mezi které patřila jednoduchá zemnice. V paláci vznikl průjezd nové brány do horního hradu, který je vybavený sedilii a zaklenutý dvěma poli křížové klenby. Nový průjezd byl nutný, protože zbylé strany nádvoří horního hradu začaly zaplňovat stavby nových paláců. Z nich je starší plochostropé jižní křídlo, v jehož přízemí byla ještě použita románská okénka.\n\nNa tyto úpravy plynule navázalo další rozšiřování reprezentačních prostor. V dolním nádvoří začal při severní hradbě vznikat druhý palácový okrsek spojovaný s mocenskými ambicemi Přemysla Otakara II., ve kterém měly být ubytovávány významné návštěvy. Tvořila ho dvě protilehlá palácová křídla, která mezi sebou svírala úzké nádvoří. Jižní stranu uzavírala arkáda se vstupem z dolního nádvoří. V západním křídle se nacházel velký sál a roubená komora. V hradním jádře vzniklo severní křídlo se záchodovou věží a východní stranu uzavřela zeď. Pod velkou věží tak vznikl malý dvorek a lichoběžníkové nádvoří svírané palácovými křídly. Ze všech stran ho obklopoval jednopatrový arkádový ochoz. V prvním patře západního paláce vznikl velký sál zaklenutý čtyřmi poli šestidílných kleneb a osvětlovaný osmi kružbovými hrotitými okny. V patře jižního paláce byl menší sál, několik místností s valenými a křížovými klenbami a celé křídlo zakončovala kaple. Severozápadní nároží dolního hradu zaujala čtverhranná věž.\n\nNa počátku čtrnáctého století hrad vyhořel. Mladší palácový okrsek v dolním hradu rychle zanikl a ostatní budovy byly pouze udržovány v provozuschopném stavu. Rozsáhlou přestavbu zahájil až Václav IV., který si Křivoklát oblíbil zejména v počátku své vlády a po roce 1390 začal dávat přednost jiným hradům.\n\nÚpravy Václava IV. se dotkly celého hradu. Přibližně v polovině délky jižní hradby byla postavena \"Prochoditá věž\" s novou bránou. Kvůli ní musel být snížen terén ve velké části dolního nádvoří, a proto zaniklo jeho členění příčnými hradbami s výjimkou zdi, která oddělovala studniční nádvoří. Stará brána byla zrušena. Celý hrad byl obehnán novou parkánovou hradbou. V severním nároží se na ni napojoval úzký areál tzv. \"manského domu,\" který tvořilo podlouhlé nádvoří a kvalitně provedený palác zakončený čtverhrannou věží. Podél jihozápadní strany paláce do hradu vedla nová přístupová cesta chráněná dvojicí bran. Obdélná budova zakončená snad také věží byla postavena v jihozápadním nároží. Podél západní hradby dolního nádvoří vznikla nová budova purkrabství vybavená velkým sálem v patře. Podle kvalitně provedených architektonických detailů ji postavila dvorská huť. Snížení terénu dolního nádvoří si vynutilo úpravu brány do horního hradu, jejíž úroveň musela být výrazně snížena. Zároveň bylo přestavěno také severní křídlo paláce.\n\nBěhem husitských válek byl hrad těžce poškozen. Budova purkrabství vzhledem ke svému stavu sloužila jen jako sýpka a vyhořelý areál manského domu již nebyl obnoven. Opravy proběhly až za vlády krále Jiřího z Poděbrad. Vysunutá budova v jihozápadním nároží byla zkrácena a podél severní hradby dolního hradu vyrostla trojprostorová budova nového purkrabství.\n\nKřivoklát byl jediným královským hradem, kterým král Vladislav Jagellonský v Čechách disponoval. Věnoval proto jeho přestavbě značnou pozornost a provedené úpravy obytné části hradu z něj učinily rezidenci, která patřila mezi nejkvalitnější sídla střední Evropy. Zároveň byl zmodernizován obranný systém, ve kterém byla využita řada moderních prvků aktivní obrany. Přestavbu řídili mistři\nBenedikt Rejt a Hans Spiess.\n\nZcela přestavěno bylo hradní jádro. Arkády a dělící zeď mezi nádvořím a dvorkem pod velkou věží byly strženy. Jednotlivá patra paláců spojilo nové čtyřramenné schodiště. Zbořeno a nově postaveno bylo s výjimkou přízemí také severní palácové křídlo. Velký sál v západním paláci získal novou klenbu a arkýř nad průjezdem brány. Jeho průčelí zdobí reliéfy Vladislava Jagellonského a jeho syna Ludvíka. Ozdobné architektonické detaily včetně tzv. \"manské lodžie\" u brány a oltáře v kapli pochází z dílny mistra Hanuše Špisse. Upravena byla také velká věž, která získala nový vstup v prvním patře, který byl přístupný ze severního palácového křídla. Její patra spojovalo schodiště v síle zdi. Paláce i věž byly ukončeny hrázděným nebo roubeným obranným polopatrem s řadou arkýřových vížek.\n\nV dolním hradu byla zbořena zástavba podél severní hradby včetně hradby samotné. Starou věž v severním nároží nahradila hranolová věž \"Huderka\" se zděnou helmicí. Podél původní hradby vznikla řada manských domků s kuchyní a těsně pod hradním jádrem objekt druhé kuchyně, který byl částečně vysunutý do parkánu. Průchod parkánem umožňuje klenutá chodbička. Rozšířila se také zástavba podél západní hradby. Západně od Prochodité věže se nacházel hradní pivovar a na něj se napojil nově postavený dvoutraktový \"Hejtmanský dům.\"\n\nHlavní obranou linií se stala parkánová hradba s krytými střeleckými ochozy a arkýřovými vížkami. Chránila ji řada progresívních prvků aktivní dělostřelecké obrany jako byla bateriová věž, bollwerk nebo okrouhlá \"Zlatá bašta\" na jihozápadním nároží. Novým předbraním s kasematami byla zajištěna brána v Prochodité věži. Přístupovou cestu k ní chránil příkop s nízkou branskou věží. Ta byla později nahrazena kulisovou bránou v příčné zdi, která byla zbořena až v devatenáctém století.\n\nV období renesance se na hradě téměř nestavělo. Až král Ferdinand I. nechal provést drobné opravy oken, krbů a vnitřních dveří, aby se na hradě dalo bydlet. Císař Rudolf II. nechal některé budovy vybavit sgrafitovými omítkami, ale jinak se hradu nevěnoval, a dokonce i po požáru v roce 1597 nechal provést jen nejnutnější opravy. Projekt na větší opravu byl vypracován v roce 1638, ale nedošlo k ní. Teprve požár, který zničil 38 místností, přiměl krále Ferdinanda III. k opravě, která trvala až do roku 1644. Neopravena zůstala jen velká věž. Jižní palácové křídlo bylo znovu opraveno v roce 1685. Fürstenbergové nechali okolo roku 1756 velký královský sál rozdělit na dvě patra. Ve spodním vznikla řada místností a horní začalo sloužit jako skladiště.\n\nPožár ze dne 18. srpna 1826 zničil prakticky celý hrad. Opravy započaly až v roce 1856 a s mnoha přestávkami se protáhly až do roku 1921. Od roku 1929 v nich pokračoval český stát, ale přerušení způsobené druhou světovou válkou způsobilo, že byly dokončeny až v roce 1952.\n\nPozdně gotická kaple Korunování Panny Marie z doby krále Vladislava II. Jagellonského se nachází v jižním křídle hradního jádra. Nahradila starší kapli svatého Václava ze třináctého století. Namísto původního rovného zakončení získala polygonální uzávěr a byla zaklenuta síťovou klenbou. V bočních stěnách se nachází řady sedilií oddělených šroubovitým středním sloupkem a zdobených mitrovitými oblouky s kraby. Portál do sakristie je zdobený reliéfním rostlinným ornamentem.\n\nOltář je uměleckou prací z doby po roce 1490, jejímž autorem je neznámý mistr, který pravděpodobně pocházel z okruhu Hanuše Spiesse z Frankfurtu nad Mohanem. Má podobu křídlové archy s dřevořezbou \"Korunování Panny Marie\" v centrální části, která je doplněna malovanými výjevy ze života Panny Marie a světců. Autorem maleb je neznámý malíř označovaný jako Mistr křivoklátského oltáře. Pohled Panny Marie směřuje do velké kamenné sedile vpravo v presbytáři, kde bývalo místo určené pro panovníka a jeho rodinu. Nad sedilií se původně nacházely dva znaky Českého království, ale během obnovy kaple na počátku dvacátého století byly sejmuty a nahrazeny fürstenberskými rodovými erby.\nVelká věž v hradním jádře patří mezi méně obvyklé donjony, protože obytné věže v Čechách bývaly obvykle čtverhranné. Součástí hradu je od první stavební fáze. Je 42 metrů vysoká a v průměru měří dvanáct metrů. Původně se do věže vcházelo portálem v úrovni druhého patra z jižního palácového křídla po padacím můstku. Dřevěná konstrukce, na kterou můstek navazoval, shořela při posledním velkém požáru hradu v roce 1826 a později už nebyla obnovena. Druhotně byl proražen nový portál v prvním patře, do kterého se vcházelo ze severního palácového křídla. Vchod v přízemí, který vede do hladomorny, pochází z roku 1750. Po jeho proražení se zde našlo šest kosterních pozůstatků. Obrannou funkci věže dokládá i síla stěn. Na nádvorní straně, odkud nehrozilo reálné nebezpečí, měří asi 2,5–3 metry. Na vnější straně, kde je věž propojená s hradbou, dosahuje šířka zdi až deset metrů.\n\nHrad obsahuje řadu cenných, pozdně goticky upravených prostor, přičemž především kaple s dochovaným pozdněgotickým malovaným oltářem patří k nejvýznamnějším gotickým prostorům v České republice.\n\nNa nejvyšším místě hradní dispozice se tyčí 42 m vysoký bergfrit, za ním je umístěno relativně těsné jádro hradu, které je tvořeno trojicí křídel obklopujících trojúhelné nádvoří. Jižní křídlo obsahuje rozměrnou hradní kapli Korunování Panny Marie. Západní křídlo obsahuje především velký sál a spolu se severním (královniným) křídlem, v němž byly původně menší soukromé prostory, tvoří hradní palác.\n\nPřízemí:\n\n1. patro:\n\n2. patro:\n\nZa hradním jádrem se nalézá rozsáhlé předhradí, které je kompletně obestavěno budovami a flankováno dvojicí pozdněgotických bašt, situovaných na spodních nárožích hradního areálu. Na jihu, nedaleko hradního jádra, je situována brána.\n\n\nNa hradě se natáčely následující filmy a pohádky:\n\n\n\n\n\n\n"}
{"id": "215502", "url": "https://cs.wikipedia.org/wiki?curid=215502", "title": "Leonard z Uničova", "text": "Leonard z Uničova\n\nLeonard z Uničova (* 15. století, Uničov nedaleko Olomouce - ?) byl slovenský písař a básník.\n\nPůsobil v Bardejově, kde pracoval v letech 1448 - 1457 a v roce 1459 jako městský notář a v letech 1463 - 1465 jako písař. V roce 1457 byl výběrčí královské portální daně v župách Gemer a Novohrad.\n\nZ hlediska básnického je významný tím, že je autorem básně „\"Ó, milá panna, čo ty máš, quod mi dáš, nevieš raz\"“, kterou zapsal do daňového registru v roce 1457 a která se pokládá za nejstarší slovenskou milostnou báseň.\n"}
{"id": "215506", "url": "https://cs.wikipedia.org/wiki?curid=215506", "title": "Jack Horner", "text": "Jack Horner\n\nJohn „Jack“ R. Horner (* 15. června 1946) je americký paleontolog, který se stal známým především objevem kachnozobého dinosaura rodu \"Maiasaura\" a hnízdních kolonií těchto tvorů, čímž dokázal jejich péči o potomstvo. Šlo o jeden z nejdůležitějších objevů pro pochopení etologie neptačích dinosaurů.\n\nDlouhodobě pracuje v Montaně v USA jako kurátor paleontologických sbírek Museum of the Rockies. Objevil množství fosilních pozůstatků dinosaurů z období svrchní křídy, včetně rodů \"Tyrannosaurus\", \"Triceratops\", \"Torosaurus\", \"Orodromeus\", \"Anatotitan\", \"Maiasaura\", \"Einiosaurus\" a mnohé další. Od roku 1993 se podílí i na paleobiologickém výzkumu s cílem získat dinosauří proteiny z morku kosti tyranosaura a jiných dinosaurů. V roce 2007 se to údajně povedlo paleobioložce Mary Higby Schweitzerové z Univerzity v Severní Karolíně.\n\nHorner je také autorem mnoha populárně naučných knih, zejména s tematikou vykopávek dinosaurů. Mezi nejznámější patří jeho titul \"The Complete T. rex\" (\"Kompletní T. rex\") z roku 1993, který napsal spolu s autorem vědeckých statí a popularizátorem paleontologie Donem Lessemem. Kniha pojednává o vykopávkách exempláře tyranosaura známého jako \"Wankelův Rex\" (MOR 555), objeveného v Montaně roku 1988.\n\nSpolečně se svým kolegou Robertem T. Bakkerem se také podílel na natáčení filmu Jurský park jako vědecký poradce. Autor románové předlohy Michael Crichton údajně založil svou hlavní postavu Alana Granta právě na Hornerovi.\n\nV současnosti Horner spolupracuje na projektu genetického vytvoření (modifikace) kuřete s původními vývojovými rysy dinosauřích předků (projekt \"\"Dinochicken\"\").\n\n"}
{"id": "215508", "url": "https://cs.wikipedia.org/wiki?curid=215508", "title": "Alma-Atinskaja (stanice metra v Moskvě)", "text": "Alma-Atinskaja (stanice metra v Moskvě)\n\nAlma-Atinskaja () je nejjižnější stanice Zamoskvorecké linky, nacházející se v jižní části Moskvy, ve čtvrti Bratějevo. Byla otevřena 24. prosince 2012.\n\nMělo se jednat o povrchovou stanici; stanice se měla původně jmenovat \"Bratějevo\" a trať měla pokračovat za ní ještě dále do plánovaného Depa Bratějevo. O změně názvu na Alma-Atinskaju bylo rozhodnuto 29. listopadu 2011 a jednalo se o manifestaci přátelství mezi Ruskem a Kazachstánem, kde byla na metru v Almaty recipročně pojmenována stanice po Moskvě.\n\nOd stanice Krasnogvardějskaja by se jednalo o úsek nový dlouhý zhruba 2,9 km; vybudování této stanice bylo již několikrát oddalováno (objevovaly se letopočty 2008 až 2011). Původně však stanice měla stát již v letech osmdesátých, krátce po dokončení úseku metra do Krasnogvardějské roku 1985.\n\n"}
{"id": "215510", "url": "https://cs.wikipedia.org/wiki?curid=215510", "title": "Kamenný kvítek", "text": "Kamenný kvítek\n\nKamenný kvítek (rusky \"Сказ о каменном цветке\") je balet Sergeje Prokofjeva o třech jednáních a osmi obrazech podle námětu stejnojmenné pohádky Pavla Petroviče Bažova. \n\nJeho premiéra se konala ve Velkém divadle v Moskvě 12. února 1954, necelý rok po skladatelově smrti.\n\nV Československu balet poprvé uvedlo Státní divadlo v Ostravě v úpravě a choreografii Emericha Gabzdyla. Premiéra se konala 17. května 1958.\n\n\nPříběh vypráví o lásce Kateřiny a Danila. Danila je brusič kamenů a je zaujat myšlenkou vytvořit malachitovou vázu, která by byla jako \"živá\". Nemůže toho však dosáhnout, proto touží po kamenném kvítku, který by jeho dílo \"oživil\". \n\nV Danilově domě je vše připraveno k zásnubám s Kateřinou. Dívky tančí chorovod a blahopřejí nevěstě. Danila pak tančí sám a přidávají se k němu ostatní chlapci. Tanec je přerušen příchodem Severjana, který přišel pro malachitovou vázu. Danila mu ale odmítá dát své nedokončené dílo. Dochází proto mezi nimi k hádce a Severjan se vrhá na Danilu s bičem, Kateřina ho chrání. Severjan se vrhá i na dívku, což probudilo hněv chlapců. Hosté odcházejí, s nimi i Kateřina. Danila nenachází klid, chce najít zázračný kamenný kvítek. Tu se mu zjeví Paní Měděné hory, a láká ho do svého království.\n\nBrána u jejího království se otevírá.\n\nPaní Měděné hory ukazuje Danilovi své poklady. Danila jako užaslý hledí na kamenný kvítek a obdivuje ho.\n\nMnoho času uběhlo od Danilova zmizení. Kateřina nevěří, že zemřel a chce jít Danilu hledat.\n\nKateřina přijde na jarmark kam přichází i Severjan. Chce Kateřinu odvléct z pouti. To se nelíbí lidem a chtějí mu v tom zabránit. Severjan se na ně obrací s bičem. Najednou se před ním objevuje Paní Měděné hory. Severjan se najednou nemůže hnout z místa. Když se konečně odlepí, musí následovat zjevení, které mu kyne.\n\nPanovnice vylákala Severjana do hor. Prosí marně omilost. Znovu se nemůže hnout. Na znamení Paní Měděné hory se otevírá země, která Severjana pohltí.\n\nNa cestě za Danilou přijde Kateřina do lesa. Rozdělá ohníček. Z plamenů náhle vyskočí dívka - Ohníček a nutí Kateřinu aby jí následovala.\n\nDanila konečně vytvořil kamenný kvítek, který ukazuje panovnici. Ta však tuší, že ji Danila opustí, ale ona chce, aby u ní zůstal. Proto Paní Měděné hory promění Danila v kámen. Přichází Ohníček a Kateřina. Dívka prosí Paní Měděné hory aby jí vydala Danilu. Panovnice jí ukazuje zkamenělého mládence. Kateřina v bezmezné lásce objímá sochu. Paní Měděné hory je dojata a Danilu osvobodí.\n"}
{"id": "215511", "url": "https://cs.wikipedia.org/wiki?curid=215511", "title": "Letní olympijské hry 1908", "text": "Letní olympijské hry 1908\n\nIV. letní olympijské hry se uskutečnily ve dnech 19. července až 31. července 1908 v hlavním městě Velké Británie, Londýně. Her se zúčastnilo 2035 sportovců z 22 zemí, Čechy reprezentovalo 21 sportovců.\n\nHry se uskutečnily jako součást velkých výstavních akcí. Měly dvě části, tzv. Letní hry (individuální sporty) a Podzimní hry (krasobruslení, box a kolektivní sporty).\n\nSoučástí těchto her se stal i závod motorových člunů, šlo o první a zároveň i poslední sportovní motoristickou sportovní disciplínu, která se kdy konala v rámci olympijských her.\n\nDalší kandidátská města na pořádání 4. olympijských her byla Berlín (Německo), Milano (Itálie) a Řím (Itálie). Hry se podle původního rozhodnutí měly konat v Římě, ten se ale pořádání vzdal (výbuch Vesuvu 1906)\n\n"}
{"id": "215515", "url": "https://cs.wikipedia.org/wiki?curid=215515", "title": "Jarmila Kronbauerová", "text": "Jarmila Kronbauerová\n\nJarmila Kronbauerová (11. srpna 1893 Královské Vinohrady – 6. listopadu 1968 Praha) byla česká herečka a zpěvačka, v letech 1913–1960 (s výjimkou let 1942–1945) členka Národního divadla v Praze.\nNarodila se na dnešních pražských Vinohradech, její otec Rudolf Jaroslav Kronbauer byl spisovatel, novinář a divadelní kritik. I proto Kronbauerová od mala k divadlu tíhla a již při studiu na gymnáziu (maturovala v roce 1911) a později při studiu na Filozofické fakultě soukromě studovala herectví a zpěv. Jejími učiteli herectví byli Otýlie Sklenářová-Malá, Karla Slavíková-Welsová, Marie Laudová, Marie Hübnerová a Leopolda Dostalová. Zpěv studovala u barytonisty V. Viktorina.\n\nS divadlem začínala u pražských ochotníků (např. soubory \"Volné divadlo\", \"Divadlo umění\"), na pozvání Jaroslava Kvapila pak hostovala v roce 1912 v Plzni v titulní roli v jeho hře \"Princezna Pampeliška\". Ředitel Budil jí nabídl angažmá, které však odmítla a hrála ještě další rok v různých venkovských divadlech.\nNa konci roku 1912 byla pohostinsky pozvána do Národního divadla v Praze, kde pak působila až do roku 1960, s výjimkou válečných let 1942–1945.\n\nPěvecké nadání uplatnila v kabaretu Červená sedma, kde vystupovala pohostinsky jako šansoniérka od roku 1919 téměř dva roky.\n\nByla dvakrát provdaná, nejdříve jako Kozlerová, pak, jako Pollaková.\n\nByla vyšší, štíhlé postavy, měla lahodný a tvárný hlas s překrásným citem pro čistotu českého jazyka. Díky svému dívčímu půvabu, šarmu a živelnosti výrazu byla zpočátku obsazována do moderních konverzačních her, významné byly její role \"Lízy Doolittlové\" ve hře G. B. Shawa \"Pygmalion\" (1920) nebo \"paní Cheveleyová\" v \"Ideálním manželovi\" O. Wilda (1928). Kromě salónních postav vytvářela i postavy intrikánek a erotických dámiček. Režisér K. H. Hilar v ní objevil talent k postavám tragickým. Kronbauerová vytvořila tři výrazné tragické postavy – \"Hippodamii\" v trilogii J. Vrchlického a Z. Fibicha (1923), \"Ofélii\" v Shakespearově \"Hamletovi\" a \"Iokasté\" v Sofoklově \"Králi Oidipovi\" (1932).\n\nUplatnila se rovněž v žánru pantomimy a v roce 1922 vytvořila v pražském Národním divadle hlavní ženskou roli v \"Legendě o Josefovi\" od R. Strausse. Tutéž roli získala v roce 1923 ve Státní opeře v Berlíně.\n\nPo Hilarově smrti se vrátila ke společenským konverzačním hrám, za ztvárnění řady postav ve francouzských hrách se stala roku 1936 Důstojnicí francouzské akademie. V letech 1942–1945 nesměla hrát, protože se odmítla dát rozvést se svým manželem židovského původu. Po roce 1948 se změnil repertoár našich divadel natolik, že už jen málokdy dostala role vyhovující jejímu projevu.\n\nKronbauerová také zprvu soukromě, později na konzervatoři (1946–1949) vyučovala herectví, mezi její žáky patřili např. Raoul Schránil, Josef Langmiler a Miroslav Macháček. Díky svému výraznému a bezchybnému přednesu se uplatnila také v rozhlasových dramatizacích a pásmech.\n\nVe filmu se poprvé objevila v roce 1913, ale mnoho příležitostí nedostala. Debutovala ve filmu společnosti ASUM Maxe Urbana \"Konec milování\", který se jako jeden z mála Urbanových filmů dochoval. V němém filmu hrála hlavní postavu \"Řiny\" ve stejnojmenném filmu natočeném podle románu jejího otce R. J. Kronbauera. Ve svém prvním zvukovém filmu \"Sextánka\" (1936) hrála maminku hlavní postavy Evy Martenové v obsazení Hanou Vítovou, otce si zahrál kolega z Národního divadla Jiří Steimar. Ke konci života ještě hrála větší roli v přepisu povídek Karla Čapka \"Čintamani a podvodník\", kde byla majitelkou vzácného perského koberce; poslední rolí byla hraběnka v přepisu Turgeněvových \"Jarních vod\".\n\nKe konci života napsala knihu vzpomínek \"Hodiny pod harlekýnem\", která vyšla až po hereččině smrti, roku 1973. Synovec Jarmily Kronbauerové Viktor Kronbauer (* 1949) je divadelním fotografem. Kronbauerová je pohřbena na Olšanských hřbitovech v Praze v úseku VI., v části 16, v hrobě 75.\n\n\n\n\n"}
{"id": "215517", "url": "https://cs.wikipedia.org/wiki?curid=215517", "title": "Amand", "text": "Amand\n\nAmand je mužské křestní jméno latinského původu. Vzniklo jako zkrácenina latinského jména \"Amandus\". Vykládá se jako „pomilováníhodný, hodný lásky, milovaný“. Českou podobou jména jsou Milan, Miloš.\n\nDívčí forma tohoto jména je Amanda.\n\nPodle českého kalendáře má svátek 25. ledna.\n\nAmandek, Amek, Amoušek\n\n\n"}
{"id": "215519", "url": "https://cs.wikipedia.org/wiki?curid=215519", "title": "Konec milování", "text": "Konec milování\n\nKonec milování je český němý film společnosti ASUM z roku 1913. Natočil jej ve své vile majitel ASUMu, režisér a architekt Max Urban společně s O. Štáflem.\n\nExteriéry byly natáčeny v pražské Stromovce, v Šárce, Choceradech a na Jílovišti. Stejně jako většina Urbanových filmů bylo i toto dílko napsáno pro jeho manželku, významnou českou herečku Andulu Sedláčkovou, a patří k zajímavějším filmům ASUMu. Snad vůbec v prvním českém filmu zde bylo použito filmového triku, když závěrečná scéna byla natočena s pomocí modelu auta v Českomoravské automobilce.\n\nBohatá Irena se chce provdat za chudého zadluženého Freda. Ten dokonce nemůže ani zaplatit krejčímu a šoférovi. Zato však má milenku Lolottu. Když si Lollota přečte v novinách oznámení o Fredově zasnoubení, ztropí scénu. Fred jí však vysvětlí, že po sňatku s Irenou si Lollotu bude moci z Ireniných peněz lépe vydržovat. Irena se však o poměru svého Freda od přítelkyně dozví, zprvu tomu nechce vůbec věřit, ale když se v přestrojení dá najmout za Fredova řidiče, ujistí se o pravdě. Všichni tři jedou na společnou vyjížďku v autě, Irena stočí auto do srázu a při havárii zahynou.\n\n"}
{"id": "215525", "url": "https://cs.wikipedia.org/wiki?curid=215525", "title": "Karl Liebknecht", "text": "Karl Liebknecht\n\nKarl Liebknecht (13. srpna 1871 v Lipsku – 15. ledna 1919 v Berlíně), byl německý socialistický politik, první předseda \"Mezinárodního sdružení socialistických organizací mládeže\" (dnes IUSY) a spoluzakladatel Komunistické strany Německa (KPD).\n\nByl jedním ze dvou ze sociálně demokratických poslanců (vedle Huga Haase), kteří na počátku války v roce 1914 hlasovali proti „válečným úvěrům“.\n\nProtože byl ale slavnější, na druhého sociálního demokrata se „zapomnělo“ a na počest Karla Liebknechta se užívá úsloví: „1 proti 110“ (SPD měla v Reichstagu 111 poslanců). \n\nDne 15. ledna 1919 byl bez soudu a jakéhokoliv obvinění zavražděn „Erthardovou Brigádou Smrti“, vyslanou sociálně demokratickou vládou a hlavně jejím ministrem vnitra Gustavem Noskem, který za potlačení „Spartakovců“, Rosy Luxemburgové a Karla Liebknechta, pobíral za Hitlerovy diktatury státní penzi.\n\n"}
{"id": "215526", "url": "https://cs.wikipedia.org/wiki?curid=215526", "title": "Červený Újezdec (Lišov)", "text": "Červený Újezdec (Lišov)\n\nČervený Újezdec je vesnice ležící asi osm kilometrů severovýchodně od Českých Budějovic, na Lišovském prahu v nadmořské výšce 515 metrů, což je příčinou o poznání chladnějšího klimatu než v pánvi Českých Budějovic. Ves je situována na rozvodí Vltavy a Lužnice a neprotéká jí žádná vodoteč. V roce 2011 zde trvale žilo 43 obyvatel.\n\nPrvní písemná zmínka o Červeném Újezdci pochází z roku 1390 (bývá udáván také roku 1461.), ačkoliv stopy osídlení v okolí jsou z mnohem dřívějších dob. V tomto roce jakýsi Petr z Újezdce prodal plat ze svých lánů slověnickému faráři. Stával zde svobodnický dvorec, jehož držitelem byl roku 1460 Jan Mazanec u Újezda, příslušník drobného šlechtického rodu. V roce 1461 získal od krále Jiřího z Poděbrad vlastní erb. Nejpozději v první polovině 16. století došlo k rozdělení dvorce na dva, přičemž větší zůstal svobodnickým a druhý se stal poddanským. Sídlil tu i nadále svobodnický rod Mazanců z Újezdce, na poddanské usedlosti je připomínán k roku 1558 Dvořák Mazanec. Postupně vznikaly ve vsi další grunty a chalupy, náležející částečně ke hlubockému panství a částečně k majetku zdejších svobodníků. Na hlubocké části osady se nacházela krčma, kde působil šenkýř Urban Kovář, jeho syn Vavřinec převzal v roce 1639 otcovskou živnost a svým jménem položil základ starobylému rodu Vávrů.\n\nZa stavovského povstání 1618 byla víska i oba újezdecké dvorce vypáleny a velká část obyvatel povražděna vojsky Katolické ligy, vedené generálem Buquoyem. Červený Újezdec nebyl jedinou obcí takto postiženou, z blízkého okolí potkal stejný osud také obce Kolný, Velechvín, Levín a Hůry. Vsi Provod a Žďár již nebyly nikdy osídleny a zcela zanikly. K obnově dvorců v Červeném Újezdci však došlo, a tak již v roce 1632 vznikla registra Mazancovského dvora a vlastníkem se stal Petr Gros. V těchto letech se počet obyvatel v Čechách snížil. Příčinou byly hromadné emigrace po roce 1627 a ztráty způsobené třicetiletou válkou. Robotní povinnost vzrostla až desetinásobně, z 15 dní před bitvou na Bílé hoře až na 150 dní v roce 1650. V šestidenním pracovním týdnu to znamenalo polovinu času pracovat na panském kromě dalších odvodních povinností. Není divu, že poddanské usedlosti pustly a neprosperovaly.\n\nV letech 1653–1654 byl držitelem dvora Pavel Pamwerl a od roku 1658 rytíř Jiří Kunáš z Machovic a od roku 1667 Schwarzenbergové, kteří v té době výhodně skupovali jihočeská panství od různých majitelů. Menší dvůr nazývaný Vojířovský, náležel kolem poloviny 17. století budějovickému měšťanu Valentinu Mundterovi a v roce 1663 byl rovněž prodán Schwarzenbergům. Během šedesátých let 17. století se tak stal součástí hlubockého panství. Kníže ze Schwarzenbergu pak nařídil oba dvory rozdělit a vytvořit z nich menší poddanské usedlosti. Obecní pastouška měla popisné číslo 8 a žil v ní obecní pastýř a sluha.\n\nNázev Červený Újezdec se poprvé objevuje ve statistickém lexikonu k roku 1921, do té doby se užíval úřední název Červený Újezd. Jméno dostala obec podle zvláštní načervenalé barvy půdy, která obsahuje značné množství zvětralého břidličného podloží. Po zániku vrchnostenského zřízení se Červený Újezdec stal v létech 1850–1919 osadou obce Velechvín, 1919–1943 byl samostatnou obcí, v letech 1943–1945 osadou obce Lhotice, od roku 1945 do 11.  června 1960 znovu samostatnou obcí, v období 12. června 1960 – 30. června 1980 osadou obce Kolný a od 1. července 1980 až do současnosti je místní částí města Lišov.\n\nRoku 1921 vznikl hasičský sbor, který působí dodnes, v roce 1928 byla založena obecní knihovna, roku 1927 byla provedena elektrifikace, od roku 1968 zajíždí do obce autobusová linka z Lišova přes Hosín do Českých Budějovic. Až do roku 1980 občas fungovala ve vsi kovárna na návsi, posledním kovářem byl pan Ludvík. Od roku 2008 je do obce zaveden internet.\n\nV roce 1900 bylo v obci 21 domů a 121 obyvatel, v roce 1915 měl Červený Újezdec podle Chytilova adresáře 139 obyvatel. K 31. prosinci 2005 měla vesnice 25 popisných čísel, 31 obyvatel a zhruba stejný počet chalupářů.\n\nNa návsi stojí novogotická kaple, přestavěná do dnešní podoby v roce 1896, kaplička svatého Benedikta tady však stála již v roce 1785. V osadě se zachovalo několik pěkných lidových staveb.\n\nV blízkosti Červeného Újezdce se nachází mohylové žárové pohřebiště z pohanské doby, datované do prvního tisíciletí našeho letopočtu. Památkově chráněné mohyly jsou dobře patrné vyvýšeniny v lesním porostu v blízkosti vrchu Vávra (526 m n. m.). Nálezy z nich jsou součástí stálé expozice Jihočeského muzea v Českých Budějovicích. Výzkumy jsou zachyceny v knize \"Kovář, D.: Z dějin výzkumu mohylových pohřebišť u Červeného Újezdce na Českobudějovicku\".\n\n"}
{"id": "215529", "url": "https://cs.wikipedia.org/wiki?curid=215529", "title": "Perličkovití", "text": "Perličkovití\n\nPerličkovití (Numididae) je čeleď středně velkých hrabavých ptáků. Čeleď tvoří 4 rody, všechny mají stejné české jméno perlička.\n\nČeleď perličkovití byla ještě donedávna zahrnuta do čeledi bažantovitých, kde byla považována za pouhou podčeleď. Morfologická a molekulární analýza však objasnila vzájemné vztahy a potvrdila samostatnost této čeledě.\n\nPerličky jsou původem ze subsaharské Afriky, kde jsou rozšířené od západu ze Senegalu na východ po Somálsko a na jih do Jihoafrické republiky a Madagaskar. Obývají suché stepi, lesostepi, i tropické pralesy. Žijí také v oblastech s obdělávanou zemědělskou půdou. Jednotlivé druhy jsou však vázány na určitý druh biotopu.\n\nDo Evropy se dostaly v období Římské říše, po jejím rozpadu chov zanikl. Opětovně je přivezli až Španělé v 15. století, perličky se rozšířily a byly domestikovány v zemích západní Evropy i v Americe. Byly dovezeny také na mnohé ostrovy (Kapverdy, Asunción, Svatá Helena, Kuba, Jamajka, Haiti), kde se aklimatizovaly a záhy zdivočely.\n\nJsou to ptáci velcí 40 až 70 cm a vážící od 0,7 po 1,6 kg. Zobáky mají krátké a tlusté, nohy silné s  různě velkými drápy a ostruhami. Ocas je krátký a svěšený dolů. Mnohým z přední částí hlavy u zobáku visí chrupavčité laloky, na hlavě mají vysoký výrůstek. Hlavu a krk nemají pokrytou peřím, tato oblast slouží k ochlazování arteriální krve proudící směrem nahoru od srdce k mozku. Peří mají převážně tmavé se světlými skvrnami, některé mají na hlavě pernatou chocholku. Samci se podobají samicím, i když jsou větší a těžší.\n\nKromě pravidelného napájení a sběru potravy v časném dopoledni a pozdním odpoledni se věnují koupelí v lehké, prašné půdě pro zbavení parazitů v peří. Během poledního horka jsou ve stínu, za soumraku se vracejí do svých úkrytů, hřadují obvykle na větvích stromů. Perličky žijí mimo dobu líhnutí a výchovy kuřat ve skupinách po 10 až 100 kusech. Jsou to ptáci velice ostražití, snaží se před nebezpečím útěkem nebo krátkým letem ukrýt do křovin.\n\nJsou to všežravci, kteří se v období rozmnožování živí především hmyzem, kobylkami a termity, jinak semeny, drobnými plody a čerstvými výhonky rostlin. Pokud žijí v blízkosti polí s oblibou vybírají ze země zasetá obilná zrna.\n\nV době rozmnožování, zpravidla v období dešťů po němž bývá více potravy, žijí perličky v párech. Samice snese do plytkého hnízda 10 až 20 vajec na kterých sedí 25 dnů. Vylíhnutá kuřata jsou schopna již sama zobat drobný hmyz, semínka a oštipují rostliny. Vodí je oba rodiče, prvé dny je kvočna na noc schovává pod peří, asi po 14 dnech jsou kuřata schopna vyletět na větve, kde přespávají. Osamostatní se zhruba po dvou měsících.\n\nKromě lidí, kteří je odedávna loví a sbírají jejich vejce, jsou nejvíce ohrožovány dravými ptáky, kočkovitými nebo psovitými šelmami a hady. Přesto nejsou o jejich budoucnost ve volné přírodě obavy, jejich stavy jsou hojné a jednotlivé druhy jsou rozšířeny v rozlehlých areálech. Výjimkou je perlička červenohlavá, vyskytující se jen v Sierře Leone, Ghaně, Libérii a Pobřeží slonoviny, která je podle IUCN zařazena v kategorii zranitelný druh.\n\nČeleď perličkovití se dělí na 4 rody a 7 druhů z nichž některé dále tvoří více poddruhů.\n\n"}
{"id": "215531", "url": "https://cs.wikipedia.org/wiki?curid=215531", "title": "MiG I-225", "text": "MiG I-225\n\nMikojan-Gurevič I-225 byl prototyp sovětského stíhacího letounu z druhé světové války. Poprvé vzlétl v létě roku 1944. Stroj však měl problémy a na základě poznatků byl zhotoven další exemplář, který vzlétl poprvé v dubnu 1945. Roku 1946 byl instalován nový motor, zkoušky pokračovaly ještě roku 1947, ale to už bylo v období, kdy letadla z pístovými motory začala postupně odcházet ze scény a byla nahrazována proudovými stroji.\n\n"}
{"id": "215533", "url": "https://cs.wikipedia.org/wiki?curid=215533", "title": "Palác Potála", "text": "Palác Potála\n\nPalác Potála () se nachází na Červeném pahorku ve městě Lhasa, které je centrem Tibetské autonomní oblasti. Leží přibližně 3700 metrů nad mořem a je pojmenován podle mýtické hory Potalaka. Je nejen náboženským a politickým centrem celého regionu, ale také pokladnicí tibetského umění. Nalézá se zde obrovské množství historických památek - například 50 000 m² fresek, které zachycují tibetské náboženství i každodenní život obyvatel. Typické jsou tibetské strážní věže s čínskými palácovými síněmi Chanů, pro které jsou charakteristické tradiční trámy, sloupy, zlaté střechy a zapuštěné panely.\n\nPrvní budovy byly vystavěny již v 7. století. V té době oblasti vládl král \"Songcän Gampo\", který nechal u příležitosti své svatby s čínskou princeznou Wen-čcheng (dynastie Tchang) v roce 641 zřídit na pahorku takzvaný Rudý palác. Již v té době se jednalo o monumentální stavbu, která měla v devíti poschodích obsahovat 999 místností a 1000 síní k meditaci. V dalších staletích byl ale palác zničen válkami i přírodními katastrofami, takže se dochovala pouze jeskyně prince Dharmy a hlavní síň Pagbalhakang. Současný komplex byl vybudován v letech 1645–1694 na příkaz pátého dalajlámy Ngawang Lozang Gjamccho.\n\nV roce 1994 byl palác zapsán na seznam světového dědictví UNESCO.\n\nCelá stavba o rozloze 360 000 m² je ze dřeva a kamene. Hlavní budova s 13 poschodími dosahuje výšky 118 m. Doplňují ji ale další menší obytné prostory, modlitebny, stúpy i hospodářské stavby. Centrální část paláce je zvýrazněna, ale vedlejší architektonické skupiny vytvářejí členitý, do sebe zapadající systém, který poskytuje větší prostor.\n\nVlastní palác se dělí na dvě části:\n\n"}
{"id": "215534", "url": "https://cs.wikipedia.org/wiki?curid=215534", "title": "Alvin", "text": "Alvin\n\nAlvin je mužské křestní jméno německého původu. Vzniklo ze staroněmeckého \"adal-wine\". Vykládá se jako „urozený přítel“. Staroanglický význam znamená \"elfí (moudrý) přítel\".\n\nPodle maďarského kalendáře má svátek 19. května.\n\nAl, Alwek, Alwínek, Alwa, Winý, Alf, Elf\n\n\n\n"}
{"id": "215538", "url": "https://cs.wikipedia.org/wiki?curid=215538", "title": "Bifurkace (geografie)", "text": "Bifurkace (geografie)\n\nBifurkace (z latinského , vidlička) v geografii znamená rozvětvení řeky, její rozdělení do dvou koryt. S tímto jevem je možné se setkat zejména v oblastech plochých rozvodí. Řeka odevzdává vodu různými směry do různých říčních systémů. Část řeky nad místem bifurkace je pak součástí obou takto propojených povodí.\n\nZvláštním případem bifurkace je jezero, ze kterého voda odtéká do dvou různých povodí. Příkladem je finské Vesijako, jehož voda odtéká částečně přes Päijänne do Finského zálivu a částečně přes Vanajavesi a Pyhäjärvi do zálivu Botnického.\n\n\n"}
{"id": "215541", "url": "https://cs.wikipedia.org/wiki?curid=215541", "title": "Nažka", "text": "Nažka\n\nNažka (latinsky \"achenium\") patří mezi suché nepukavé plody, je to druh rostlinného semene. Obsahuje pouze jedno semeno a vzniká buď z jednoho, nebo z více plodolistů. Nažky jsou opatřeny zařízeními usnadňujícími jejich šíření, jako jsou např. háčky, rozšířené oplodí nebo chmýr. Nažka se vyskytuje u krytosemenných rostlin, např. hvězdnicovitých (slunečnice atd.).\n\nOplodí nažky je blanité nebo kožovité a těsně přiléhá k semeni. Zvláštním typem nažky je křídlatá nažka neboli samara.\n\nOdvozeno od významu „nahý“ plod.\n\n\n"}
{"id": "215543", "url": "https://cs.wikipedia.org/wiki?curid=215543", "title": "Pontské hory", "text": "Pontské hory\n\nPontské nebo Severoanatolské hory (turecky: \"Kuzey Anadolu Dağları)\" jsou soustavou alpinských pohoří táhnoucích se v délce asi 1000 km podél černomořského pobřeží Turecka. Lze je považovat za prodloužení balkánské větve Srednogorie. Jejich nadmořská výška postupně roste od západu k východu. U turecko-gruzínských hranic na ně navazuje Malý Kavkaz. Na jihu sousedí s centrální Anatolskou plošinou, od které jsou odděleny Severoanatolským zlomem. Na jihovýchodě přecházejí v Arménskou vysočinu.\n\nNejvyšším vrcholem je Kačkar (, 3937 m n.m.) v pohoří Kačkar ve Východopontských horách ().\n\n"}
{"id": "215554", "url": "https://cs.wikipedia.org/wiki?curid=215554", "title": "Knockin' on Heaven's Door", "text": "Knockin' on Heaven's Door\n\nKnockin' on Heaven's Door (v češtině \"Klepání na nebeskou bránu\") je píseň Boba Dylana poprvé uvedená na soundtracku k filmu \"Pat Garret & Billy the Kid\" v roce 1973.\n\n\"Knockin' on Heaven's Door\" patří k nejhranějším písním populární hudby a mnoho umělců natočilo její cover verzi, například Guns N' Roses (jejich verze se dostala na druhé místo britského singlového žebříčku a je ze všech cover verzí nejhranější), Grateful Dead, Bob Marley, Bryan Ferry, Mark Knopfler, Roger Waters, Givan Tichy, Eric Clapton, The Sisters of Mercy, Seether, Cold Chisel, U2, Television, Guided By Voices, Stained Class, Avril Lavigne, Warren Zevon, Daniel Lioneye, Bon Jovi, Alexandrovci s Leningrad Cowboys, Randy Crawford, Beau Jocques, z českých například hip-hopová kapela Chaozz.\n\nČasopis Rolling Stone vyhlásil v roce 2004 píseň \"Knockin' on Heaven's Door\" jako 190. nejlepší píseň všech dob.\n\nV roce 1997 vznikl v koprodukci Německa, Nizozemí a Belgie stejnojmenný film.\n\nPatrně první coververzí do češtiny je text Zdeňka Rytíře Takový cesty mám, nazpívaný Petrem Spáleným (1979). Někdy v té době přebásnil původní text do češtiny Petr Kalandra, pod názvem Nebeská brána.\" Tuto verzi zpíval s ASPM, na albu poprvé vyšla až v roce 1993. Skupina Extra Band revival hraje verzi s textem Františka Klečky Nade mnou hvězdy jsou. Později píseň přebásnil Jarda Svoboda, pod názvem Na bránu nebeskou. Svou verzi písně s původním anglickým textem nahrála také skupina Oboroh na album \"Marah\" (1998). V roce 2013 vyšla na albu Solitéři verze s textem Andělů chór\", recitovaná Pavlem Landovským.\n\nČeská skupina Tři sestry k této písni složila parodující cover verzi \"Tragédie v JRD Čifárie\".\n\n"}
{"id": "215555", "url": "https://cs.wikipedia.org/wiki?curid=215555", "title": "Alvar", "text": "Alvar\n\nAlvar je mužské křestní jméno anglického původu. Vzniklo z anglického \"elf-here\". Vykládá se jako „nadpřirozená síla, armáda“. Jeho význam se částečně shoduje s významem jména Alfréd.\n\nPodle slovenského kalendáře má svátek 19. června.\n\nAlva,Al,Alvárek\n\n\n"}
{"id": "215558", "url": "https://cs.wikipedia.org/wiki?curid=215558", "title": "Charles de la Bédoyére", "text": "Charles de la Bédoyére\n\nCharles Angélique François Huchet hrabě de La Bédoyère (17. dubna 1786 Paříž – 19. srpna 1815 Paříž) byl francouzský generál v době prvního císařství.\n\nV roce 1806 vstoupil do armády a účastnil se všech tažení 1806 až 1812 jako pobočník maršála Lannese a po jeho smrti maršála Murata. V roce 1813 se stal velitelem 112. pěšího pluku, v jehož čele bojoval u Budyšína (20. a 21. května 1813) a u Goldbergu. Během restaurace se podřídil Bourbonům. Při Napoleonově návratu z Elby velel 7. pěšímu pluku v Grenoblu. Odvedl celý pluk vstříc Napoleonovi do Vizille, kde mu 8. března 1815 vzdal hold a vrátil se s Napoleonem do Grenoblu. Za to obdržel hodnost \"maréchal de camp\" (cca generálmajor). Brzy poté se stal generálporučíkem , hrabětem císařství a pairem Francie. Po bitvě u Waterloo spěchal do Paříže, kde na zasedání komory pairů 22. června 1815 s mimořádnou naléhavostí pronesl patetickou řeč proti Bourbonům. Po kapitulaci Paříže odešel s armádou za Loiru. Při přípravě k vycestování do Ameriky byl 3. července 1815 zatčen, 14. srpna válečným soudem odsouzen k trestu smrti a 19. srpna 1815 zastřelen. Jeho tělo bylo 22. srpna 1815 pohřbeno na hřbitově Pere Lachaise, kde spočívá dodnes. La Bedoyere patří k martyrům Napoleonské legendy. Jeho jméno je často zmiňováno v Marbotových pamětech, neboť byli kolegové ve štábu maršála Lannese.\n"}
{"id": "215560", "url": "https://cs.wikipedia.org/wiki?curid=215560", "title": "Alsamixer", "text": "Alsamixer\n\nalsamixer je mixovací program pro \"Advanced Linux Sound Architecture\" (ALSA). Bývá používán k nastavení zvuku a k změně hlasitosti. Má uživatelské rozhraní pomocí ncurses a nevyžaduje X Window System. Podporuje vícero zvukových karet s několika zařízeními.\n"}
{"id": "215562", "url": "https://cs.wikipedia.org/wiki?curid=215562", "title": "Heidi Klumová", "text": "Heidi Klumová\n\nHeidi Klumová, nepřechýleně Heidi Klum, v letech 2009–2012 Samuelová, (* 1. června 1973 Bergisch Gladbach, SRN) je německá topmodelka, herečka, moderátorka, módní návrhářka, televizní producentka a příležitostná zpěvačka. Spolupracuje se světoznámou módní značkou Victoria's Secret. Účinkovala také v pořadech \"\" a \"Německo hledá topmodelku.\"\n\nK modelingu se dostala prostřednictvím rodiče svého otce Günthera, který pracoval jako manažer v kosmetické firmě, a Erny, své kadeřnice. Ona sama uvádí, že ji přiměla kamarádka Karin, aby vyplnila přihlášku z magazínu a přihlásila se tak do soutěže Modelka roku 1992, jejíž vítězka se objeví ve známé německé talk show \"Gottschalk Late Night Show\". Z 25 000 uchazeček vyhrála celou soutěž 29. dubna 1992 právě Klumová a byl ji nabídnut kontrakt ve výši 300 tisíc dolarů.. Na kontrakt reagovala o několik měsíců později po dokončení studia, kdy nenastoupila na studium módního návrhářství.\n\nDostala se na obálky předních módních časopisů včetně \"Vogue, ELLE\" nebo \"Marie Claire\". Celosvětový úspěch zaznamenala, když se objevila na titulní stránce prestižního plavkového vydání \"Sports Illustrated Swimsuit Issue\" a následnou spoluprací s Victoria's Secret. Napsala předmluvu pro knihu o bodypaintingu a objevila se v reklamách pro McDonald's nebo H&M. V současné době dělá reklamu pro Jordache a Volkswagen.\n\nKromě modelingu se věnovala i herectví. Objevila se v televizních seriálech jako \"Sex ve městě\", \"Jak jsem poznal vaši matku\" nebo \"Všichni startostovi muži\". Zahrála si v několika filmech, například \"Dohola?\" nebo \"Perfect Stranger\". Podílela se i na tvorbě úspěšného filmu \"Ďábel nosí Pradu\".\n\nV červenci 2007 ji časopis \"Forbes\" zařadil mezi patnáct nejbohatších supermodelek.\n\nV prosinci 2004 se stala jedním z porotců v reality show \"\", kterou vysílala americká televize \"Bravo\", a ve které soutěžili mladí módní návrháři o zakázku. Díky roli porotkyně obdržela třikrát nominaci na cenu Emmy. V roce 2008 získala ocenění Peabody Awards, bylo to vůbec poprvé, co nějaká reality show získala ocenění. V roce 2013 získal cenu Emmy, společně s moderátorem Timem Gunnem v kategorii nejlepší moderátor reality-show.\n\n\"Německo hledá topmodelku\" je německá reality show, kde mezi sebou soutěží dívky o smlouvu s modelingovou agenturou IMG. Heidi v ní účinkovala jako porotce.\n\nV březnu 2013 se stala porotkyní americké reality show \"Amerika má talent\". Soutěž porotuje po boku Howieho Mandela, Mel B a Simona Cowella.\n\nNavrhla i vlastní kolekci oblečení, která se stala úspěšnou v Německu a objevila se v obchodním katalogu \"Otto\". Má i vlastní kolekci bot, šperků a plavek. Na trh uvedla i dva parfémy, které dostaly název \"Heidi Klum\" a \"Me\". V Německu po ní dokonce pojmenovali růži.\n\nV listopadu 2006 vydala svůj debutový singl \"Wonderland\", který natočila pro účely charity a jako znělku pro seriál \"Douglas\". V roce 2007 nazpívala se svým manželem Sealem duet \"Wedding Day\" na jeho desku System.\n\nV roce 1997 se provdala za Rica Pipina, se kterým se v roce 2002 rozvedla. Po rozvodu žila nějaký čas s frontmanem kapely Red Hot Chili Peppers Anthony Kiedisem, později s Flaviem Briatore, se kterým se během těhotenství rozešla.\n\nPřed narozením dcery Helene se na počátku roku 2004 seznámila se zpěvákem Sealem, za kterého se 10. května 2005 provdala na pláži v Mexiku, a kterému porodila dva syny, Henryho (* 2005) a Johana (* 2006) a dceru Lou (* 2009). Dne 22. ledna 2012 pár oficiálně oznámil rozchod. Dne 6. dubna 2012 podala žádost o rozvod. Její advokátka je její kamarádka Laura Wasser. Dvojice se rozvedla 14. října 2015.\n\nOd února 2012 do roku 2014 chodila se svým bodyguardem Martinem Kristenem. Od roku 2014 do roku 2017 chodila s kurátorem umění Vitem Schnabelem.\n\n"}
{"id": "215565", "url": "https://cs.wikipedia.org/wiki?curid=215565", "title": "Zdena Vincíková", "text": "Zdena Vincíková\n\nZdena Vincíková (1917, Rakousko-Uhersko – 25. listopadu 1971, Praha Československo) byla česká swingová zpěvačka.\n\nBěhem studia právnické fakulty se seznámila s Arnoštem Kavkou, který ji nabídl místo zpěvačky v souboru Blue Boys.\n\nV roce 1938 nazpívala dobový šlágr Járy Beneše \"Robot\" z filmu Roberta Landa Panenka. Do roku 1939 nahrála několik snímků s orchestry Harryho Hardena a Dolfiho Langera. Koncem roku 1939 přijala s J. Verbergerem angažmá v souboru Bobka Bryena. V roce 1940 vystupovala se swingovým orchestrem Emila Ludvíka. Do konce války pak vystupuje s Melody Boys R. A. Dvorského a věnuje se více šansonu.\n\nOd května roku 1945 Vincíková zpívala s orchestrem Boba Clithera, v roce 1947 hrála a zpívala ve Futuristově divadélku Scéna FF. V dalších letech pak vystupovala s Emanem Fialou na různých estrádách a zpívala s orchestrem A. Hrbáče v Ostravě a na zájezdech v Polsku.\n\nV roce 1953 se jí narodil syn Michal Němeček, zakladatel hardrockové skupiny Pumpa.\n"}
{"id": "215566", "url": "https://cs.wikipedia.org/wiki?curid=215566", "title": "Violka žlutá", "text": "Violka žlutá\n\nViolka žlutá (\"Viola lutea\") je vytrvalá bylina z čeledi violkovité (\"Violaceae\"). Dorůstá výšky nejčastěji do 10-25 cm. Oddenek je bez výběžků, poměrně tenký. Listy jsou jednoduché, dolní zřetelně řapíkaté, horní někdy skoro přisedlé, čepele listů jsou vejčité až podlouhle vejčité, horní jsou užší, až úzce kopinaté, na okraji jsou vroubkovaně pilovité. Na bázi listů jsou palisty, které jsou členěné, peřenosečné (často nesouměrně), někdy jsou spíše dlanitosečné. Na květní stopce jsou 2 listénce, jsou umístěné zhruba 1 cm pod květem. Kališní lístky jsou asi 1,5 cm dlouhé i s přívěsky. Koruny jsou nejčastěji 2,5-3,5 cm vysoké, většinou sytě žluté, ostruha je žlutá až světle fialová. Kvete od června do září. Plodem je tobolka.\n\nRoste v Evropě a to ve Velké Británii, dále v horách západní a střední Evropy, jako jsou Vogézy, Alpy, Sudety, západní Karpaty.\n\nDruh se rozpadá nejméně do 2 poddruhů, které někteří autoři považují za samostatné druhy:\n\nV ČR roste jen violka žlutá sudetská. Je to vysokohorský druh s těžištěm rozšíření nad hranicí lesa, ale sestupuje často na loukách i níže. Nejčastěji roste ve vysokostébelných alpínských trávnících sv. \"Calamagrostion villosae\", dále pak v horských až subalpínských smilkových trávnících (sv. \"Nardion\" a sv. \"Nardo-Agrostion tenuis\") a v další společenstvech.\nV ČR se přirozeně vyskytuje v Krkonoších, na Králickém Sněžníku a v Hrubém Jeseníku. V Beskydech a v Orlických horách je patrně nepůvodní, byla sem v minulosti vysazena. Patří k silně ohroženým druhům flóry ČR (C2).\n\n\n \n"}
{"id": "215567", "url": "https://cs.wikipedia.org/wiki?curid=215567", "title": "Jeff Prosise", "text": "Jeff Prosise\n\nJeff Prosise je autor knih o programování pod Microsoft Windows. Má zkušenosti s technologiemi firmy Microsoft – např. MFC, .NET frameworkem, C# a dalšími.\n\nJeff Prosise je autorem knihy \"Programming Windows with MFC\" (: \"Programování ve Windows pomocí MFC\", vydalo nakladatelství Microsoft Press). Tato kniha je společně s knihou Charlese Petzolda popolulární knihou o programování a jsou označovány jako „bible“ programování pro Windows. Zatímco Petzoldova kniha je známa jako „WinAPI bible“ nebo „Windows bible“, Prosiseova kniha častěji označována jako „MFC bible“ (MFC je knihovna pro C++ pod Windows).\n\nDalší publikace:\n\nNěkteré z těchto knih jsou z 80. a 90. let, kdy byl ještě stále populární DOS.\n\n"}
{"id": "215568", "url": "https://cs.wikipedia.org/wiki?curid=215568", "title": "Anglický park", "text": "Anglický park\n\nAnglický park (nazývaný také anglická zahrada) je styl krajinářského parku nebo zahrady, který vznikl v Anglii na počátku 18. století, a rozšířil se po celé Evropě. Nahradil formálnější, symetrické francouzské zahrady vzniklé v 17. století jako hlavní zahradnický styl v Evropě. O výtvarnou hodnotu anglického parku se zasloužil především William Kent (1685 - 1748). Prvními propagátory anglických parků byl filosof Joseph Addison a básník Alexander Pope. Nejznámější postavou stylu anglické zahrady je však Lancelot \"Capability\" Brown. Změny v architektuře zahrad a parků, především jejich směr zcela korespondoval se změnami ve společnosti a kultuře mezi 17. a 19. stoletím.\n\nTypické úpravy zahradní architektury v anglickém parku, či takto upravené zahradě, jsou prováděny podle zásad sadovnické tvorby.\n\nAnglický krajinářský park, anglická zahrada, anglický přírodně krajinářský park.\nSpolečnost byla v 17. století přesycena přehnanou, stále se opakující pravidelností francouzských zahrad. Rozšíření a koncepce anglických parků je reakcí na změnu filosofie a lidského myšlení, na principy renesance, humanismu a nastupující romantismus. Je projekcí tohoto snivého, pohádkového vidění světa do zahradní architektury. Tlak na změnu slohu byl v 18. století již dlouhodobý a silný. Sílu odporu k pravidelným parkům ve společnosti, především u společenských elit, prokazují práce umělců i politické projevy v parlamentu, ještě před začátkem formování koncepce anglického parku. Warton a Lord Walpole, ve své \"Essay on Pope\", a později ve své \"History of Modern Gardening\" (Historie moderního zahradničení) přisuzuje první myšlenku anglického parku Miltonovi a Warton dodává, že dílo \"Seasons\" od Thomsona možná mělo velmi značný vliv na vznik přírodně krajinářského stylu.\n\nZměna tak byla doprovázena spíše hledáním vhodného vzoru než váháním. Proměna z jedno slohu v sdruhý byla doprovázena uvolňováním některých zásad podstatných u barokních parků, například pravidelně stříhané keře nebyly řezány atp. Sílu odporu proti pravidelnému slohu ilustruje exploze módy anglického parku, je popisována jako šílenství, které zaplavilo ostrovy.\n\nRozšíření koncepce anglického přírodně krajinářského parku je reakcí na změnu filosofie a lidského myšlení, na principy renesance, humanismu a nastupujícího romantismu. Je projekcí tohoto snivého, pohádkového vidění světa do zahradní architektury. Anglické zahrady proto vždy zobrazovaly idealizovaný pohled na přírodu, ale nikoli spoutaný pravidly, ale nesený představami. Předlohy parků byly často inspirovány obrazy krajin Clauda Lorraina a Nicolase Poussina. Obvykle bylo součástí parku i jezero, vysoko sekané trávníky, souvislé skupiny stromů a napodobeniny chrámů, gotických zřícenin, mostů a další malebné architektury, nebo i jeskyní. Jako celek byl park navržen tak, aby dával dojem idylické krajiny. Do konce osmnáctého století anglický park částečně napodoboval park francouzský (například v parcích v Petrohradu v Rusku, v Carském Selu, zahradách Kateřiny Veliké). Měl velký vliv na podobu veřejných parků a zahrad po celém světě.\n\nPodle některých tvrzení však důvodem vzniku koncepce anglického parku v Anglii byla i blízkost Golfského proudu a tedy častá přítomnost hustých mlh v tamější krajině, která naprosto znehodnocovala hlavní kvality francouzského parku - využití perspektivy a širokého rozhledu do barevné a členité zahrady. Další nepodložená teorie hovoří sociálních motivech, nákladnosti francouzských parků na údržbu a chudnoucí šlechtě. Přesto byly po vzoru barokních parků a zahrad jednak v Anglii vytvářeny další, i v době největšího rozmachu anglických zahrad, a jednak byly parky v pravidelném slohu udržovány.\n\nJiná teorie hovoří o nezbytnosti nalézt prostor a využití kvetení pro velké množství okrasných keřů a stromů nově dovážených z Ameriky v první polovině osmnáctého století. Tyto informace šířil Delcuze, historik botaniky a okrasných rostlin, který se snaží dokázat, že anglický sloh zahradního umění vznikl v Itálii.\n\nV 18. století během vlády královny Anny Daines Barrington, který přijal místo v královských zahradách, pokryl plochu před ohromnou terasou ve Windsoru trávníkem. Wise, který byl učněm zahradního mistra Rose, a stal se také královským zahradníkem, přeměnil štěrkoviště na křoviny s vinutými cestami, které Addisona ohromily. Bridgeman odstranil tvarované stálezelené dřeviny a cizozemské divoké scenérie z ploch v Richmondském parku, ale stále ještě ponechal stříhané aleje, ačkoli ponechal přírodnímu růstu centrální části mas dřevin, kterými aleje procházely. Úpravy parků u sídel jako jsou Blenheim, Castle Howard, Cranbourne, Bushy Park, Edger, Althorpe, New Park, Bowden, Hackwood, Wrest byly navrženy zhruba mezi léty 1660 a 1713. Konec období formálního stylu se však blížil.\n\nZa vlády Jiřího II. lze sledovat u šlechty vzestup preferencí úprav, které postupně vymodelovaly styl přírodně krajinářských zahrad. Královna Karolína zvětšila a znovuvysadila Kensington Gardens a vytvořila to, co je nyní nazýváno Serpentine River, řetězec oddělených rybníků. To byl odvážný krok, jdoucí po cestě vedoucí ke změně vkusu. Lord Bathurst informoval Dainese Barringtona, že byl prvním, kdo se odchýlil od přímky ve vytvořených vodních nádržích, následováním přírodních linek údolí, při vedení potoka v Ryskins, blízko Colebrooku. Tehdy lord Strafford myslil, že tak učinil z chudoby nebo ekonomických důvodů, a požádal jej, aby spravoval majetek slušně a zaplatil si vyhloubení přímé strouhy.\n\nAčkoliv nápad tvorby přírodních zahrad vznikl patrně jako snaha o realizaci kopie přirozené přírody básníky, je oprávněně předpokládáno, že přírodně krajinářské parky převzaly své základní principy, svoji koncepci tvorby, z klasických čínských zahrad, ačkoliv se v mnoha směrech liší.\n\nPočátek tohoto stylu, a kým a kde byl poprvé vynalezen, vyvolal mnoho diskuzí. Kontinentální národy obecně tvrdí, že angličtí zahradní architekti jej zkopírovali od Číňanů. Vznik anglických zahrad je podle některých autorů popisován jako reakce na zprávy o čínských a japonských zahradách, které pronikly nejdříve do Anglie a přispěly ke vzniku nepravidelně řešených zahrad. Tyto zahradní styly se však od anglického parku přesto dosti zásadně liší, protože evropské a asijské filosofické a mystické směry, jejich hodnoty a kritéria úspěšnosti a měřítka krásy jsou a vždy byly značně odlišné.\n\nGabriel Thouin a Malacame Angličanům upírali i zásluhy, že jako první okopírovali nebo vymysleli tento styl, s tím, že nárokují původ pro jejich zemi. Gabriel Thouin tvrdí, že první příklad byl dán Dufresnoyem, pařížským architektem. Malacame tvrdil, že prvenství náleží Padově. Co se týče literatury, Loudon se domnívá, že první zmínky o přírodně krajinářském stylu v Itálii jsou nesporně od Tassa (viz Dissertazione su i Giardini inglese, od Hippolyta Pondemonteho, Verona, 1817). Delcuze, historik botaniky a okrasných rostlin, (Annates du muzea, svazek VIII., 1806) se obšírně snaží dokázat, že tento nový styl zahradního umění vznikl z nutnosti nalézt prostor pro velké množství okrasných keřů a stromů nově dovážených z Ameriky v první polovině osmnáctého století. Boettinger, v jeho \"Racemazionem Zur Gartenkunst der Alten\" přináší popis jeskyně Calypso Homérem, popis údolí Tempe od Aeliana (možná Claudius Aelianus), a Vaucluse Petrarcou v polovině osmnáctého století.\n\nBritští autoři z počátku 19. století n.l. mají různé názory, co se týče počátků přírodně krajinářského stylu. Básník Gray (\"Life and Letters, letter to Mr. How\", 1763) míní, že zručnost v zahradničení, nebo spíše návrhy zakládání parků (projektování parků), je jediný vynález, který můžou Britové nazývat svým vlastním. Připomíná, že Francie ani Itálie neměla nejmenší představu o možnosti projektovat výsadby.\n\nGeorge Mason, autor \"Essay on Design in Gardening\" (Eseje o zahradnickém designu), která byla vydána v roce 1768 a je jednou z nejranějších próz o tomto moderním stylu, zde píše „\"…pokud by záleželo jen na radách uznávaných autorit, lze stěží předpokládat že by už od nejranějších věků zvítězila nějaká významná změna vkusu.\"“ (Essay on Design in Gardening, str. 27). O čínském stylu zahradní architektury říká: „\"Stěží si mohl Sir William Temple představit, že za méně než půlstoletí se čínský styl zahradních úprav stane základem vkusu jeho země, nebo že by tak mnoho prospěchářů dokázalo ohromnou oprávněnost jeho pozorování, a prokázalo svou prací, jak obtížné je uspět v tomto oboru. Tomuto vrtošivému cvičení rozmarů, může být moderní pokrok v zahradničení především připsán\".“ (Essay on Design in Gardening, str 50). Nikdo nebyl nadšenější obdivovatel klasiky, vřelejší vlastenec, nebo přísnější kritik, než George Mason, což vyplývá i z další části jeho práce (Discussion on Kent, str. 105). Byl si velmi dobře vědom, když psal výše uvedené pasáže, že počátky přírodně krajinářského stylu je možné obecně vystopovat právě u Kenta. Odtud by měl být otevřeně a nezaujatě odvozován původ pokusů anglických architektů o čínský zahradnický styl.\n\nW. Shenstone prosazoval tzv. okrasný statek, pojmenovaný „\"ferme ornée\"“.\n\nPrincipy moderní zahradní architektury byly nesporně položeny pracemi anglických spisovatelů. Addison a Pope připravili pro nový zahradnický směr pevný základ filozofických principů. Addisonova \"Imagination\" byla zveřejněna v roce 1712 a Popeho oslavovaný \"Guardian on Verdant Sculpture\" v roce 1713. Pope zde útočil na zelené sochy a pravidelně vysázené háje starověkého stylu (bosket) výsměchem.\n\nPope a Addison ilustrují rovněž první praktické příklady moderní zahradní architektury. Addison a Pope také v praxi realizovali své představy. Některé zdroje Popeho zahradu popisují jako divočinu s přemírou přírodních prvků a naivních doplňků. Addison údajně propojil zelinářskou zahradou a záhony květin. Podle popisu se mohla podobat pozdější rokokové nebo holandské zahradě.\n\nSbírku nákresů zahrad směšujících volné křivky a pravidelné vzory lze najít v sadovnickém vzorníku Batty Langleye z roku 1728. Přechod mezi formálním stylem úprav barokního parku a nepravidelným stylem anglického parku lze vidět nejlépe v dílech W. Kenta, v Chiswicku, nebo v zahradě u Stowe House. Jen o málo přísnější úprava by park zařadila mezi díla pokračovatelů Le Nôtreho a více rozvolněná struktura a odstranění symetrie by park zařadila naopak mezi anglické přírodně krajinářské parky.\n\nPředchůdcem anglického přírodně krajinářského parku v Anglii byly velké parky vytvořené sirem Johnem Vanbrughem (1664-1726) a Nicholasem Hawksmoorem u zámku Howard (1699-1712), v Blenheimském paláci (1705-1722) a v zahradě Claremont Landscape Garden na Claremont House ( 1715-1727). Tyto zahrady modelované podle zahrad ve Versailles, byly navrženy tak, aby působily dojmem velikosti a vznešenosti.\n\nPrvní přírodně krajinářské parky byly jen stěží rozeznatelné od francouzské zahrady, která při rozšíření do okolí, zvláště ve svém pozdním období, s rostoucí vzdáleností od ústředního sídla zpravidla ztrácí na přísnosti a mizí i přísně stříhané keře. Bylo tedy nutné znát růst dřevin a přirozený habitus, což bylo nyní nejen náročné na znalosti botaniky, dobrý zahradní architekt musel mít umělecké cítění a invenci. Zahradní architekt nemohl být nyní pouhý matematik a zeměměřič držící se několika stereotypů.\n\nPůvod a zavedení přírodně krajinářských zahrad v Anglii je dílem Addisona, Popeho, Bridgemana a Kenta. Různé odchylky z přísné jednotnosti, nebo lépe, různé pokusy o úspěch v napodobení čínského zahradního slohu, získaly nový a rozhodující charakter pod vedením Kenta.\n\nBridgeman odstranil topiari a vytvořil části výsadby, které působily jako lesní scenérie, na zahradě v Richmondu „\"ale stále se neodchýlil od přísné souměrnosti.\"“ Na rozdíl od Kenta, který dokázal „\"realizovat krásné popisy básníků….\"“ Kent tento způsob použil poté, co Bridgeman začal provádět inovativní úpravy starého pravidelného stylu. Mezi těmito inovacemi bylo velkou změnou odstranění zdí, které tvořily hranice, zavedení \"„Ha!- Ha!“\", soulad trávníku s parkem následovaly.\nMalebná krása byla v Británii málo ceněna do časů Popeho. Popularita nového stylu v Británii a následně v celé Evropě pak ale rychle rostla, vlivem umělců a spisovatelů. První zahrady upravené v přírodně krajinářském stylu popsali Shenstone, G. Mason a Whately v pracích o zahradničení. Stowe, jak se zdá, bylo prvním rozsáhlým sídlem, ve kterém byl použit styl anglického parku.\n\nLord Cobham se věnoval rekonstrukci parku Stowe ve stejné době, kdy Pope navrhoval úpravy své zahrady v Twickenhamu. Jeho lordstvo započalo s vylepšováním panství v roce 1714 a zaměstnalo Bridgemana, jehož plány a moderní názory proměnily starý Stowe z přísné kompozice starého (barokního) stylu na otevřenější a nepravidelný vzhled.\n\nPark u Stowe House v Buckinghamshire (1730-1738) byl radikálním odklonem od klasických pravidel francouzské zahrady. Společnost Charlese Bridgemana vytvořila formální zahradu, s architektonickou výzdobou Johna Vanbrugha. Bridgeman do projektu zahrnul tehdy používaná symetrická osmiboká jezera a Rotondo (1720-21) navržené Vanbrughem. O nejstarším stavu zahrady ve Stowe píše J.C.Loudon v \"Encyklopedii\" z roku 1822. Analýza plánů ukazuje původní zahradu ve francouzském stylu. Její obvod tvoří nepravidelný polygon, plochu zahrady člení paprskovitá stromořadí na polygonální boskety a boční partery.\n\nBridgemanovy úpravy Stowe z druhé čtvrtiny 18. století tvoří klasicistní etapu vývoje zahrady, kdy byly upraveny velkorysé prostory, pravidelné nádrže, boskety a travnaté partery bez dekoru. Prostory byly oživeny památníky a plastikami. Především však na rozdíl od starého půdorysného pojetí výsadby v parku nabývají nepravidelných rysů typických pro přírodně krajinářský park. Od roku 1730, William Kent a James Gibbs spolupracovali na Stowe House s Bridgemanem, který zemřel v roce 1738. Kent přepracoval jezera do přirozenějšího tvaru a vytvořil nový typ zahrady, kterou návštěvníci viděli jako malebnou krajinu.\n\nStowe postupně ozdobil Palladianský most (1738), Chrám Venuše v podobě Palladianské vily (1731), Chrám antické ctnosti (1737) se sochami slavných Řeků a Římanů, Chrám britských hrdinů (1734 - 1735) se sochami z britské historie a Chrám moderní ctnosti, který byl záměrně ponechán v troskách a který obsahoval bezhlavou sochu Roberta Walpola, Cobhamova politického rivala. Na Stowe později pracuje i Capability Brown.\n\nCharakter Stowe byl zřejmý, píše Loudon, příroda představovala malou část, ale uměleckou část kompozice tvořila řada velkolepých budov. Výsledek byl jedinečný, ale spíše, jak se vyjádřil Pope, „\"úsilí o div světa\"“ než o dílo okouzlující představivost. Přátelé lorda Cobhama, jak se zdá, považovali jeho park za první v Anglii postavený v novém stylu, pokud lze soudit podle závěrečné řádky epitafu k jeho památce, umístěném na zahradě - „\"ET ELEGANTIORI HOTORUM CULTU HIS PRIMUM IN AGRIS ILLUSTRATO PATRIAM ORXAVIT, 1747\"“. Zahrada přitahovala návštěvníky z celé Evropy, včetně Jeana-Jacquese Rousseaua. Stala se inspirací pro krajinářské zahrady ve Velké Británii a na evropském kontinentu.\n\nLeasowes byl upraven jako poetický pozemek s pastvinami, farmou s chodníky vedenými skrz několik ohrad, napodobující běžnou hospodářskou usedlost. Ale selská stavení (ozdobné domy z kamenů), odpočívadla, vázy a nápisy byly příliš časté na to, aby celý pozemek vyvolával dojem běžné nebo dokonce upravené či zdobené anglické farmy. Ve skutečnosti to však bylo zamýšleno jako symbolické scény s častými narážkami na pastýřskou poezii. Pokud na to pohlédneme v tomto světle, jako na sentimentální farmu, tak byla právě tím, čím měla být. J.C. Loudon píše, že lituje, že Repton zaútočil na vkus Williama Shenstonea (1714 – 1763), „tohoto přívětivého muže“, pro špatný vkus a bezplánovitost, která, jak Loudon předpokládá, byla jeho záměrem. H. Repton vyčítá básníkovi Shenstonemu, že neozdobil „\"okolí svého domu takovým množstvím ozdobného trávníku nebo parku, které by odpovídalo velikostí sídla či rozsahu majetku\"“ a vytvořil okrasnou farmu, první „\"ferme ornée\"“. Repton byl v tomto soudu veden ohledem na přiměřenost, smysluplnost a ovšem také na běžný standard, upozorňoval na výsměch sedláků, kteří vidí jak špatně zachází se zděděnou půdou, a šlechticů, kteří jím v ústraní opovrhují, protože jeho sídlo není obklopeno parkem. J.C. Loudon se obává, že Leasowes by nikdy nebyl tak významným, pokud by Shenstone provedl takové úpravy, které H. Repton doporučoval, veden běžnou odbornou rutinou. Básník Shenstone později díky chybám birminghamského advokáta, do jehož rukou vložil správu dokumentů svého majetku, o tyto nemovitosti přišel. Farma byla již za jeho života zanedbaná, ačkoli cesty a mnoho odpočívadel a selských stavení ještě zůstalo. V roce 2009 jsou části parku rekonstruovány.\n\nUmělci a mistři, kteří dali pevné rysy přírodnímu a přírodně krajinářskému stylu, byli podle Loudona Charles Bridgeman, William Kent, Thomas Wright (astronom z Durhamu, 1711 – 1786), Lancelot \"Capability\" Brown a William Eames.\n\nNejvýznamnější osobností slohu anglického parku je Lancelot \"Capability\" Brown jako hlavní zahradník pracoval v Stowe až do roku 1750. Byl doporučen vévodovi Graftonovi, do Wakefield Lodge, Northamptonshire, kde prosadil vytvoření velkého jezera, což položilo základ jeho slávy a bohatství.\n\nReptonem je Brown považován za génia, nepochopeného nepraktickými teoretiky. Sám se těžko vyrovnává s jeho absolutně přesným smyslem pro krásu architektury přírodního stylu, zejména pro terénní úpravy a práci s vodními prvky, i po jeho smrti stále hledá její zdroj nebo vysvětlení. Pokouší se stále vysvětlovat Brownovy způsoby úprav a je překvapen, když najde nedokonalosti v jeho pracích. Ale i pro Brownovy kritiky je zdroj jeho famózních schopností záhadou.\n\nLoudon zdroj Brownovy geniality hledá ve smyslu pro malebnou krásu, kterým se proslavily významné práce Kenta, Hamiltona a Shenstonea, a také upozorňuje, jak mnoho se od nich liší. Ve stejném odstavci kritizuje, že v krátkém čase byly všechny zahrady a parky v Anglii stejné - kolem hranic pozemku obklíčeny pásem dřevin a na holině uprostřed se nacházelo několik shluků stromů a keřů, nebo dvě řeky na různých místech. „Tento popis je zkrátka možné použít na téměř každé místo v Británii upravené asi od roku 1740, kdy vznikla móda upravovat panství podle nového stylu, do roku 1785 nebo 1790, kdy ve velké míře upadla.“ Sir William Chambers napsal, že díky mánii pro rušení alejí nebylo po několika letech možné nalézt tři stromy v řadě za sebou.\n\nPrvní zkomolení, zkažení anglického stylu, přírodně krajinářského parku, říká Loudon, nastalo, když se tento styl stal módním a oblíbeným. Mělo se tak stát prokázanou pravdou, že „\"ve všech svobodných uměních je měřítkem míra geniality, nikoliv houf falešných následovníků poplatných době\".“ Bláznění po úpravách ve stylu přírodně krajinářského slohu bylo takové, že poptávka po skutečných umělcích s vkusem brzy převýšila jejich nabídku. Umění bylo zjednodušeno na mechanické úpravy a z nové podoby umění zobrazujícího jednoduchost, eleganci, přirozenou přírodu se stal systém přidávání doplňků a uplatňování pevných forem, který v podstatě byl méně různorodý, než prehistorické formální styly. Umění přírodně krajinářských úprav bylo degradováno na tři formy úprav - „chomáče“, „pásy“, a jednotlivé stromy (clump, belt, solitéra). Pravidla byla jednoduchá: umístěte pás po obvodu, rozmístěte shluky a jednotlivé stromy uvnitř. Pokud výsledek vypadá jako les, je náročná práce zahradního architekta ukončena. Tyto plány byly vytvářeny nejen místními umělci, ale hlavně hlavně jistým anglickým mistrem (míněno Lancelotem \"Capability\" Brownem), který na svých cestách sbíral zakázky na tyto plány, které kreslil po návratu. Neliší se od sebe úpravou, pouze velikostí. Jednotvárné produkty těchto mechanických úprav anglickému stylu brzy přinesly špatnou pověst. Vlastníci byli zesměšňováni, že vynakládají nesmírné částky k ničení starých alejí a lesů, a vysazují na jejich místech malé shluky mladých stromů, z žádného jiného důvodu, než že je to moderní.\n\nPrvní symptomy nesouhlasu, které byly proneseny proti degradaci nového vkusu, jsou, zdá se, obsažený v dopisovém románu \"Village Memoirs\" (1775), kde básník doporučuje: „Móda nemůže vést práce, ale jen smysly architekta“. Malebné cestopisy Gilpina (1724–1804), publikované v různých intervalech od roku 1768 do roku 1790, měly hlavní vliv na formování vkusu. Krásy světla a stínu, obrysu, tvoření sledu a další přísady malebné krásy, nebyly nikdy předtím předvedeny anglické veřejnosti v podobně populárních spisů. Tyto práce byly s nadšením čteny a to zejména mladou generací a působily směrem k formování smyslu pro harmonii a vkusu pro přírodní scenérie, což je podle Loudona jediný bezpečný protijed proti obrození jednotvárnosti, kterou byly charakteristické zmiňované mechanické architektonické úpravy. Jednotvárnost stylu anglického parku podle Loudona dovedně ukázali Richard Payne Knight a Uvedale Price v \"Essays on the Picturesque\".\n\nPrice doporučuje studium principů malby. Dává za příklad malby krajiny od Claude Lorraina. Spor Reptona a Priceho, stejně jako později spor zda jsou správné malebné nebo formální úpravy, zcela hýbe veřejným životem. Repton na Priceho poznámky reaguje a jako spisovatel, zahradní architekt a především praktik tvrdí, že je velký rozdíl mezi scénami v přírodě a obrazy na plátně a Priceho názory v poznámkách zesměšňuje:\"„Pan Price přiznává, že dvě malé potíže se vyskytují v uvedení těchto projektů plně do praxe, totiž, že „nevidí žádné příklady komínů a jen několik málo strmých střech, kde pěkné obrazy mohou být přeneseny z plátna na skutečná lidská sídla. Jak bez vkusu musí být muž, který touží po komínu, nebo střeše ke svému venkovskému sídlu,… \"“\n\nNejlepší zkušenosti svých předchůdců v tomto období využívají H.Repton a J.Nash. Obzvláště Humphry Repton dokázal vytvářet architektonická díla s vkusem a řemeslnou jistotou. J.C. Loudonem je Humphry Repton je považován za nejvýznamnějšího zahradního architekta pozdního období stylu anglického parku, v období po smrti Browna. Je považován za osobnost, která dala významný podnět uvědomělé tvorbě zahradní architektury. Dokázal nejen formulovat pravidla tvorby a porozumět potřebám zákazníka, ale také byl velmi praktický.\n\nVkus zahradních úprav v Anglii na konci 18. století a na začátku 19. století Loudon považoval za významně zlepšený, vybroušený diskusemi, chybami a opravami, a velkým množstvím hezkých příkladů. Poznamenává, že je také více liberální než půlstoletí předtím, a připouští použití krás každého stylu, dokonce i geometrických, podle vhodnosti.\n\nAnglické parky a jim podobné úpravy v USA provádí a doporučuje Andrew Jackson Downing (1815-1852), známý školkař, spisovatel a zahradní architekt. Navazuje na tradici anglického parku a rozvíjí ji. V roce 1841 vydává svoji první knihu \"A Treatise on the Theory and Practice of Landscape Gardening, Adapted to North America\", která se setkala s velkým úspěchem, byla první knihou tohoto druhu vydanou v USA. Downing byl propagátorem gotického stylu v zahradních úpravách anglického parku. Je nazýván otcem americké zahradní architektury (\"The Father of American Landscape Architecture\"). Jeho práce měly přímý vliv na F.L. Olmsteda.\n\nStyl, který byl původně pojmenován anglický park, anglická zahrada, přírodně krajinářský styl, i se svými nezměněnými ideály přerostl s osobou F.L. Olmsteda do podoby krajinného inženýrství a urbanismu. Olmsted byl jednou z nejvýznamnějších osob tohoto stylu v 19. a 20. století.\n\nVe dvacátém století v mnoha ohledech čerpají z prací mistrů anglického parku parkové úpravy Jense Jensena, včetně prvků, pohledů, spletitosti a vedení cest a vodních toků. Přírodně krajinářské parky ochuzené o romantizující prvky byly vzorem i pro stavbu parků a zahrad během celého 20. století. Přírodně krajinářské zahrady se staly přelomem v architektuře zahrady. Mnohé prvky a principy, které zavedli architekti přírodně krajinářských zahrad, přežívají dodnes. Zejména jde o kompozici skupin dřevin, práci s vodou a terénem v zahradě, důkladné plánování průhledů a nerovné cesty. V průběhu 20. století jsou však úpravy zahradních architektů zjednodušovány, zkušenosti a znalosti zapomínány. Do popředí zájmu se dostávají jednodušší okázalé dekorativní úpravy.\n\nStaré anglické parky, včetně parků ve slohu anglického parku, jsou rekonstruovány a navštěvovány. Mezi rekonstruovanými parky vynikají úpravy s romantizujícími napodobeninami, pitoreskními stavbami, nevkusnými nesmysly, směsí cizokrajných dřevin. Přehlídka nesmyslů tak přehlušuje kvalitní díla a původní krásu stylu pramenícího z touhy po přírodě a přirozenosti.\n\nUž v raném období anglického parku jsou používány prvky napodobující antické prvky a úpravy. Často šlo o napodobeniny soch, chrámů, mostů, altánů, nebo i jen stavebních prvků. Později následovaly napodobeniny románského, gotického, egyptského stavebního stylu a kultury, ale také napodobeniny čínské, rustikální, orientální. Anglo-čínský zahradní styl se stal populárním na konci 18. století a čínské pavilony se objevily v anglických zahradách po celé Evropě. Evropské zahrady se pyšnily sentimentálními čínskými pagodami, nebo islámskými minarety a mnoha dalšími exotickými stavbami. T. Whateley poznámkami v práci \"Observation on Modern Gardening\" z roku 1770 přispívá k šíření stylových úprav anglického parku v Evropě.\nVelmi oblíbené byly umělé i pravé zříceniny. V mnoha parcích je možné vidět všechny tyto dekorace společně a ještě klece se zvířaty, často medvědy.\n\nPůvodní zastánci zcela divokých zahrad a parků, kteří zastávali pravidlo, že park se po výsadbě nemá udržovat, má být divočinou, vyvíjí se sám, postupně ubývají, až tento názor zcela zaniká.\n\nZastánci úprav, které byly více „malebné“ (picturesque garden), už během vývoje stylu anglického parku postupně vytvářeli proudy, které byly více romantizující anebo určené pro menší plochy. To souviselo zejména s obeznámením veřejnosti s krásami a stylem moderních zahradních úprav. Mezi hlavními osobnostmi romantizujícího stylu \"Arts and Crafts Movement\" v Anglii byli William Robinson a Gertrude Jekyll, kteří se snažili o více malebnějších úprav, po kterých volali už v 18.století Gilpin, Loudon, Richard Payne Knight a Uvedale Price. Arts and Crafts Movement je u zrodu stylu venkovské zahrady propagovanému v 19. století sdružením a G. Jekyllovou. Styl používá malebné i dekorativní prvky.\n\nAndrew Jackson Downing v USA rozvíjí anglický park upravený o novogotické prvky. Tento silně zdobený romantický styl propaguje i jako stavební sloh pro běžné stavby. Novogotika se pak drží v USA dlouhé léta.\n\nKlasicizující pojetí přírodně krajinářského parku představují H. Hoare a W. Shenstone. Shenstone prosazoval tzv. „ornamented farm“, okrasný statek, nazývaný též „\"ferme ornée\"“. Pole, louky, stromořadí a rybníky se v této úpravě podílejí na estetickém díle. Výsledkem je záměrně kultivovaná krajina sloužící jak ozdobným, tak hospodářským cílům. Okrasný statek je podle některých zdrojů podnětem i pro dnešní krajinotvorbu.\n\nJeden z největších architektů anglického parku, H.Repton, si dovolil kritizovat ve svém díle ferme ornée, kterou založil a udržoval Shenstone, nejen jako dílo, ale i jako nesmysl a nevkus, za což jej odsoudilo mnoho jeho významných současníků. O mnoho let později jdouce v jeho stopách další velká osobnost, jeden z nejvýznamnějších amerických krajinářských architektů Frederick Law Olmsted, došel ke stejnému názoru.\n\nVoltaire byl na návštěvě Anglie v roce 1726 okouzlen naivními hříčkami raných protoromantických parčíků a imponovala mu prostota nového slohu proti strohosti a okázalosti francouzských zahrad.\n\nPopis anglické zahrady poprvé uvedl ve Francii Abbe Le Blanc, který zveřejnil své zápisy z plaveb do Anglie v letech 1745 a 1751. Jedním z prvních anglických parků na evropském kontinentu byl Ermenonville ve Francii, postavený markýzem René Louisem de Girardinem v letech 1763-1776. I v zahradách zámku Versailles, vzoru všech francouzských zahrad, byl malý anglický krajinářský park s římským chrámem Petit Trianon.\n\nSpisovatele a architekty v Evropě ovlivnil spis o anglické zahradě, \"Observations on Modern Gardening\" (Postřehy z moderního zahradnictví), který napsal Thomas Whately a publikoval v Londýně v roce 1770. Nový styl se také brzy rozšířil do Německa. Vévodou Leopoldem III. byl v blízkosti městečka Wörlitz založen v letech 1769 až 1773 park v anglickém slohu na základě modelů anglických parků. Dalším známým příkladem je Anglická zahrada v Mnichově.\n\nV českých zemích se příklady raných přírodně krajinářských parků objevují už v polovině 18. století. Evropský styl anglického parku se později mění v zálibu ve zobrazování romantických napodobenin. Od druhé poloviny 18. století se anglický park s romantickými stavbami rychle prosazuje po celé Evropě. Na propagaci anglického přírodně krajinářského parku se podíleli i Voltaire, Jean-Jacques Rousseau, Arthur Schopenhauer nebo Johann Gottfried Herder. V letech 1770-1788 vycházel v Paříži na pokračování velký sborník grafických listů „\"Jardins Anglo-Chinois\"“. Ve druhé polovině 18. století se nové zahrady ve francouzském stylu zakládají už jen zřídka.\n\nKlasický styl anglického parku následovalo v Severní Americe několik dalších architektů a anglický park se svými pravidly tvorby, které zformoval H.Repton byl F.L Olmstedem, který neskrýval inspiraci tímto anglickým architektem, začleněn do koncepce moderního urbanismu. Stal se základem moderních parkových úprav a plánování tvorby větších celků zeleně.\n\nReptonovy knihy, které dokumentují a vysvětlují používané principy, byly šířeny po celé Evropě a pro ty, kteří je dokázali i pochopit, se staly zdrojem poučení. Z Reptonových knih například čerpal své znalosti zahradní architektury Goethe. Reptonovy názory, poznatky, jím shrnuté zákonitosti byly ještě o sto let později nejen označeny jako stále platné a cenné, ale pro svoji platnost a hodnotu dále interpretovány (např. Frank Albert Waugh). Za největšího z Reptonových následovníků je považován Frederick Law Olmsted , jak na začátku 20. století v úvodu k americkému vydání Reptonových knih píše i John Nolen, který rovněž tvořil v přírodně krajinářském stylu, ve stylu anglického parku.\n\nV českých zemích se první rané přírodně krajinářské parky objevují už v polovině 18. století. Jedním z nejčasnějších přírodně krajinářských parků byl park kolem hradu Hodice v Slezských Rudolticích. Tento park s romantickými scenériemi sklidil i obdiv Voltaira. Zahrada zanikla zanedlouho po svém založení. Na konci 18. století byly ve stylu přírodně krajinářského parku upraveny zahrady v Červeném Hrádku, Vlašimi, Krásném Dvoře, Nových Hradech, „ferme ornée“ ve Veltrusích, Červeném Dvoře, Lednici a Podzámecká zahrada v Kroměříži .\n\nAnglické zahrady zobrazovaly zidealizovaný pohled na přírodu. Předlohy parků byly často inspirovány obrazy krajin Clauda Lorraina a Nicolase Poussina.\nNa rozdíl od francouzských, středověkých, i starověkých zahradních stylů je anglický přírodně krajinářský park nepravidelný, nesymetrický a nemá přímé linie. Architekti se úmyslně co nejvíce vyhýbají geometrickým tvarům v krajině, aby dosáhli dojmu původní krajiny. Harmonie v parku je dána skrytou vyvážeností malebné kompozice. Úprava anglického a přírodně krajinářského parku je v nejlepší poloze především práce s hmotami zeleně, terénem a vodou, pohledy na kompozici, světlem a cestami k vytvoření příjemného prostředí.\n\nÚprava anglického parku odrážela nové filozofické, panteistické názory a snahy o změnu vztahu člověka k přírodě. Anglický park byl tak úspěšný, protože odpovídal módě která v té době byla rebelií proti diktátu architektury.\n\nKarel Teige popisuje rozdíl mezi barokním a anglickým parkem takto: „\"Ve francouzském parku dominuje architektura; vegetace i voda je plně podrobena architektonickému plánu, příroda je tu negována a nahrazena kamennou, vodní i vegetační architekturou a skulpturou. V anglickém parku se architektura neguje jakožto architektura, změní se v krajinnou kompozici… …Anglický park (zahradu) je možno definovat jako komponovanou krajinu.\"\"\n\nZa vhodnou ukázku romantismu v anglickém parku 18. století, včetně některých v té době obvyklých nešvarů a nevkusností lze považovat park Painshill kde jeho tvůrce Hamilton umístil řadu pošetilostí a tretek, malých dekorativních objektů, které zahrnují jeskyni, „gotický“ chrám, „ruiny“ gotického opatství, románské mauzoleum, nebo napodobeninu gotické věže s výhledem do krajiny. Podobné objekty, jako více či méně vhodné a umístěné napodobeniny pyramid, antiky, gotiky, zřícenin, asijských staveb, byly časté.(Zámek Howard, Rousham House, Stourhead, English garten apod.).\n\nSkladba kompozice ve stylu anglického parku nabyla s rozvojem zahradní architektury vyšší úrovně vědomosti a pravidla kompozice byly několikrát různě úspěšně syntetizovány jako hlediska pro tvorbu. Pravidla pro veškerou tvorbu zahradní architektury zobrazil architekt anglického parku H. Repton jako paletu potěšení, z nichž každé dalším způsobem přináší uspokojení a nebo jejichž porušení působí bolest oku návštěvníka. Jde tedy o kritéria hodnocení díla stejně jako cíle tvorby, hodnoty, které by měly, nebo mohou být, podle představ 19. století, architekty naplněny. V zde uvedené upravené citaci H. Repton upozorňuje i na odchylky od zásad, které jsou směrodatné pro pravidelný styl zahrad (první čtyři) pro styl anglického parku. Jsou zde ponechány také, pro srovnání.\n\n\n„\"Tyto první čtyři pravidla mohou být považovány za obecně nepřátelské malebné kráse, ačkoliv nejsou proto vyřazeny. Jsou situace, ve kterých starověký styl zahradničení může být smysluplně a správně uchován - akademické háje a klasické promenády v našich vysokých školách, nebo univerzitách.…\"“ \n\n\nHlavní součástí anglické zahrady v Anglii jsou sekané trávníky na rozlehlých loukách v kontrastu k vodním plochám na lesním pozadí. Bývají doplněny shluky stromů, háji na zvlněném terénu a napodobeninami helénských, čínských, islámských, starověkých, románských nebo romantizujících (nebo neidentifikovatelných) památek a chrámů, či gotických zřícenin, mostů a další malebné architektury, někdy i jeskyněmi. Jako celek byly anglické přírodně krajinářské parky navrženy tak, aby dávaly dojem přirozené, nebo romantické krajiny. V původním pojetí bylo záměrem, aby park tvořil přirozený celek do nějž člověk vůbec, nebo jen minimálně zasahuje. Pozdější autoři již dávají přednost užitné hodnotě s plánovanými a i velmi výraznými umělými zásahy, které však nemají být znát. \"Přirozený\" park tvoří navazující obora.\nPovrch anglického parku bývá zvlněný, pouze zcela výjimečně plochý, na rozdíl od barokních zahrad, které byly založeny výhradně na rovinách, nebo rovných terasách. Správnost terénních úprav záleží na stupni a poměrech, ve kterých jsou rovné plochy, nakloněné roviny a terénní nerovnosti sladěny.\n\nPlochý terén, ale i terénní nerovnosti nesmí být použity ve větší míře. Dlouhé rovné plochy totiž působí monotónně a únavně a nepřehledné parkové úpravy v rovině nedávají tolik vyniknout kráse pohledů do širšího okolí, na vzdálenější krajiny. Zcela plochý, nečleněný terén ve větším měřítku tak není žádoucí vůbec.\n\n\"„Tam, kde země přirozeně ukazuje jen velmi malou nepravidelnost plochého povrchu, je pohled na ohromný rozsah ploché země spíše odporný než půvabný, a malou výhodou je výhled na vzdálené objekty. Stále ještě může být získáno nekonečné potěšení z krásy pomocí promyšlené kompozice okolí domu. …Nepravidelný povrch země může mít více překvapujícího půvabu než obraz a může být zajímavější pro oko návštěvníka. Může být smělý nebo velkolepý, nebo romantický,…“\" H. Repton. \n\nVšeobecně lze k modelaci terénu anglického parku říci, že využívá pravidla perspektivy známá u pravidelných stylů a objevuje další. Iluzorní míru rozlehlosti ve větších parcích podporuje také dojem , že se díváme na část většího celku, že prostor má například více zálivů a na základě klamných informací očekáváme více skrytých částí. K vytvoření takových dojmů slouží skupiny keřů a stromů, které část výhledu omezují a rámují, barvou a tvarem tvoří iluzi perspektivy, vytvářejí průhledy. Průhledy a rámování pohledů lze najít i u stylu čínských zahrad, odkud čerpal styl anglického parku inspiraci.\n\n„\"Zrcadlově hladký povrch klidného jezera, ať tak nebo onak nádherný, není zajímavější než živý potok.\"“\nVelké vodní nádrže byly častou součástí velkých anglických parků, avšak, kde bylo možné, zkušení architekti, zejména v úzkých údolích místo zakládání líných bahnitých rybníků dávali přednost vytváření řek, nebo jejich zdání. Pro uchování představy řeky, nic není tak účinné, jako most. Výrazným prvkem v anglickém parku je most v palladianském stylu. Zřídit most přes rybník, byť kvůli malebnému odrazu v hladině tak typickému, pro tento typ parku, se zdá být absurdním nápadem. Mosty jsou zřizovány pouze přes řeky. I proto byly v anglickém parku budovány soustavy nádrží napodobující řeku, s jejími ohyby a tvarem břehů. Zvláště pokud je mnohem snadnější vytvořit zdání souvislosti, než obrovské rozlohy jaké vyžaduje jezero.\n\nTok řeky byl architekty důkladně zkoumán, aby mohl být napodoben. V knize The Art of Landscape Gardening H. Repton kritizuje svůj tolik obdivovaný vzor, pana Lancelota \"Capability\" Browna: „\"Mezi četnými názory na vkus, kterými slavný zahradní architekt ztratil náš obdiv, se často zmýlil v charakteru tekoucí vody. Příliš často byl schopen uměle upravit její tok, přeměněním živé řeky ve stojatý bazén, ne, on si dokonce dovolil zkrotit tok bouřlivé řeky Derwent v Chatsworth. Proměnil ji na krotkou a ospalou řeku nehodnou velkoleposti paláce hor.\"“\n\nPrůhledy na okolní krajinu byly komponovány tak, že skupiny několika stromů a keřů na pozadí v různém úhlu pohledu (i díky modelaci terénu) vypadala v orámování dřevin v okolí, ve střídajících se průhledech stále jinak a dávala tak dojem měnící se krajiny a iluzi větší rozlehlosti parku. V průhledech se skupiny keřů a stromů a pozadí spojovalo a měnilo což je pro oko diváka lákavé. Iluzi vzdálenosti pomáhalo i využívání přirozené barevnosti a habitu dřevin. Kde to v parku bylo vzhledem ke kompozici možné, byl samozřejmě využit průhled i do vzdálenější krajiny, třeba až na konec parku.\nÚpravy cest jsou typické pro tento styl. Oblíbená je křivka \"s\". Cesty jsou rovné ve zcela výjimečných případech, v pozdějších obdobích je požadováno, aby nebyly používány nesmyslné okliky. Ještě ve 20. století v USA jsou vytvářeny ceněné úpravy, kdy byl návštěvník příjezdovou cestou veden kilometry krajinou po zalesněných pozemcích hostitele, než dorazil k sídlu. Repton upozorňuje na častý jev, kdy je i dlouhá cesta k domu v rámci panující nesmyslné módy zbytečně klikatá, ale zatáčky jsou přinejmenším stejně dlouhé jako spojnice mezi nimi, navíc jsou všechny naprosto stejné a geometricky pravidelné.\n\nCesty v anglickém krajinářském parku jsou často koncipovány mírně pod úrovní terénu, tak, aby nerušily pohledy z okolí a nepoškozovaly účinek ostatních prvků krajiny a protože dojem hloubky pohledu, iluze rozlehlosti by snadno mohla být ovlivněna.\n\nArchitekti anglického parku upravovali okolí šlechtická sídla, jejichž smyslem bylo reprezentovat. To bylo důvodem, proč byly rafinovaně upravovány příjezdové cesty a průhledy, aby se sídlo z dálky ukázalo pouze v nejskvělejším úhlu, příjezdové brány, aby byly důstojným doplňkem, ale i úvodem k ohromující kráse příjezdových částí reprezentující skvělost, ale i vkus majitele. Těmto částem je tedy věnována zvláštní pozornost a úprava. Častá, ale i zesměšňovaná, je dvojice domků, které sloužily jako vrátnice.\n\nK výsadbě anglického krajinářského parku byly používány vhodné druhy místních dřevin, které byly v pozdějším období doplňovány dovezenými cizokrajnými dřevinami, nebo kultivary. Výsadbu je nutné naplánovat tak, aby použité dřeviny nebyly příliš stejné a výsadba nebyla ani fádní, ani nesourodá. Při výběru jsou důležité nároky dřevin, ale významný je habitus, odstín olistění, vybarvení na podzim, při rašení, při květu. Například rostliny se zajímavým , ale z větší dálky naprosto nenápadným kvetením je třeba umístit u cesty (např. Calycanthus floridus). Rostliny nad jiné pozoruhodné, umisťujeme zvlášť, jako solitéry. Menší rostliny je často vhodné vysazovat ve skupinách stejných keřů.\n\nPo vysázení parku je třeba mnoho let čekat, než se skutečně plánovaný efekt dostaví. Některé dřeviny proto byli ochotni majitelé dát vykopat a přepravit na místo v parku už jako velké vzrostlé dřeviny.\n\nVolba druhové skladby byla někdy záležitostí preferencí architekta, například Lancelot ('Capability') Brown vysazoval s oblibou všude smrky. V druhé polovině 19. století vzrostla záliba v neobvyklých cizozemských dřevinách. Barevnost zahrady hraje větší roli na konci 19. století, kdy do koncepce opět proniká více používání květin a různobarevných dřevin. Ve dvacátém století se v kompozici parků stále více prosazují barevné kultivary.\n\nVýsadba\nTerénní úpravy\nStavební úpravy\n\nJiné\n\nJako estetický romantický doplněk byly najímány (nebo jim bylo poskytnuto obydlí) osoby, aby představovaly pracovité vesničany, moudré poustevníky, vrátné atp. Za významný estetický doplněk bylo považováno oživení scenérie divokými nebo chovanými zvířaty. Jako takový doplněk byly používány:\n\nAčkoliv se kýčovité prvky, nebo zahrady zaplněné atrakcemi vyskytovaly i v Anglii, evropské \"anglické zahrady\" jsou charakteristicky vytvořeny v menším měřítku a jsou plné atraktivních doplňků, romantických prvků. Mohou někdy působit až poněkud kýčovitě. Typickým úkazem v evropských přírodně krajinářských zahradách byly osoby představující za úplatu poustevníky v romantických umělých jeskyních.\n\nVelkou změnou anglických zahrad od klasicistních předchůdkyň bylo zrušení ohradních zdí a rozšíření zahrady o okolní krajinu. Aby pohled na krajinu nerušily ploty a cesty, bylo oplocení a cesty umístěny do terénních sníženin, případně příkopů. Krajina potom vypadala nerušeně.\n\n\n\nNěkteří architekti tvořící ve stylu anglického parku:\n\nNa výsluní mezi teoretiky stylu anglického parku je svými pracemi zařazován Joseph Addison, Alexander Pope , Edmund Burke, hrabě z Shaftesbury. Ovšem byli nejen teoretiky, ale pomáhali a spolupracovali při tvorbě některých parků a vytvořili i praktické předlohy stylu. Často je za zakladatele stylu \"anglického parku\" považován veřejnosti široce známý a populární Brown. Skutečnými zakladateli a architekty prakticky aplikujícím metody tohoto zahradního slohu byli Wiliam Kent a Charles Bridgeman.\nWilliam Kent (1685-1738) byl architekt, malíř a návrhář nábytku, který zavedl palladianský (Andreo Palladio) styl architektury do Anglie. Jeho zahrady byly navrženy tak, aby byly komplimentem italské Palladianské architektury . Spolupracoval na úpravách ve Stowe, upravil zahrady v Claremont a Esher. V Kensington Gardens, prý v přírodně krajinářském parku v Kensingtonu nařídil vysadit dokonce pahýly stromů, aby zvýšil podobnost scény k přírodním lesům.\n\nThomas Wright (1711 – 1786 ) zdá se byl populární v době smrti Kenta. Jeho narození a vzdělání, píše G. Mason, bylo nad plebejce, rozuměl kresbě, a tvořil plány podle svých návrhů, ale nikdy nebyl zaměstnán pro jejich zhotovení, což mohlo způsobit vážné problémy pro ty, kdo jeho návrhy realizovali. V Becket, sídle Lorda Barringtona, vytvořil obdivované efekty na trávníku a v Stoke, blízko Bristolu, předpokládal ozdobení podrostem z růží, tato úprava byla doporučena v čtvrtém svazku English Garden, a značně rozšířena ve Fonthill Abbey. Také navrhl vycházkovou terasu a řeku v Oatlands, obě zaslouženě obdivované. Později byla umělá řeka nezřídka mylně zaměňována za samotnou Temži.\n\nCharles Bridgeman (1690-1738) upravil a rekonstruoval královskou zahradu v Berkshire, Windsoru, Kensingtonském paláci, Hampton Court, St. James's Park and Hyde Park (Londýn). Pracoval na několika významných zahradách v Kentu, poskytoval odborné rady v Kentu.\n\nLancelot \"Capability\" Brown (1716-1783) byl nejvlivnější postavou v pozdějším vývoji anglické krajinářské zahrady. Začal svou kariéru v roce 1740 jako zahradník v Stowe a své schopnosti rozvíjel pod vedením Bridgemana a Williama Kenta. Vytvořil takříkajíc typizovanou představu anglické zahrady.\nKřivku ve tvaru „S“ ve své praxi povýšil na princip krásy, u jeho pokračovatelů se křivka „S“ stala ustáleným klišé. Hlavními nástroji v jeho práci byly náročné terénní úpravy, voda a vegetace. Byly mu vytýkány schematické výsadby, jako vegetaci používal nekriticky smrky. Střídal tři formy výsadby:\nWilliam Shenstone (1714 – 1763) Je autorem \"ferme ornée\", okrasného statku v Leasowes. Jeho dílo, park v Leasowes je považován jeden z prvních parků ve stylu anglického parku. William Shenstone byl básník a přestože ovlivnil nejvýznamnější zahradní architekty své doby a teoretiky zahradní architektury a sám navrhl významnou zahradní úpravu, není architektem.\n\nPhilip Southcote (1698–1758) byl tvůrce fermée ornée ve Woburn, (někdy Wooburn), farmy nedaleko Addlestone, v Surrey.\n\nHumphrey Repton dokázal vytvářet architektonická díla s vkusem a řemeslnou jistotou. Přistupoval k úpravám zahrady s pragmatismem. Dovedl optimálně využít přírodní kvalitu řešeného území a navrhoval parky i venkovské vily s takovou zručností, že se stal ve své době patrně nejvyhledávanějším architektem krajinářem.\n\nJohn Claudius Loudon vydal na začátku 19. století encyklopedii, která je nejen historií zahradnictví, dendrologií, botanikou, ale zabývá se i architekturou a snaží se respektovat jak architektonické pravidelné parky, tak přírodně krajinářské parky. Navazuje na H. Reptona a jeho názor, že oba styly mají své správné místo.\n\nWilliam Emes (také William Eames) (1729 nebo 1730– 1803) Tvořil charakteristické hadovité vzorce částí jezer s jejich zakončeními ukrytými v porostu dřevin. Při práci využíval solitéry a shluky stromů, pásy dřevin kolem hranice pozemku. Vytvořil květinové zahrady v blízkosti domu v Sandon Hall, předběhnul tak pozdější dílo spisovatele a architekta Humphry Reptona .\n\nHenry Hoare II. (1705–1785), známý jako \"Henry the Magnificent\", byl bankéřem a designérem vlastních zahrad.\n\nUvedale Price (1747 – 1829) Autor a spoluautor teoretických prací a polemik, ovlivnil vývoj anglického parku, stejně jako jeho spolupracovník Richard Payne Knight (1750 – 1824).\n\nStephen Switzer (1682-1745), byl zahradní architekt a spisovatel prací o zahradnictví. Aktivně se zapojil do debat o stylu anglického parku v raném období jeho vývoje jako jeho zastánce.\n\nNa lidskou psychiku působí nejlépe krajina připomínající anglický park – s rozsáhlými travnatými plochami a skupinami stromů. Uvědomí si to každý, kdo delší čas pobýval mezi velkými širými lány, v temném hustém lese nebo v kamenném městě bez zeleně. I zemědělská krajina postrádá po čase malebnost, což se negativně projevuje i v cítění a jednání lidí. To je důvod, proč je anglický park zpravidla součástí sanatorií, lázní a léčeben . Anglický park působí romanticky, snivě, podporuje oproti uniformnímu francouzskému stylu, individualitu, volnost, přirozenost, dává šanci náhodě, připravuje překvapení, nebo může nabídnout záhadnost, ale v každém případě zde vítězí nepravidelnost nad geometrií a tedy i představivost nad předvídatelností. Francouzský park připomíná zemědělskou krajinu a může působit i únavně a díky opakování motivů do nekonečna i depresivně.\n\nZatímco anglickým parkem se lze volně toulat, ve francouzském parku je nutné držet se cestiček mnohdy klaustrofobicky působící sevřením mezi temnými zelenými zdmi živých plotů. Naopak přírodně krajinářský park může vzbuzovat deprese v pacientech s psychologickou úzkostí z otevřených prostranství - agorafobií.\n\nVýstižný, jakkoliv poetický, popis anglického parku v části Anglických listů podává Karel Čapek:\n\n„\"…Otvírá to zázračnou možnost jít jinudy než cestou a přitom sebe sama nepovažovat za škodnou, rošťáka nebo anarchistu.…\"“\nMezi významné publikace o stylu anglického parku, které přichází v 18. století na trh, patří \n\nJe vhodné si uvědomit, že nákladné parky s mnoha ozdobnými stavbami v tomto stylu vznikají především v období 1714 - 1850. Motivy tvarující vznik parků, rostlinné materiály a ideály které ji vůbec umožňují, jejich výzdoba a rozšíření, jsou odrazem doby a pro jejich pochopení je vhodné poznat nejen ekonomickou situaci, ale i atmosféru doby. Ta je zcela odlišná od 21. století. Lze vidět znaky pokroku ale i primitivismu. Rysy vývoje a pokrok se liší v různých oblastech planety. Zatímco v USA je vzniká státem placená policie, v Německu vzniká první továrna na čokoládové pralinky, v Británii staví sirotčince a vzniká univerzita v Oxfordu. Anglie a celá Evropa má jedno společné, je nasycená romantikou, ideály a krví.\n\nV Británii probíhá průmyslová revoluce a rozvíjí se bohatství obchodníků, bankéřů a továrníků. V tomto období se ve Velké Británii šíří velký hladomor na nějž umírá asi 400 tisíc osob a další emigrují, aniž by tomuto stavu politické špičky chtěly čelit. Tím se uvolňuje velké množství, původně zemědělské, půdy. Tento hladomor je následován dalším (1879). V zemi také řádí smrtící choroby jako neštovice, tubera, tyfus. Námořní piráti napadají obchodní lodě dovážející zboží z cizích zemí což komplikuje dovoz sazenic cizokrajných druhů. Obchodní trhy nejsou stabilní a mezinárodní obchod ohrožují války Angličanů s Francií a Španělskem a zvedá ceny materiálů. Války také probíhají mezi jednotlivými zeměmi v Evropě. Británie rovněž vede druhou opiovou válku s Čínou. Obchody vedené Východoindickou společností, tedy i dovoz zboží, ale kvetou, až do povstání v roce 1857. Obchodníci Východoindické společnosti a další ekonomické subjekty ovlivňují politiku Velké Británie. V Americe se bouří některé kmeny Indiánů, skalpují osadníky, ale jiní spolupracují a pomáhají i ve válce Američanů s Angličany o nezávislost, poté, když vypukne Americká revoluce. Následuje Velká francouzská revoluce. Newton objevuje gravitaci a je provedena první operace slepého střeva, v Oxfordu vzniká univerzita, jsou zakládány nemocnice. Linné zveřejňuje svoji práci \"Systema Naturae\" a \"Philosophia Botanica\", základ taxonomie. V Německu jsou vyrobeny první kukačkové hodiny. V Anglii J. Watt zkouší upravit parní stroj. Profesorem na univerzitě se poprvé stává žena (Laura Bassi). Čarodějnice Janet Horne ve Skotsku, která na dceři proměněné v poníka jezdila za Satanem je upálena. Ve Viržinii (britská kolonie) je Grace Sherwood spoutaná vržena do vody, aby bylo zjistěno zda není čarodějnice. Voltaire tráví v Anglii poslední roky exilu. Bering proplouvá úžinou mezi Kamčatkou a Aljaškou a J.Cook se plaví na třetí výpravu. Kapitán skotské gardy dal střílet do davu, při popravě pašeráků, když dav kamenoval stráž. Kapitán byl obviněn a uvězněn a později zlynčován davem k smrti a stal se hrdinou romantické novely W. Scotta „Srdce Edinburghu“. Kvete trh s otroky, některé výtečné anglické zahrady jsou postaveny za peníze získané obchodem s otroky. Probíhají vykopávky v Herculaneum a Pompejích, což vzbuzuje zájem veřejnosti o antiku a do Anglie jsou importovány starožitnosti z Itálie, včetně archeologických památek. Své díla vydává Charles Darwin, Jean-Jacques Rousseau a Immanuel Kant.\n\nPodle nejnovějších poznatků je Země považována za sféroid, na nebi je pozorována velká kometa. Ve Francii je obdivována Madame de Pompadour Ludvíkem XV a ve Versailles pro ni vznikají zahrady Petit Trianon. Celá společnost je společensky (lze li pominout armádu a církev) rozdělena na chudinu: dělníky, bezzemky, živnostníky, učitele; střední stav:továrníky, obchodníky, bankéře, státní úředníky; a vyšší stav: šlechtu. S ohledem na poměry ve společnosti jde v podstatě o léta zavedené kasty a tento stav se právě v tomto období s nástupem průmyslu mění. Je to zprvu šlechta a později nejbohatší bankéři a továrníci kdo je majitelem nebo dává zakládat parky v anglickém stylu. Jejich bohatství a postavení ale často s léty upadá.\n\n\"Essaye\", Watelet, 1774 \n\n"}
{"id": "215578", "url": "https://cs.wikipedia.org/wiki?curid=215578", "title": "Markéta Othová", "text": "Markéta Othová\n\nMarkéta Othová (* 18. března 1968, Brno) je česká fotografka a grafička žijící v Praze.\n\nV letech 1987 – 1989 studovala na Vysoké škole uměleckoprůmyslové v Praze (VŠUP), ateliér filmové a televizní grafiky. Od roku 1989 navštěvovala ateliér ilustrace a grafiky, ve kterém diplomovala roku 1993. Poté se účastnila tříměsíční stáže ve Francouzském institutu. Byla dvakrát nominovaná na cenu Jindřicha Chalupeckého, potřetí, v roce 2002, ji získala. Žije v Praze.\n\nPracuje s velkoformátovou černobílou fotografií, při zvětšování si zakládá na melancholickém „šedém“ nádechu. Své fotky nerámuje a vybírá jim jména ovlivněná literaturou a filmem.\n\nFotografuje to, co vidí – nic není inscenováno nebo manipulováno. Rozpitvává nejvšednější okamžiky a klade je do jemně rozfázovaných lyrických sérií, jež připomínají deník. Její tvorba je intimní, ale pro nezúčastněného pozorovatele často těžko pochopitelná. Klade důraz na příběh, někdy uplatňuje svůj mírně voyerský pohled (cyklus Návrat, Utopie), který vyznívá v životní prázdnotu. Její tvorba se zaměřuje na člověka, ovšem nikoli jako na pohon civilizace, ale jako nástroj její reflexe.\n\n\n\n\n\n\n\n\n\n\n\n\n\n\n\n\n\n\n\n"}
{"id": "215580", "url": "https://cs.wikipedia.org/wiki?curid=215580", "title": "Inferno (operační systém)", "text": "Inferno (operační systém)\n\nInferno je operační systém pro vytváření a podporu distribuovaných služeb. Jméno operačního systému a s ním spojených programů, stejně jako jméno společnosti Vita Nuova, která jej vytváří, bylo inspirováno literárním dílem Dante Alighieriho, zejména jeho Božskou komedií.\n\nInferno běží v hostitelském módu pod několika operačními systémy nebo nativně na rozličných hardwarových architekturách. V každé konfiguraci systému je nastaveno to samé rozhraní k aplikacím.\nKomunikační protokol jménem Styx je jednotně užit k lokálnímu i vzdálenému přístupu. Ve fourth edition byl implementován nejnovější Plan9 protokol jménem P9.\n\nAplikace jsou psány v programovacím jazyce Limbo, jehož binární podoba je shodná pro všechny architektury.\n"}
{"id": "215589", "url": "https://cs.wikipedia.org/wiki?curid=215589", "title": "Chester", "text": "Chester\n\nChester (: \"Caer\") je hlavním městem anglického hrabství Cheshire. Je situován na řece Dee, poblíž hranice s Walesem. Chester je jedním z nejlépe zachovalých měst ve Velké Británii. Je hlavním centrem distriktu Chester City a má 80 121 obyvatel. Chester je asi nejznámější pro šíři zachovaných architektonických památek.\n\nChester byl založen jako tvrz roku 79 Římany a byl pojmenován po bohyni řeky Dee - \"Deva\". V období po odchodu Římanů z Británie byla tato oblast častým místem střetů mezi Sasy a Velšany, dokud Sasové neposílili opevnění jako obranu proti nájezdům Dánů. V době vlády anglosasů byla osada rozkládající se u opevnění nazývána \"Ceaster\" nebo \"Legeceaster\". V nedávné době byl asi 8 km na sever od Chesteru objeven při vykopávkách saský kříž pocházející z 10. nebo 11. století.\n\nPo ovládnutí Anglie Normany roku 1066 napadli i Chester a zničili asi 300 domů. Poblíž řeky nechali navršit pahorek a na něm postavili opevnění, které v pozdější době přestavěli na kamennou pevnost, nyní známou jako Chesterský hrad. Chester se stal centrem obrany proti velšským nájezdníkům a shromaždištěm před útoky na Irsko.\n\nMěsto se rozvíjelo jako obchodní centrum a přístav, do doby než jeho význam překonal Liverpool. Přesto město neupadalo a ve Viktoriánské době bylo místem úniku především rodin vyšších společenské třídy z průmyslových center Manchesteru a Liverpoolu. Průmyslová revoluce přinesla městu vybudování kanálu (jeho využití pro těžký průmysl nebylo velké) a železničního spojení včetně dvou železničních stanic, z nichž se do dnešní doby dochovala jen jedna.\n\nVelká část staveb ve městě pochází z Viktoriánského období a tvůrcem návrhů většiny z nich byl John Douglas - hlavní architekt vévody z Chesteru, majitele velké části pozemků na území města. Jeho poznávací značku, dva stočené komíny, je možno vidět na mnoha stavbách v centru města. Mimo jinými navrhl hotel Groswenor a městské lázně.\nPo roce 1945 muselo město řešit dva hlavní problémy – nedostatek dostupných bytů a dopravní zácpy. Výsledkem bylo zboření velké oblasti slumů a výstavba vnitřního městského obchvatu. Na velké části volných pozemků poblíž centra města byly v 50. a 60. letech 20. století vybudovány obytné komplexy, například předměstí \"Blacon\". Na konci 60. let ale bylo zjištěno, že nová bytová výstavba změnila vzhled města a bylo rozhodnuto zachovat historickou zástavbu centra města a najít pro ní nové využití.\n\nHlavními zdroji ekonomiky města je maloobchod, turistika a peněžní služby. Největším zaměstnavatelem v Chesteru je \"MBNA Europe\".\n\nDále se zde nachází ropná rafinérie společnosti Shell (v přístavu Ellsemere), několik velkých finančních společností – například \"HBOS\", \"M&S Money\" a chemická továrna společnosti ICI na severním okraji Chesteru. Nedaleko od hranic s Walesem se nachází letecká továrna, kde se vyrábějí křídla pro letadla společnosti Airbus.\n\nNa sever a západ od města je soustředěn potravinářský průmysl poblíž Deeside má svou pobočku mrazírenská společnost Iceland.\n\nV Chesteru se také nachází Cester University a velká nemocnice \"Countess of Chester Hospital\" pojmenovaná po princezně Dianě (hraběnce z Chesteru).\n\nMěsto je známé svým obchodním centrem tvořeným dvoupatrovými obchody, jejichž vzhled se dochoval ze středověku. V Chesteru se nachází velmi mnoho obchodů různých obchodních řetězců a to jak v centru města tak i na západním okraji centra města. Dvěma hlavními obchodními centry jsou \"Grosvenor Mall\" a \"Forum\". Budovy v těchto centrech mají být zbořeny a postaveny nové obchodní zóny, knihovna, parkoviště pro auta, autobusové stanoviště a centrum umění.\n\nPodle výsledků sčítání z roku 2001 byl počet obyvatel žijících přímo v Chesteru 80 121. Celkový počet obyvatel včetně předměstí \"Broughton\" a \"Saltney\" byl 90 925. Tím se Chester zařadil na druhé místo v Cheshire po Warringtonu, který však nemá na rozdíl od Chesteru status města. Celkový počet obyvatel distriktu Chester City je 120 000.\n\nChester City je nemetropolitní distrikt v rámci hrabství Cheshire se statusem města a distriktu. Vznikl roku 1972 sloučením města Chester s \"Chester Rural District\" a \"Tarvin Rural District\"\n\nPředměstí Chesteru:\n\n\nŽelezniční stanice v Chesteru je umístěna na severovýchodě centra města. Autorem jejího návrhu (1848) byl Francis Thompson. Stanice se vyznačuje působivým průčelím odkazujícím k italské renesanci. Při nehodě roku 1972 přišla o původní střechu. Vlaková spojení směřují na sever podél pobřeží, do Londýna (do stanice Euston), Liverpoolu, Crewe, Manchesteru, Wrexhamu a Shrewsbury.\n\nDruhá železniční stanice, Chester Northgate, byla uzavřena roku 1969, byla zbořena a nyní zde stojí oddychové centrum Northgate Arena.\n\nAutobusová doprava je v Chestru provozována společnostmi \"Chester Bus\" (dříve \" Chester City Transport\") jejímž vlastníkem je rada města, First Group a Arriva. Plánuje se výstavba nového centrálního autobusového stanoviště pro místní autobusy i dálkové spoje. Město je spojeno s ostatními částmi země dálnicemi \"M53\" směrem na Liverpool, \"M56\" směrem na Manchester a \"A56\", která vede po západním pobřeží do Holyheadu.\n\nNa konci 19. a počátku 20. století byla v Chesteru provozována hustá síť tramvajové dopravy od \"Saltney\" na západě poblíž hranic s Walesem až po \"Great Boughton\" na severozápadě. Doprava na této tramvajové síti byla zahájena roku 1871 společností \" Chester Tramways Corporation\". Nejprve byly vozy taženy koňským spřežením a později byl provoz zajišťován elektrickými vozy. Provoz byl ukončen, podobně jako na jiných tramvajových tratích Velké Británie, v únoru 1930.\n\nV Chesteru se nachází dvě kina a divadlo – Gateway Theatre. Každé létě město pořádá festivaly \"Chester Music Festival\", \"Chester Midsummer Watch Parade\" a \"Chester Mystery Plays\" (tato akce má své kořeny ve středověku). Mezi turisty jsou populární i hospody a vinné bary, z nichž některé si zachovaly svůj historický ráz. \"Gateway Theatre\" má být v důsledku stavby \"Northgate Development\" zbořeno a součástí nově budované oblasti má být i kulturní a umělecké centrum. \"Odeon Theatre\" má být uzavřeno jako kino a má zde vzniknout noční klub.\n\nNa východě města se rozkládá největší zoologická zahrada Velké Británie – Chesterská zoologická zahrada.\n\nGroswenor Museum v Chesteru obsahuje sbírky zachycující mimo jiné historii města v době vlády Římanů nebo rekonstruovaný Georgiánský dům. \"Dewa Roman Experience\" sídlící v centru města je kompletně věnováno odkazu Římanů. Poblíž se také nachází \"Chester Heritage Centre\" a \"Cheshire Military Museum\".\n\nNovinami, které jsou vydávány v Chesteru jsou deník \"Chester Evening Leader\" a týdeník \"Chester Chronicle\". Zdarma jsou distribuovány deníky \"Chester Mail\" a \"Chester Standard\" a měsíčník \"Chester's Choice\". Mezi místní rozhlasové stanice patří městské \"Dee 106.3\" a dále Wrexhamské \"Marcher Sound\" a pod BBC patřící \"Radio Merseyside\".\n\nVe městě působí fotbalový klub Chester City F.C., jehož domovským stadiónem je \"Saunders Honda Stadium\", dále basketbalový klub \"Chester Jets\", který hraje v městské \"Northgate Arena\" a basketbalový klub vozíčkářů \"Chester Wheelchair Jets\". Zajímavostí je, že v Chesteru také působí hokejový klub \"Chester HC\", jehož utkání se konají v \"County Officers' Club\" na \"Plas Newton Lane\" a klub amerického fotbalu \"Chester Romans\" (založený roku 1986), který je účastníkem Britské ligy amerického fotbalu.\n\nŘeka Dee je působištěm několika veslařských klubů, především \"Grosvenor Rowing Club\" a \"Royal Chester Rowing Club\" a dva školské kluby \"King's Chester Rowing Club\" a \"Queen's Park High Rowing Club\". Jez na řece je pravidelně využíván sportovci na kánoích a kajacích. Chesterský golfový klub využívá hřiště rozkládající se poblíž řeky Dee.\n\nOutlon Park circuit - je motoristický okruh vzdálen asi 5 km od města. Od roku 1953 se zde pravidelně pořadájí závody vozů formule 2, formule 5000 a sportovních vozů. Nejvýznamnějším závodem v historii byl závod pro vozy formule 1, International Gold Cup. V současné době je zde nejvýznamnější událostí závod vozu formule 3, který je součástí britského šampionátu.\n\n"}
{"id": "215590", "url": "https://cs.wikipedia.org/wiki?curid=215590", "title": "Pstruh duhový", "text": "Pstruh duhový\n\nPstruh duhový (\"Oncorhynchus mykiss\"; Walbaum, 1792) je sladkovodní ryba z čeledi lososovitých, která žije v řekách Asie a Severní Ameriky, které odtékají do Tichého oceánu. Její anadromní forma, pstruh americký, se vrací do sladkých vod ke tření po dvou či třech letech strávených na moři.\n\nPstruh duhový se pro potravu či rybaření rozšířil do nejméně pětačtyřiceti zemí světa a na všechny kontinenty kromě Antarktidy. V některých oblastech, kam patří jižní Evropa, Jižní Amerika a Austrálie, má negativní vliv na původní druhy, které buď napadá, nebo jim přebírá potravu, může také přenášet choroby, mezi které patří např. rybomorka pstruží. Občasně se také kříží s příbuznými druhy, které se vyskytují také na západě Severní Ameriky.\n\nDruh pojmenoval v roce 1792 Němec Johann Julius Walbaum podle kamčatského holotypu. V roce 1836 ho Richardson pojmenoval \"Salmo gairdneri\" a v roce 1855 jej popsal W. P. Gibbons jako \"Salmo iridia\", jméno bylo později opraveno na \"Salmo irideus\". Všechna tato jména byla ale později zrušena, jelikož bylo rozhodnuto, že Walbaumovo označení přesněji vystihuje druh. Pozdější testy DNA zjistily, že je pstruh duhový více příbuzný pacifickým pstruhům než pstruhům obecným potočním nebo lososům obecným, a tak bylo změněno jeho rodové jméno na \"Oncorhynchus\" a celé jméno na \"Oncorhynchus mykiss\".\n\nZatímco dřívější přídomek \"iridia\" odpovídá v latině českému názvu \"duhový\", název \"mykiss\" pochází z kamčatského místního názvu \"mykiža\". Walbaum pojmenovával všechny druhy místními názvy: \"keta\", \"gorbuša\", \"nerka\", \"čavyča\", \"kisuč\".\n\nAnadromní verze, která tráví většinu svého života v oceánu, má v Severní Americe název \"steelhead\", v Austrálii \"ocean trout\", zatímco v češtině existuje označení \"pstruh americký\".\n\nPstruzi američtí jsou stejně jako lososi anadromní, což znamená, že se z oceánu vrací ke svým rodištím, kde se třou. Podobně jako losos obecný, i pstruh americký je iteroparní – může se třít vícekrát za život, což u ostatních ryb rodu \"Oncorhynchus\" neplatí. Potěr pstruha amerického zůstává v řece ještě asi rok, než odpluje do slaných vod. V různých ročních obdobích migrují různé skupinky pstruhů. Někteří migrují v létě, tj. mezi květnem a říjnem, ještě než jejich reproduktivní orgány dospějí, což se stává právě při migraci ve sladké vodě. V létě migruje většina jedinců žijících v řece Columbii. Zbytek pstruhů amerických migruje v zimě, až poté, co jejich rozmnožovací orgány dospějí, mezi listopadem a dubnem. Maximální zjištěná délka života pstruha duhového je jedenáct let.\n\nPstruzi duhoví jsou predátoři s rozmanitou potravou, žerou téměř vše, co se k nim dostane. Jejich pověst vybíravých ryb je pouze legendou, nejsou ale tolik rybožraví jako pstruzi obecní potoční nebo siveni a vystačí si se hmyzem, rybími jikrami, menšími rybami (do třetiny jejich vlastní délky) a raky, společně s dalšími korýši. Někteří jedinci žijící v jezerech mohou dokonce požírat plankton. V tekoucích vodách, kde žijí lososi, pak požírají různé rybí jikry, včetně jiker lososů, ostatních pstruhů duhových, potěry, nebo zbytky mršin.\n\nKdyž pstruzi rostou, tak se prodlužují a nabírají hmotnost. Vztah mezi délkou a hmotností není lineární a je vyjádřen vzorcem \"W = cL\". \"W\" je hmotnost v librách, \"L\" je délka v palcích, \"b\" je 2,99 pro ryby ve stojatých vodách a 3,02 pro ryby v tekoucích vodách, zatímco \"c\" je 0,00042 pro ryby ve stojatých vodách a 0,00037 pro ryby v tekoucích vodách. To znamená, že pstruh duhový, který žije ve stojatých vodách a měří 46 centimetrů, váží něco přes 1 kilogram.\n\nPočet obyvatel pstruhu amerických se kvůli vlivům lidské činnosti i přírody snížil. Dvě evolučně významné jednotky (ESU) na západním pobřeží USA (v jižní Kalifornii a na horním toku řeky Columbie) patří mezi ohrožené druhy a dalších osm mezi obecně ohrožené druhy. Národní úřad námořního rybaření (NMFS) nabízí na své stránce detailní popis hrozeb. Ohrožena jihokalifornská jednotka se nachází jižně od mysu Point Conception a mezi její hlavní hrozby patří přehrady, betonové kanály, znečištění vody, čerpání podzemní vody, městské tepelné ostrovy a další produkty urbanizace.\n\nPstruhy duhové ohrožuje nemoc yersinióza, která se projevuje krvácením úst, ploutví a očí. Nemoc není přenosná na člověka.\n\nNárodní úřad námořního rybaření identifikoval ve Washingtonu, Oregonu a Kalifornii 15 oblastí výskytu, které nazval oblastmi odlišných populací. Jedenáct z těchto oblastí je zapsáno mezi ohroženými druhy a jedna z nich, na oregonském pobřeží, je dotčeným druhem, kam patří, protože o ní nemá úřad k dispozici dost informací, aby ji mohl s jistotou zařadit mezi ohrožené druhy.\n\nPstruh duhový a jeho poddruhy jsou schválenými indikátory pro akutní testování toxicity ve vodě.\n\nV roce 2010 deník \"Los Angeles Times\" informoval o tom, že písečník novozélandský zamořil vody výskytu pstruha duhového v horách svaté Moniky. Podle článku se populace písečníků rozšířila z Medea Creeku v Agoura Hills do dalších třiceti toků v okolí za čtyři roky. Podle výzkumu se takovýto rozmach populace uskutečnil, protože měkkýši cestovali na výbavě různých dodavatelů a dobrovolníků.\n\nLíhně jsou velkým ekologickým rizikem pro divoké populace pstruha amerického, jelikož pstruzi z líhní jsou typicky větší než divocí pstruzi a vytlačují mladé divoké pstruhy z jejich optimálního prostředí, čímž jim berou větší šance na přežití.\n\nPstruh duhový a americký jsou ceněnými rybami k jídlu i rybaření. Obvyklých je hned několik metod rybaření. Pstruzi duhoví jsou populárním terčem pro muškaře, mohou se ale také lovit pomocí spinnerbaitů, vnadidel a woblerů. nebo za pomoci živých návnad, jako jsou máloštětinatci nebo střevle. Mezinárodní rybářská asociace IGFA považuje za rekord téměř 22 kilogramů těžkého pstruha, kterého ulovil Sean Konrad na břehu saskatchewanského Diefenbakerova jezera v září 2009.\n\nPrvní líheň pstruhů duhových byla otevřena v roce 1870 na San Leandro Creeku, přítoku Sanfranciského zálivu. Produkce začala o rok později a líhli se zde jak pstruzi duhoví, tak pstruzi američtí. V roce 1875 proběhl jejich první vývoz, do newyorské Caledonie, o rok později pak do michiganského Northvillu. V roce 1877 začala další líheň na Campbell Creeku, přítoku řeky McCloud nedaleko hory Mount Shasta. Bohužel se zde ale čistý pstruh duhový smíchal s poddruhem pstruhem duhovým Stonovým.\n\nRybníky se pstruhy duhovými jsou rozšířené v mnoha zemích světa. Od padesátých letech produkce roste, především v Evropě, ale nedávno také v Chile. V roce 2007 bylo po celém světě vyprodukováno přes 604 tisíc tun pstruhu duhových s cenou přes 2,5 miliardy amerických dolarů. Největším producentem je Chile. Tam, stejně jako v Norsku, jsou pstruzi chovaní ve slané vodě a také bývají exportovaní. Produkce pro tuzemský trh stoupla především v Itálii, Německu, Francii, Dánsku a Španělsku, mezi další velké výrobce patří Spojené státy, Spojené království a Írán.\n\nNa pobřeží Pugetova zálivu, na washingtonském pobřeží Tichého oceánu a na přítocích řeky Columbie existují indiánské rybářské oblasti pstruhů amerických.\n\nJednou z barevných mutací pstruha duhového je pstruh duhový zlatý, který má především nažloutlou barvu, nemá typická zelená a hnědá pole, ale zůstal mu červený pruh uprostřed těla. Pstruh duhový palominový je pak křížencem normálního pstruha duhového a zlaté mutace. Pstruh duhový zlatý by ale neměl být zaměňován se pstruhem duhovým kalifornským.\n\nV západních kuchyních je pstruh duhový oblíbeným jídlem a je těžen jak divoký, tak z chovných rybníků a nádrží. Má jemné maso a mírnou chuť, ale někteří pstruzi z rybníků či jezer mají hrubší chuť, která nechutná zrovna každému. Mnoho nakupujících si tedy raději ověří zdroj ryby, než ji koupí. Nejlepší jsou divocí pstruzi, jejichž potrava se skládá z korýšů (např. blešivec), hmyzu (např. mouchy) a raků. Tmavě červené až oranžové maso znamená, že se jedná buď o anadromní verzi pstruha duhového (pstruh americký), nebo že se jedná o nedivokého pstruha, kterého krmili potravou s vysokým obsahem astaxanthinu. Maso pstruha amerického má stejnou barvu jako lososí maso a je chutnější než maso pstruha duhového.\n\nMezi poddruhy patří:\n\n"}
{"id": "215592", "url": "https://cs.wikipedia.org/wiki?curid=215592", "title": "Nasikabatrachus sahyadrensis", "text": "Nasikabatrachus sahyadrensis\n\nNasikabatrachus sahyadrensis je nově objevená exotická žába objevená v Západním Ghátu na jihu Indie. Byla nalezena indicko-belgickým týmem v roce 2003 a je mnohdy považována za objev století.\n\n\"Nasikabatrachus sahyadrensis\" je fialová žába s černými zády, je dlouhá 7 cm a má úzký nos. Tato žába je pravděpodobně spřízněna s pravěkými žábami, od ostatních současných žab je fylogeneticky vzdálena natolik, že byla zařazena do samostatné čeledi. Mluví se o ní jako o živoucí fosilii.\n\nŽába žije po většinu roku skrytě v podzemí, na povrch vylézá pouze na dva týdny v období letního monzunu za účelem páření. Skrytý životní styl je pravděpodobně příčinou faktu, že tak dlouho unikala pozornosti biologů.\nNa rozdíl od ostatních hrabavých žab, které se živí na povrchu, tento druh nalézá potravu pod zemí v podobě mravenců a termitů, k čemuž má uzpůsobený i jazyk a ústa.\n\nPodle průzkumů genů bylo zjištěno, že nejbližšími příbuznými této žáby jsou zástupci rodu \"Sooglosidae\", které dnes najdeme na Seychellských ostrovech. Lze to vysvětlit tím, že při rozpadu Gondwany v druhohorách se od nynější Indie asi před 130 miliony lety oddělilo mimo jiné i Seychelské souostroví.\n\nVědecký název druhu vznikl složením slova \"nasika\" které v Sanskrtu znamená nos, dále řeckého \"batrachus\", což znamená žába; \"sahyadrensis\" ukazuje na místo nálezu, Sahjádrí, což je místní název pohoří Západní Ghát v Indii.\n\n"}
{"id": "215593", "url": "https://cs.wikipedia.org/wiki?curid=215593", "title": "Biafra", "text": "Biafra\n\nRepublika Biafra (igbosky \"Bịafra)\" byl státní útvar existující v letech 1967–1970 na jihovýchodě Nigérie, potlačený federálními jednotkami v nigerijské občanské válce. Nezávislá Biafra se rozkládala přibližně na území dnešních nigerijských států Bendel, Rivers, Imo, Akwa-Ibom, Cross River a Anambra.\n\nPoté, co se důstojníci jednoho z hlavních nigerijských kmenů Igbo podíleli na vojenském převratu v lednu 1966, stávali se příslušníci kmene terčem pogromů a vyhlazování na základě náboženského vyznání. To byl jeden z důvodů (např. vedle ekonomických – ložiska ropy), proč podplukovník Chukwuemeka Odumegwu Ojukwu 30. května 1967 vyhlásil samostatnost jihovýchodních oblastí obývaných převážně Igby pod názvem Republika Biafra (podle přilehlého zálivu) s hlavním městem v Enugu. Nezávislost Biafry uznalo pouze několik vesměs afrických států, nicméně řada dalších poskytla Biafře materiální i vojenskou podporu (Francie, Portugalsko, Jižní Afrika). Naopak Spojené království a Sovětský svaz (se satelity) se angažovaly ve prospěch nigerijské vlády.\n\nNásledující válka byla vedena neobvykle velmi brutálním způsobem, počet obětí je odhadován až na několik milionů. Velký podíl na tom měl hladomor mezi Igby, vyvolaný odříznutím Biafry od zásobování, který byl světově medializován. Ze strany nigerjské armády bylo naprosto běžné ostřelování a bombardování nemocnic a zvláště křesťanských kostelů. Vojska separatistů kapitulovala 12. ledna 1970, prezident Ojukwu uprchl do Pobřeží slonoviny (vrátil se po amnestii roku 1980). Území Biafry bylo následně rozděleno do několika států federace a eponymní záliv byl přejmenován (na „záliv Bonny“).\n\nV současné době na území bývalé Republiky Biafra operuje nejednotné povstalecké Hnutí za obnovu svrchovaného státu Biafra (Movement for the Actualization of the Sovereign State of Biafra – MASSOB), jehož nejčastějšími aktivitami jsou demonstrace. Hnutí si stěžuje na agresi bezpečnostních složek. V květnu 2008 zveřejnilo seznam 2020 členů, kteří byli údajně zavražděni vládními silami v průběhu devíti let.\n\nV roce 2006 se zformovalo také Biafarské sionistické hnutí (Biafra Zionist Movement – BZM), které se pokouší získat podporu Izraele. V roce 2012 oznámilo, že jeho cílem je v co nejkratší době vytvořit nezávislou Biafru. Stalo se tak nečekaně 5. listopadu během oslav 45. výročí vyhlášení Biafry. Den poté bylo shromáždění napadeno policií a přes 500 členů, včetně předsednictva, zadrženo a obviněno z vlastizrady.\n\nV roce 1968, kdy byl hladomor v Biafře živým tématem, použil francouzský spisovatel Louis Aragon spojení \"Biafra ducha\" pro Československo po srpnu 1968. Tento termín byl některými intelektuály používán do konce 20. století.\n\n"}
{"id": "215601", "url": "https://cs.wikipedia.org/wiki?curid=215601", "title": "Karel Plicka", "text": "Karel Plicka\n\nKarel Plicka, též Karol Plicka (14. října 1894, Vídeň – 6. května 1987, Praha), byl český a slovenský etnograf, folklorista, sběratel, hudebník, filmový scenárista, režisér i kameraman, fotograf, pedagog a jeden ze zakladatelů Akademie múzických umění.\n\nPocházel z rodiny zámečníka z Vítova u Slaného, který si ve Vídni založil prosperující dílnu. V roce 1900 se početná rodina přestěhovala do České Třebové. Od roku 1904 Karel Plicka začal fotografovat (sotva desetiletý si vlastnoručně vyrobil fotoaparát s formátem 6 × 9), v roce 1906 pořídil první soubor snímků z dvoutýdenní vlastivědné cesty. Po studiu učitelského ústavu v Hradci Králové (1909 – 1913) působil jako učitel v Úpici. V roce 1914 poprvé navštívil Slovensko. Válku prožil vzhledem k hudebnímu nadání u vojenské hudby ve Vídni. Roku 1918 se stal učitelem v Novém Městě nad Metují, kde založil a řídil komorní a recitační soubor České filharmonie.\n\nOd roku 1923 (do roku 1937) se věnoval sběru lidových písní a dokumentaci lidové kultury ve službách Matice slovenské. V letech 1924–1928 studoval na univerzitě v Bratislavě národopis a hudební vědy. Původní folkloristické a etnografické dokumenty přerostly v osobité doklady vysoké estetické hodnoty ve směru lyrické stylizace a poetizace obrazu. Část snímků vyšla jako \"Pohľadnice Národopisného odboru Matice slov\" v návaznosti na starší projekt Pavola Socháně. Komplexnější typ dokumentace představoval film, kterým se Plicka zabýval od jara 1926. Jeho první filmové poetické dokumenty (\"Za slovenským ľudom\" – premiéra 1928, \"Po horách po dolách\" – 1930) získal domácí i mezinárodní ocenění v Benátkách). Mistrovským dílem se stal film \"Zem spieva\" (premiéra 1933), během jehož natáčení se připravovala i fotografická vyznání krásám krajiny v kulturně historickém kontextu. Některé filmové a fotografické obrazy z knihy \"Slovensko\" (1937) jsou tematicky totožné.\n\nV letech 1937–1939 působil na filmovém oboru Školy umeleckých remesiel v Bratislavě. Mezi lety 1939–1945 pracoval ve Státním fotoměřickém ústavu s náplní fotografické dokumentace Prahy. V knize \"Praha ve fotografiích K. P.\" (1940) nachází v nadčasovém monumentalizujícím pohledu harmonii a krásu v architektonických klenotech minulosti; publikace zároveň výrazně posilovala národní povědomí v době okupace. I dva filmové dokumenty z let války (\"Věčná píseň\" a \"Barokní Praha\") poukazují na sílící zájem o architekturu. V květnu 1945 se Plicka vrátil do Bratislavy. Stal se předsedou \"Slovenskej filmovej spoločnosti\" a natočil dva publicistické dokumenty. V návaznosti na své předchozí pedagogické a organizátorské zkušenosti se podílel spolu s Antonínem Martinem Brousilem a Jaroslavem Boučkem na založení FAMU – Filmové fakulty AMU v Praze, otevřené v listopadu 1946. Stal se prvním děkanem této školy a mimořádným profesorem pro obor kompozice filmového obrazu. Pro zrakové potíže fakultu opustil ve školním roce 1949–1950 a tím zakončil práci v kinematografii.\n\nRoku 1949 vyšlo \"Slovensko ve fotografiích K. P.\", jež se během řady vydání aktualizovalo i o některé snímky současné architektury. V mnoha obměnách dál fotografoval Prahu a vytvářel paralely mezi Slovenskem a Českými zeměmi až k syntéze \"Československo\" (1974). Vydal i řadu populárních publikací o folklóru (\"Čes. rok\", \"Čes. kalendář\", \"U maminky\"…). Knihou reminiscencí a vzpomínek na filmařskou tvorbu je \"Zlatá brána\" (1964), kde se osobitým způsobem prolíná vizuální, verbální a hudební rovina daná prezentovanými úryvky písní. Za uměleckou, folkloristickou a pedagogickou činnost byl jmenován národním umělcem (1968). Byl členem a vedoucím činitelem řady mezinárodních společností.\n\n\nKarel Plicka fotografoval obvykle se stativem na formáty 6 × 9 až 10 × 15, bez optických a laboratorních triků. Pro pohybové scény později používal praktisix. Snímky Karla Plicky jsou plně realistické, nestavěné na efektu mimořádnosti, náhodnosti, prchavého dojmu. Jsou zbaveny nepodstatných složek (nap. i projevů současného života), aby tak působily hodnotnějším a trvalejším dojmem, nezávislým na konkrétním čase. Plicka hledal trvalost, dokonalost, harmonii i sounáležitost. Se svými znalostmi, zaujetím i osobitým estetickým cítěním vytvořil nezaměnitelný autorský rukopis. Opíral se o klasická kompoziční pravidla, čekal na ideální světelné podmínky. Ústředním tématem jeho díla by člověk jako nositel lidových tradic. Tuto základní hodnotu obohacovalo téma architektury jako dědictví minulosti a přírody jako životodárné síle, obklopující člověka. Plicka rozvinul osobitým způsobem tradiční téma národních dějin a lidové tradice v nových výrazových prostředcích – fotografii a filmu. Programově heroizoval prostého člověka a lidovou kulturu. Uplatňoval zkušenosti z několika oborů ve vzájemně se obohacujících vztazích. Jeho přínos československé fotografii je zcela mimořádný. Ve slovenské Blatnici bylo roku 1988 otevřeno jeho muzeum.\n\nU příležitosti světové výstavy známek v Praze byla 12. září 2008 vydána poštovní známka v hodnotě 35 Kč s portrétem Karla Plicky. Jednalo se o společné vydání se Slovenskem. Na známce je portrét Karla Plicky s fotoaparátem. Na levém kuponu je kresba jeho fotografie sochy na Karlově mostě, na pravém kuponu svatební kroj z Očové.\n\n\n"}
{"id": "215606", "url": "https://cs.wikipedia.org/wiki?curid=215606", "title": "Malý Kavkaz", "text": "Malý Kavkaz\n\nMalý Kavkaz (gruzínsky მცირე კავკასიონი, \"Mc'ire Kavkasioni,\" arménsky \"Փոքր Կովկաս, P'ok'r Kovkas,\" azersky \"Kiçik Qafqaz Dağları,\" turecky \"Küçük Kafkas Dağları)\" je asi 600 km dlouhé a 200 km široké pohoří Alpsko-himálajského systému v jižní Gruzii, severovýchodní Arménii a jihozápadním Ázerbájdžánu. Výběžky zasahují i do severovýchodního Turecka, od íránských hor je oddělen údolím řeky Araks.\n\nMalý Kavkaz se táhne od Černého moře nejdříve k východu, později se stáčí k jihovýchodu. U černomořského pobřeží navazuje na turecké Pontské hory, na jihu plynule přechází v Arménskou vysočinu (nejvyšší arménská hora Aragac už leží v ní). S Velkým Kavkazem ho spojuje příčný Lišský hřeben (zvaný též Suramský) o maximální výšce 1 926 m, který představuje rozvodí mezi Rioni a Kurou. Přes něj Suramským průsmykem (949 m) prochází hlavní silniční i železniční spojnice mezi západní a východní částí Gruzie. Ke Kartlinskému hřebenu Velkého Kavkazu se u Tbilisi přibližuje i Trialetský hřbet \"(Trialetis kedi)\", mezi nimi si Kura razí cestu úzkým údolím.\n\nZ hlediska geologických provincií Malý Kavkaz zasahuje i na íránské území, zahrnuje pohoří Kūhhā-ye Sabalān i Kūhhā-ye Ţāleš a stáčí se kolem Arménské vysočiny k jihozápadu. Podle některých orografických koncepcí se naopak zmíněná dvě pásma řadí pod Alborz.\n\nNejvyšší horou Malého Kavkazu je Gamış (3 724 m) na ázerbájdžánsko-karabašských hranicích. (Od osamostatnění Ázerbájdžánu nese hora toto ázerbájdžánské jméno. Dříve byla známa pod ruským jménem \"Гямыш (Gjamyš).\")\n\n"}
{"id": "215614", "url": "https://cs.wikipedia.org/wiki?curid=215614", "title": "Šupinušky", "text": "Šupinušky\n\nŠupinušky (Thysanura) je bazální bezkřídlá skupina hmyzu v úzkém slova smyslu (tzv. jevnočelistných - Ectognatha). Jedná se o parafyletickou skupinu, zahrnující rybenky (Zygentoma) a chvostnatky (Archaeognatha, dříve též Microcoryphia). Bazální vývojovou větví hmyzu jsou chvostnatky, jejich sesterskou linií jsou tzv. Dicondylia, zahrnující vedle křídlatého hmyzu (Pterygota) druhou přirozenou podskupinu šupinušek - rybenky. Rybenky tak v novém fylogenetickém pojetí nejsou synonymem šupinušek, jak bylo někdy dříve uváděno.\n\nRybenky (Zygentoma) mají zploštělé tělo, redukované oči, které se na temeni nestýkají (dobrý určovací znak - srv. chvostnatky) a kusadla připojená k hlavě dvěma klouby, jako všechen současný hmyz. Na zadečku mají dva štěty a jeden paštět, všechny přibližně stejně dlouhé (dobrý určovací znak - srv. chvostnatky).\n\nŠupinušky jsou teplo- a vlhkomilné, ale dokáží přežít i sucho. Tropické druhy jsou volně žijící, druhy mírného pásma obývají chráněná stanoviště, jako jsou lidské příbytky nebo hnízda sociálního hmyzu. Jsou to většinou všežravci, přičemž některé druhy mají schopnost trávit celulózu pomocí vlastních enzymů. Mohou se stát škůdci ve sklenících a knihovnách.\n\n„Šupinušky (\"Thysanura\" Latr.), řád hmyzu náležející do podtřídy \"Apterygogenea\" Br., postrádající tedy vůbec křídel, nemající žádné proměny. Ústroje ústní jsou bud' způsobilé ke kousání nebo ssací s makadly buď vyvinutými nebo nevyvinutými. Tykadla obyčejně dlouhá, oči složené zřídka vyvinuty, obyčejně jen očka jednoduchá a někdy i tato scházejí. Kroužky hrudní jsou buďto všecky tři asi stejné nebo je přední hruď malá. Zadeček ukazuje buď dva až šest nebo deset zřetelných kroužků, které někdy jsou opatřeny zakrslými okončinami. Cerci buď dokonale vyvinuty a někdy nacházíme i dlouhý přívěsek střední, nebo na zpodní straně břicha jest na 4. nebo 5. kroužku t. zv. vidlice a na prvém kroužku trubice břišní. Zažívací roura jest jednoduchá bez žlaz malpighických nebo se 4 – 8 žlazami. Vývoj upomíná na vývoj myriopod.\"\n\nOplození je vnější, samice sbírá spermatofor, u některých druhů se vyskytuje parthenogeneze.\n\n\n\n"}
{"id": "215618", "url": "https://cs.wikipedia.org/wiki?curid=215618", "title": "Resource Description Framework", "text": "Resource Description Framework\n\nResource Description Framework (RDF), \"česky systém popisu zdrojů\", je rodina specifikací vypracovaných organizací World Wide Web Consortium (W3C), původně navržených jako model metadat. Používá se jako obecná metoda pro modelování informací v různých syntaxích.\n\nJde o obecný rámec dat, která popisují zdrojový dokument tak, že je jeho popis\nčitelný jak lidsky, tak strojově. RDF je standardizovaný formát, který umožňuje vyjadřovat popisné informace o WWW zdrojích. Zároveň je to i formát grafový, takže veškerá data v RDF lze zapsat pomocí grafu s orientovanými hranami, které je možné zapsat jako množinu trojic.\n\nZdrojem, který může být popsán pomocí RDF, může být jakýkoliv zdroj, který lze\njednoznačně identifikovat pomocí URI (Uniform Resource Identificator). Tento identifikátor jednoznačně určuje, o jaký konkrétní zdroj se ve webovém obsahu, který je tvořen různými typy dokumentů, jedná.\n\nFormát nemá konkrétního autora, ale vznikl jako reakce na potřebu flexibilní\narchitektury pro podporu vytváření a výměny webových metadat různých organizací, v jejich společné kooperaci. Na výslednou podobu měly, kromě jiných, vliv platforma PICS a další metadatové formáty jako například Dublin Core, Meta Content Framework nebo Warwick Framework.\n\nRDF je hlavní komponentou sémantického webu, což je návrh konsorcia W3C: evoluční stupeň World Wide Webu, ve kterém mohou aplikace ukládat, vyměňovat si a používat strojově čitelné informace distribuovaně přes síť, což umožňuje uživatelům pracovat s informacemi efektivněji a s větší jistotou.\n\nHlavní myšlenkou RDF je k popisovanému zdroji přiřadit výraz ve tvaru podmět –\nvlastnost – předmět (též subjekt – predikát – objekt). Pro tento výraz se také používá termín trojice.\n\nJinak řečeno RDF popisuje zdroj, ten má nějaké vlastnosti a tyto vlastnosti mají\nodpovídající hodnoty. Přičemž podmět definuje, o jaký zdroj se jedná, vlastnost určuje jeho charakter a zároveň vyjadřuje vzájemný vztah mezi podmětem a předmětem.\n\nKonkrétní příklad lze ukázat například na výroku: \"Obloha má modrou barvu\". Po\nrozložení do trojice pak \"obloha\" je podmětem, \"má barvu\" vyjadřuje vlastnost a \"modrou\" vyjadřuje předmět. V grafické podobě RDF grafu by pak vlastnosti byly jeho hrany, které by byly orientovány od podmětu k předmětu, a ty by tvořily jeho vrcholy.\n\nLépe pochopit řetězec, který vznikne při vytvoření trojice, lze i pomocí konkrétního příkladu Erica J. Millera, který použil ve svém článku. Níže je uveden v trochu pozměněné formě.\n\nMáme dvě prohlášení:\n\nPro člověka, který má schopnost odvodit si obsah sdělení z různých větných konstruktů, nesou obě tato prohlášení stejnou informaci o tom, kdo je autorem knihy Babička. Pro stroj jsou ale obě tato sdělení vnímána jako dva rozdílné řetězce.\nPokud tedy obě prohlášení rozložíme do trojice subjekt – predikát – objekt, tak, jak to dělá stroj, budou vypadat následovně:\n\nV prvním prohlášení je podmětem kniha Babička v druhém pak autorka Božena Němcová. Ke každému podmětu lze také přiřazovat různé vlastnosti související s jejich povahou, například k autorovi můžeme dodat kontaktní informace nebo seznam jeho dalších děl. Ke knize pak například počet stran, rok vydání a další.\n\nRDF je sám o sobě pouze abstraktním formátem, který pouze udává, jakým způsobem\ninformace o zdroji zapsat, ale nemá definovanou syntaxi. Z toho důvodu není samotné RDF v dokumentu viditelné, takže v internetovém prohlížeči na první pohled není poznat, zdali dokument RDF obsahuje nebo ne.\n\nK zapsání RDF do podoby, aby bylo lidsky a strojově čitelné, se dají použít různé\njazyky. Hojně používaným nástrojem je, díky jeho oblíbenosti a univerzálnosti, značkovací jazyk XML (Extensible Markup Language). W3C pak definovalo konkrétní syntaxi RDF/XML, která vychází právě ze zmíněného XML.\n\nPro konkrétnější specifikaci abstraktního RDF vznikl jeho rozšiřovací systém, který se nazývá RDF schéma (RDF(S)). RDF(S) je jednoduchý, na XML založený, ontologický jazyk, který umožňuje konkrétněji specifikovat vlastnosti přidružené k jednotlivým RDF objektům. Může definovat jejich možné hodnoty, popisovat vzájemné vztahy a tím nám umožňuje vkládat do webových stránek sémantiku.\n\nK vyjadřování hierarchie objektů, systému tříd a vlastností se používají slovníky.\nKteré, aby byly užitečné, musejí být chápány ve stejném kontextu jak autorem, tak čtenářem informace. RDF(S) umožňuje k popisu použít již existující slovníky nebo definovat slovníky nové, a tak rozšiřovat možnosti popisování zdrojů.\n\nFormát RDF využívá v ČR pro publikaci otevřených dat Česká obchodní inspekce a Ministerstvo financí pro Centrální registr dotací.\n\nHORSÁK, Ondřej. Struktura RDF pro metadata, její vývoj a perspektivy aplikace v digitálních systémech. Praha, 2005. Diplomová práce (Mgr.). Univerzita Karlova v Praze, Filozofická fakulta, Ústav informačních studií a knihovnictví.\n\n\n\n\n\n\n\n\nResource Descripiton Framework. W3C [online]. © 2013 [cit. 2013-05-24]. Dostupné z:\nhttp://www.w3.org/RDF/.\n\n\n\n"}
{"id": "215620", "url": "https://cs.wikipedia.org/wiki?curid=215620", "title": "RDF", "text": "RDF\n\nRDF může být:\n\n"}
{"id": "215629", "url": "https://cs.wikipedia.org/wiki?curid=215629", "title": "I Sung-man", "text": "I Sung-man\n\nI Sung-man (v češtině nesprávně přepisován jako Li Syn-man, 26. března 1875, Hedžu, Korea – 19. července 1965, Honolulu, USA) byl první prezident Korejské republiky (1948–1960).\n\nAbsolvoval chlapeckou misionářskou školu vedenou metodisty, roku 1898 byl uvězněn za podporu Klubu nezávislosti, studoval v USA (Univerzita George Washingtona), kde organizoval odboj proti japonské okupaci – doktorát získal roku 1910 v Princetonu. V roce 1919 byl prezidentem „Prozatímní šanghajské vlády“ a exilovou hlavou státu zůstal až do roku 1939.\n\nVůdcem nově vzniklé Jižní Koreje se stal v roce 1948 a během svého funkčního období byl konfrontován s korejskou válkou, kterou vyvolal komunistický sever v čele s Kim Ir-senem. Ve vykonávání svého úřadu měl spíše nacionalistické diktátorské tendence, nejvíce se podobal posledním králům dynastie Čoson. V roce 1956 nechal změnit ústavu, aby mohl být potřetí zvolen prezidentem.\n\nPo studentských nepokojích v roce 1960 byl nucen odejít do vyhnanství. Bývá mu připisována vražda jednoho z nejvýznamnějších jihokorejských politiků Kima Ku.\n\n"}
{"id": "215633", "url": "https://cs.wikipedia.org/wiki?curid=215633", "title": "Fluxus", "text": "Fluxus\n\nFluxus (fluxus - latinsky proud, tok, rozplynulý, rozteklý) je mezinárodní hnutí výtvarníků, skladatelů a designerů založené roku 1960 Litevcem Georgem Maciunasem /Jurgis Mačiūnas- výslovnost ma-čev-nas/ v New Yorku. Jedni z nejvýznamnějších členů jsou Yoko Ono, Joseph Beuys, Charlotte Moorman, Emmett Williams, Wolf Vostell a Nam June Paik.\n\nImpuls ke vzniku hnutí Fluxus dalo dílo Marcela Duchampa a díla dadaismu. Jednalo se o jakýsi druh neodada, kdy důležitý je názor či postoj umělce než klasický výstavní galerijní prostor, proti němu tvůrci vystupovali, zpochybňovali jej, ignorovali. Paradoxem zůstává, že mnohá díla, která měla být neprodejná, vytvořená z pomíjivých nestabilních materiálů, či existující jen na dokumentaci se stala objekty obchodu a byla nakoupena za vysoké částky. Oblíbené prostředky byly proto: akce-happening, instalace, prostředí-environment, představení-performance, objekt, hudba, zvuk, vůně, vizuální představa, či jen prožitek.\n\nV základu bylo nejvíc ovlivněno experimentálními hudebními kompozicemi Johna Cage a východní filozofií. Členové hnutí hledali novou komunikaci a nové podoby umění- mail art- tedy něco jako korespondenční umění, kdy umělci zasílali svá díla poštou z celého světa, dnes je tato komunikace samozřejmě nahrazena mnohem snadnějším použitím internetu, typ Flux Boxes - obyčejných zpravidla neosobních nalezených krabiček- autoři mnoha z nich jsou např. Christo, Yoko Ono, či George Brecht. Princip spočíval v omezení prostorem, velikostí a často ve velmi neobvyklých, poetických či nelogických názvech.\n\nVyužívali principy dadaismu, Bauhausu a zen buddhismu, Snažili se popřít tzv. oficiální galerijní umění, které v USA představovalo umění establishmentu – tedy střední a vyšší vrstvy – ve východní Evropě to bylo zase oficiální socialistické umění a být jakýmsi undergroundem. Distancovali se od klasického vnímání umění jako je obraz, socha, melodie a snažili se prostřednictvím fúze všech médií – intermedialita – a uměleckých disciplín – hudby, jevištního a výtvarného umění a literatury, hledat nové způsoby řeči, dokonce až nové způsoby života.\n\nTvořili objekty a performance, které mají znaky minimalismu ovlivněné vědou jazykem, lingvistikou – Joseph Kossuth – či geologií, sedimenty – land art – filosofií – manifesty – sociologií – projekty měst, obydlí. Nam June Paik a jeho experimenty s videem a televizí, Karlheinz Stockhausen – hudební experimenty a zvukové skladby, kakofonie.\n\nReady-made či readymade, je již vytvořený artefakt, často průmyslový výrobek, neosobní, nalezený, kterému se umění propůjčí – jako např. \"Fontána\" Marcela Duchampa, což byl původně obyčejný pisoár, tím, že se vystaví jako umělecké dílo, či se s ním tak jedná a o něm tímto způsobem uvažuje. otcem této myšlenky byl Marcel Duchamp a jeho objekty, které měly větší úspěch ve Spojených státech než v Evropě.\n\nHappening – diváci se účastní představení, které má často formu hry, procházky, různých úkolu, meditace, osobního obřadu atd. Z umělců happeningy organizoval Wolf Vostell, Milan Knížák. Zakladatelem tohoto pojmu je John Cage, který vytvářel první happeningy na Black Mountain College.\n\nPerformance – vytváří jej umělec a diváci jsou neaktivní, sledují kupř. start tryskového letadla na letišti – akce Wolfa Vostela v Západním Německu na vojenském letišti americké armády, houslistu hrajícího skladbu např. od Bacha na smetišti a jiné produkce, většinou mají blízko k surrealismu. kupř. experimentální hudba Johna Cage, která se skládá ze střídání rádiových stanic, podobné video experimenty s laděním televize atd. náhodná hudba...\n\nHnutí bylo na vrcholu v 60. letech 20. stol., převážně bylo populární v USA, Západním Německu, Japonsku a v Koreji. ovlivnilo ale celá šedesátá léta. Performance a happening dostal již své pevné místo ve výtvarném umění.\n\nMichael Bracewell řekl o hnutí Fluxus v roce 1996:\n\"„Cílem Fluxus bylo nastolit tvořivý zmatek použitím absurdních nebo humorných esencí. Hnutí mělo pochopení k domácí tvorbě, mělo poskytnout domov právě pro takovéto umělce jako byla třeba Yoko Ono, která vyhledávala koncepční nebo minimalistická sdělení a překonávala hranice umění a bytí. V díle Wall piece for orchestra (1962) klečela na pódiu a opakovaně mlátila hlavou do podlahy. Humor Fluxus měl vlastní hloubku.“\"\n\nBlack Mountain College bylo experimantalni místo, středisko provázanosti kultury, vzdělání a života. Řada experimentů liberálního amerického poválečného umění se zrodila právě zde. Zde vznikl happening Johna Cage, avantgardní kultura beat generation, festivaly a řada akcí, které ovlivňovali vysokou uměleckou kulturu či tzv. pop culture. Masciunas se snažil zalozit nejake trvalejší středisko pokoušel se zakoupit ostrov, později se mu podařilo založit v Massachusetts kolonii \"New Bauhaus\", která se skládala ze 17 domů. Masciunas zemřel 9. května 1978. Často se termínem \"fluxus\" označují umělecké projevy šedesátých let, které nebyly součástí skupiny Fluxus, je to důkaz velkého vlivu, který tato skupina na umění té doby měla. I když vycházela z dada a mnohdy je označována teoretiky za neo-dada a bojovala proti komerčním galeriím a obchodu s uměním i tím, že vystavovala mimo muzea a díla z netrvanlivých materiálů, jsou jejich artefakty vysoce ceněny a dosahují až paradoxně vysokých částek.\n\nVýtvarníci, spisovatelé a skladatelé:\n\n\nRobert Cyprich, Slovakia\n\n"}
{"id": "215640", "url": "https://cs.wikipedia.org/wiki?curid=215640", "title": "Xterm", "text": "Xterm\n\nxterm (anglická výslovnost [ˈekstəːm]) je standardní unixový emulátor terminálu pro X window system. Uživatel může mít naráz spuštěno mnoho různých instancí xtermu na jedné obrazovce, některé z nich poskytují nezávislý vstup/výstup z procesů běžících v něm (normálně je proces Unixový shell).\n\nxterm vznikl ještě před X Window systémem. Původně byl napsán jako samostatný emulátor terminálu pro VAXStation 100 (VS100) Markem Vandervoordelem, studentem Jimmyho Gettyse, v létě 1984, tedy v době, kdy započaly práce na X window systému. Brzy však došel k názoru, že by projekt mohl být užitečnější jako součást X Window systému než jako samostatný projekt, proto jej začlenil do X. Jak Getty vypráví příběh, \"„některé vnitřní části xtermu jsou natolik strašné, protože systém byl původně plánován jako samostatný projekt, jenž měl být schopen ovládat VS100 obrazovky.“\"\n\nPo mnoha letech jako součást X implementace, okolo roku 1996, byla hlavní vývojová větev přesunuta na XFree86 (které se forkovalo z X11R6.3) a v současné době je spravováno Tomasem Dickeyem.\n\nV současné době je dostupných mnoho variant xtermu. Většina terminálových emulátorů pro X je v podstatě upravenou variantou xtermu.\n\nStandardní xterm neobsahuje menu toolbar. K tomu, aby se dostal k menu, musí uživatel stisknout a levé, prostřední či pravé tlačítko myši. Klasické menu může být zkompilováno a obsahuje ty samé položky jako standardní menu.\n\n\n"}
{"id": "215643", "url": "https://cs.wikipedia.org/wiki?curid=215643", "title": "Šivaismus", "text": "Šivaismus\n\nŠivaismus (v sanskrtu शैव दर्शन - Šaiva Dharma) je forma hinduismu, která se zaměřuje výhradně na boha Šivu. Šivaismus je rozšířen v některých částech jižní Asie a je filosoficky dobře propracován. Obě jeho nejdůležitější odnože, jihoindická Šaiva Siddhánta i kašmírská Pratja Bhidžňa, jsou teistické v tom smyslu, že připouštějí osobního boha, a zároveň monistické, protože považují božství (brahman) za konečnou realitu a všechny ostatní skutečnosti za totožné s božskou tvůrčí energií.\n\nKořeny šivaismu spadají do doby 3. až 6. století př. n. l., kdy se z védské tradice a šramanského hnutí začala vyvíjet první náboženská koncepce šivaismu v podobě védského manuskriptu zvaného Švétašvatara Upanišad a šramanské tradice zvané Nandinátha Sampradája. Ve Švétašvatara Upanišadu bylo jméno Šiva, předtím užívané jen jako přídomek některých védských bohů, povýšeno na přídomek či duchovní aspekt monoteistického Boha Íšvary, panteistického Božství brahma či jeho Ducha (Puruša) Íšana či Íša. Z řádu Nandinátha Sampradája pak vzešlo hnutí Šiva Bhagavatás (\"Ctitelé Šivy\"), poprvé zmíněné v Pataňdžaliho spisu Mahábhásja z 2. století př. n. l. Zakladatel řádu Mahárši Nandi Nátha, zvaný též Šrí Nandikéšvara, vyslal podle tradice osm svých učedníků do světa šířit své poselství o Šivovi, z něhož posléze vzešla raně šivaistická škola Šaiva Siddhánta (\"Doktrína šivaismu\"), považovaná svými příslušníky za školu Ádi Šaivás (\"Prvních šivaistů\"). Ve středověku se v tamilské tradici tantrického šivaismu rozdělila na dvě školy - nedualistickou (advaita) školu Tirumulara a dualistickou (dvaita) školu Meykandara.\n\nŠivaismus navázal na védský kult bouřného boha Rudry (Rudra - sanskrt. \"Ten Řvoucí\" či \"Hřmící\"), od něhož převzal ikonografii antropomorfního boha s trojzubcem.\n\nNěkdy v prvních stoletích n. l. se šivaismus rozdělil na první raně šivaistické sekty a na dvě základní vývojové větve, které jsou známy jako tzv. mantra márga (\"stezka modlitby\") a ati márga (\"krajní stezka\"). Co do charakteristické duchovní praxe jsou ekvivalentní pozdějšímu tantrickému rozlišení dakšina márgy (\"pravoruká stezka\") a váma márgy (\"levoruká stezka\"). Známější je v západním světě spíše extrémní levoruká stezka šivaismu, která má svůj počátek v sektě Pašupata či Lákula. Je reprezentovaná především navazujícími sektami jako Kálamukha (\"Ti s černými tvářemi\") nebo Kápalika (\"Ti, co nosí lebku\"), které jsou známé svými praktikami, podobnými satanistickým kultům a vykonávanými v rozporu s Dharmou (porušujícími védská pravidla). Jde o rituální akty jako krvavé usmrcení kozy, pití různých sekretů (krev a mužské a ženské pohlavní tekutiny) z urvané lidské lebky nebo křtění v krvi a pomazávání se směsí popela z lidské mrtvoly a výkalů z býka. Naproti tomu pravoruká stezka modliteb, která má svůj původ v sektě Šaiva či Íšani, je v šivaismu zase podobná spíše křesťanské zbožnosti. Rozdíl mezi oběma směry symbolizují také preferované aspekty uctívaného Boha - u mantra márgy Šiva (\"Ten Laskavý\" či \"Milostivý\") či Íšana (\"Pán-Spasitel\") a u ati márgy Rudra (\"Ten Řvoucí\" či \"Hřmící\") či Bhairava (\"Ten Strašlivý\" či \"Příšerný\").\n\nMystický řád Nandinátha Sampradája představuje počátek šivaistického hnutí, jehož patrně nejstaršími sektami jsou Pašupata a Šaiva. Sektu Pašupata založil asketa Lakuliša (2. století n. l.) sloučením několika protošivaistických kultů do kultu boha s pěti manifestacemi zvaného Pašupati Nátha (\"Ochránce Pašupati\", tj. \"Pán tvorů\"). Jeho nejvyšší manifestací je Íšana, na jehož kultu stála tradice Íšani v sektě Šaiva. Na Lakulišově kultu se zase zakládala tradice Lákula v sektě Pašupata.\n\nV tamilské poémě Manimekalai, napsané buddhistickým básníkem Čithalaiem Čathanarem ve 3. až 6. století n. l., se vyskytuje odkaz na indické křesťany apoštola Tomáše (Nasrani) jako na Issani. Jedna teorie říká, že jde o tamilskou přejímku řeckého Essene či hebrejského Chitsoni, označení heterodoxní židovské předkřesťanské sekty z Kumránu, která v 1. století n. l. zmizela z Palestiny. Podle této teorie šlo o Esény, kteří vstoupili do křesťanské církve apoštola Tomáše v Indii a stali se Nazarény. Na druhou stranu, příslušníci tzv. esénské sekty si sami neříkali Essene ani Chitsoni, tak byli pojmenováni řeckými filozofy a židovským kněžstvem. V indickém kontextu je pravděpodobné, že tamilské Issani odráží sanskrtské Íšani. Podle této teorie byli křesťané apoštola Tomáše původně členy šivaistické obce v Indii.\n\nIdea tzv. Šaiva Siddhánty (\"Doktríny šivaismu\") pochází až od Nandiho Náthy. Současná Šaiva Siddhánta se dochovala ve dvojí tamilské tradici - Advaita (nedualistická), reprezentovaná Tirumularem, a Dvaita (dualistická), reprezentovaná Meykandarem. Šaiva Siddhánta rozeznává tři kategorie skutečnosti: boha, duši a hmotu. Svrchovaná skutečnost se nazývá Šiva; od věčnosti spočívá v sobě samém a je kvalitativně odlišný jak od duše, která má vědomí a je závislá, tak od hmoty, která je nevědomá. Šiva je věčný, čistý a dokonalý duch. Po vzoru védského Rudry se také nazývá Pašupati („Pán tvorů“). Beztvaré božství (brahma) bere na sebe různé podoby ze soucitu a lásky k tvorům, kteří jej nemohou uctívat v jeho transcendentní nerozlišenosti bez rozlišujících znaků (tzv. nirguna brahma). Pán tvorů jedná prostřednictvím své zosobněné vědomé síly či moci (šakti).\n\nDuše jsou z božské podstaty (brahma), z které pocházejí, věčné a nekonečné, protože co do této univerzální podstaty nejsou omezeny časem a prostorem. Svou rozumnou činností mají účast na této božské podstatě; tuto účast však ztrácejí, jsou-li poutány hmotným světem. Tkanivo pout je trojnásobné: nevědomost, kosmická iluze a plody činů (plodonosná činnost, karma). Osvobození (mókša) znamená zbavit se těchto pout. Prostředky k osvobození jsou duchovní zasvěcení, plnění etických a společenských předpisů, jógická cvičení a správné jednání. Nejdůležitější je však Šivova milost, která vede člověka k osvobození z koloběhu rození a smrti (samsára). Ztělesněním této milosti je Íšana.\n\nZaložena v rámci tradice tzv. náthovských jogínů (sanskrt. Nátha Sampradája - \"Tradice Ochránců\") jogínem Matsjendra Náthou (zhruba 10. století) a jeho žákem Górákša Náthou. Završila starší jogínskou tradici Siddha Sampradája (\"Tradice Dokončených\"). Učila monistickou filozofii Bhedabheda, zahrnující jak představu transcendentního Šivy, tak imanentního Šivy. Šiva v tomto systému vystupoval jako prvotní příčina materiální existence (pradhana). Stvoření vesmíru a duší a jejich návrat do Šivy spočinutím v brahmanu byly v systému Siddha Siddhánty popsány jako vznik bublin z vody a jejich návrat zpět do vody. Tato škola šivaismu byla vlivná v Nepálu, Uttara Pradéši, Biháru a Západním Bengálsku.\n\nNa rozdíl od předchozích dvou monistických škol je \"Šaiva Daršana\", nejstarší šivaistická sekta v severní Indii, která vytvořila uzavřený filosofický systém, dualistická. Hlásal ji v 9. století Sadjódžóti v Kašmíru, odkud se rozšířila do Gudžarátu a Málvy a později pronikla až do jižní Indie.\n\nRozlišuje duše a hmotný svět. Duše, svou přirozeností vševědoucí a všemohoucí, není jen poznávající, ale i činná. Bůh je duše, která se těší vševědoucnosti a všemohoucnosti od věčnosti a nikdy nebyla v jiném stavu. U ostatních tvorů jsou tyto vlastnosti ochromeny poskvrněností hmotou, takže jsou závislí na boží milosti. Ta jediná je může dovést k vykoupení; žáka přitom postupně vede zasvěcováním duchovní učitel (guru), zástupce boha či projevený bůh.\n\nTrika Daršana (\"Škola tří principů\"), nebo také Pratja Bhidžňa (\"Jasné Rozpoznání\"), v akademických kruzích potom škola tzv. kašmírského šivaismu, vznikla v Kašmíru na přelomu 10. a 11. století a navazuje přímo na Šankaračarjův monismus (advaita védánta) a nepřímo již na Nandikéšvarův monismus (advaita šaiva siddhánta). Podle Frauwallnera je nejdůležitějším systémem, kterému kdy šivaismus dal vzniknout.\n\nŠiva, který je absolutní realitou, tvoří svět nikoli z hmotné příčiny, nýbrž ze své svobodné vůle; tvoření je projev svrchovaného pána tryskající z něho samého. Ve vztahu k světu a k vědomým tvorům je božství jak imanentní, tak transcendentní. Šiva je neměnnou skutečností, která je podkladem celého vesmíru; jeho šakti má nekonečně mnoho aspektů, z nichž hlavní jsou inteligence, blaženost, vůle, poznání a tvořivost.\n\nIndividuální duše jako vědomý a činný princip je totožná se Šivou, protože má božské vlastnosti: schopnost poznávat celý vesmír a svobodnou vůli; pod vlivem iluze (májá) se však mylně domnívá, že se od Šivy liší. Proto se člověk osvobodí jasným rozpoznáním (skrt. \"pratja bhidžňa\") své totožnosti se Šivou. Ten, kdo dosáhl osvobození, žije v pokoji a míru se všemi; netouží už po ničem, protože se dostal k cíli lidského života.\n"}
{"id": "215645", "url": "https://cs.wikipedia.org/wiki?curid=215645", "title": "Alexandr Rodčenko", "text": "Alexandr Rodčenko\n\nAlexandr Michajlovič Rodčenko (5. prosince 1891, Petrohrad – 3. prosince 1956, Moskva) byl sovětský fotograf a výtvarník, jeden z nejuniverzálnějších představitelů konstruktivismu, produktivismu a novinářské fotografie, kteří se objevili po Velké říjnové revoluci. Vymýšlel také plakáty pro kina, továrny a knižní nakladatele. Než se zaměřil na fotomontáže a fotografii, pracoval jako sochař, malíř a grafik. Jeho fotografie byly sociálně angažované, inovativní svou formou a odlišné od malířské estetiky. Pro své analyticko-dokumentární soubory využíval často záběry ze zvláštních úhlů – obvykle shora nebo zdola. Fotografii považoval za mnohostranné médium, které nejlépe odráží možnosti aktivního oka.\n\nRodčenko se narodil v Petrohradě v dělnické rodině. V roce 1902 se přestěhovali do Kazaně, kde studoval \"Kazaňskou školu umění\" pod vedením Nikolaje Fešina a Georgie Medveděva a \"Stroganovův Institut\" v Moskvě. Pod vlivem suprematisty Kazimira Maleviče vytvořil první abstraktní kresby v roce 1915. V roce 1916 se účastnil výstavy \"Bouře\" organizované Vladimirem Tatlinem.\n\nRodčenko byl tehdejší vládou v roce 1920 jmenován ředitelem zodpovědným za reorganizaci uměleckých škol a muzeí. V letech 1920 – 1930 učil na Vyšších technicko-uměleckých ateliérech.\n\nV roce 1921 se stal členem skupiny \"Produktivisté\", která obhajovala začlenění umění do každodenního života. Zanechal malby aby se mohl věnovat grafickému designu plakátů, knih a filmů. Byl hluboce ovlivněn myšlenkami a praktikami filmového tvůrce Dzigy Vertova, se kterým intenzivně spolupracoval v roce 1922.\nOvlivněný fotomontážemi německých dadaistů, Rodčenko zahájil vlastní experimenty s tímto médiem. Nejprve v roce 1923 využíval nalezených obrázků, od roku 1924 začal také fotografovat. Jeho první publikovanou fotomontáží byla ilustrace Majakovského básně \"O tomto\" v roce 1923.\n\nOd roku 1923 do roku 1928 Rodčenko s Majakovským (kterého několikrát portrétoval) úzce spolupracoval na designu a layoutu publikací konstruktivistických umělců \"LEF\" a \"Nový LEF\". Mnoho jeho fotografií se objevilo a bylo použito na těchto časopisech jako obálky. Jeho snímky eliminovaly zbytné detaily, zdůrazňovaly dynamické diagonální kompozice a byly zaujaty umístěním a pohybem předmětů v prostoru.\n\nVe 20. letech byly Rodčenkovy práce abstraktní do té míry, že byly nefigurativní. Ve třicátých letech s měnícími se stranickými požadavky na umělecké praktiky, se soustředil na sportovní fotografii a snímky z přehlídek a jiných pohybů s choreografií. V roce 1928 se Rodčenko připojil ke skupině Okťabristů, () ale po třech letech byl vyloučen a obviněn z formalismu.\n\nFotografové Boris Ignatovič společně s Alexandrem Rodčenkem byli jedněmi z organizátorů a vedoucích skupiny \"Říjen\" (\"Okťabr\"). Ve 30. letech se podíleli na propagaci nové věcnosti v Rusku. Využívali speciální techniky, například Sabatierův efekt, porušení citlivé vrstvy retikulací (zvrásnění, mřížkování), fokalk (tepelná destrukce citlivé vrstvy skleněné fotografické desky) a struktáž (kresba fotografickými roztoky – vývojkou nebo ustalovačem). V kompozici využívali úhlopříčky, dvojexpozice, montáž, koláž, kombinaci s kresbou nebo typografií. Invenční prací s úhlem pohledu, místem snímání a kompozicí dával Rodčenko a jeho příznivci svým snímkům dynamiku, která se ukázala jako účinný způsob tlumočení myšlenky.\n\nPůsobil v redakci sovětského magazínu \"SSSR na strojke\", který vycházel ve čtyřech jazykových mutacích v letech 1930–1941. Ve své době měl tento časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\nV pozdních 30. letech se vrátil k malování, skončil s fotografováním v roce 1942 a ve 40. letech vytvářel abstraktní expresionistická díla. V těchto letech pokračoval s organizací fotografických výstav pro vládu. Zemřel v Moskvě v roce 1956.\nHodně z grafického designu 20. století bylo ovlivněno jedním mužem – Alexandrem Rodčenkem. Například jeho portrét Lilji Brik z roku 1924 inspiroval velký počet dalších prací, včetně obálek mnoha hudebních alb.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n"}
{"id": "215661", "url": "https://cs.wikipedia.org/wiki?curid=215661", "title": "Království Rjúkjú", "text": "Království Rjúkjú\n\nKrálovství Rjúkjú (rjúkjúsky: 琉球國, \"rúčú-kuku\"; : 琉球王国, \"rjúkjú-ó-koku\"; : 琉球國, \"liou čchiou kuo\") byl stát, který existoval od roku 1429 do roku 1879 na souostroví Rjúkjú. V 15. století se svěřilo pod ochranu dynastie Ming a v 17. století bylo napadeno knížectvím Sacuma (薩摩藩). V době své největší moci sahala jeho vláda od ostrova Amami po ostrov Jonaguni.\n\nPodle tří Rjúkjúských kronik: \"Čúzan Seikan\" (中山世鑑), \"Čúzan seifu\" (中山世譜) a \"Kjújó\" (球陽), dějiny Království Rjúkjú začínají dynastií Tenšon (天孫王朝), která byla u moci 17 000 let. Mnoho vědců v současnosti věří, že je to mytologická legenda, která byla vytvořena v 16. nebo 17. století, aby ospravedlnila vládu království Rjúkjú. Po zániku dynastie Tenšon vznikla dynastie Šunten (舜天王朝) (1187–1259). Podle Čúzan Seikanu zakladatel dynastie Šunten byl synem Minamotono Tametomo. Byl to aristokrat a příbuzný rodu japonských císařů. Minamotono Tametomo byl vyhnán na ostrovy Izu, poté co podlehl kjótskému dvoru, utekl z Honšú a usadil se v severní oblasti ostrova Okinawa. Tam se oženil s dcerou místního vládce. Několik čínských a japonských vědců tvrdí, že tato dynastie byla také vytvořena královským rodem Šó.\n\nVe 14. století na ostrově Okinawa existovalo mnoho malých oblastí, které byly sjednoceny do tří knížectví: Hokuzan (北山), Čúzan (中山) a Nanzan (南山). Tato doba je známa jako doba vlády tří králů nebo Sanzandžidai (三山時代). Tato tři knížectví, nebo domorodé federace pod vedením hlavních náčelníků spolu navzájem bojovala. Na začátku 15. století byla sjednocena do jednoho království Čúzan a uznána Čínou. Vůdce Čúzanu byl tedy oficiálně uznán jako spravedlivý král, který ovládal celou Okinawu až úplně vyhraje v boji s ostatními 2 knížectvími, Čínou. V roce 1430 vládci Čúzanu odevzdal svůj trůn i král Haši, který dostal od císaře dynastie Ming příjmení Šó, potom je znám jako Šó Haši (尚巴志). Haši již v roce 1429 dobyl Hokuzan, poprvé sjednotil do jednoho státu ostrov Okinawu a stal se zakladatelem první dynastie Šó.\n\nŠó Haši přijal čínskou hierarchickou dvorní soustavu, nechal vystavět hrad Šuri a přístav Naha povýšil na hlavní město. Po několika generacích, v roce 1469 král Šó Toku zemřel bez dědice, potom patrový vazal vyhlásil, aby byl adoptovaný syn a už má udělení od Číny. Ten žadatel, kdo se jmenuje Šó En, založil druhou dynastii Šó. Rjúkjú prosperoval pod vedením Šó Šin, který byl v letech 1478–1526 druhý král této dynastie.\n\nRjúkjú království diplomaticky ustanovilo přispívající vztahy s Čínou v období Dynastie Ming a Dynastie Čching. V této době se taky vyvinuly obchodní vztahy s Japonskem, Koreou a mnoha jihovýchodoasijskými zeměmi včetně Siamu, Království Pattani, Marraky, Champy, Huế a Jávy. Mezi 15. a 16. stoletím se ve Východní Asii království Rjúkjú vynořilo jako hlavní obchodní zprostředkující. Japonské výrobky (např. stříbro, meče, vějíře, lakované zboží, Bjóbu) a čínské výrobky (léčivé byliny, ražené mince, strnulé keramiky, brokáty, textil) se vyměňovaly za jihovýchodoasijské zboží (sapanové stromy, nosorožčí rohy, cín, cukr, šedou ambru pravou, indickou slonovinu a arabská kadidla).\n"}
{"id": "215662", "url": "https://cs.wikipedia.org/wiki?curid=215662", "title": "Tomáš Krbeček", "text": "Tomáš Krbeček\n\nTomáš Krbeček (* 27. října 1985, Cheb) je český fotbalový útočník nebo záložník. V současné době hraje za 1. FK Příbram.\n\nS fotbalem začínal v týmu Agro Cheb, postupně prošel Zlínem a Teplicemi, ligu si však zahrál až v dresu FC Viktoria Plzeň a také v dresu FC Slovan Liberec. Po skončení libereckého angažmá odešel na hostování do Ústí nad Labem, po sezoně se však přesunul do slovenského mužstva MFK Ružomberok, kde na podzim v sezoně 2011/12 působil. Na Slovensku se mu ovšem příliš nedařilo a tak na jaře odešel hostovat do Příbrami, kam po sezoně přestoupil. Zde pokračuje i v sezoně 2012/2013, ale přesunul se z hrotu útoku na střed zálohy. Hned ve své první ligové sezoně v České republice ukázal svou kvalitu a vstřelil 9 ligových gólů. Stal se tak nejlepším střelcem Plzně v ročníku 2006/07. To mu dopomohlo k premiérové nominaci do reprezentace U21 – rovnou na Mistrovství Evropy.\n\nS českou reprezentací do 21 let se zúčastnil Mistrovství Evropy v roce 2007 v Nizozemsku, kde ČR skončila po zápasech s Anglií (0:0), Srbskem (prohra 0:1) a Itálií (prohra 1:3) se ziskem 1 bodu na poslední čtvrté příčce základní skupiny B. Nastoupil v utkání s Itálií, byl to zároveň jeho jediný start za reprezentaci do 21 let.\n"}
{"id": "215665", "url": "https://cs.wikipedia.org/wiki?curid=215665", "title": "Virus vztekliny", "text": "Virus vztekliny\n\nVirus vztekliny je RNA virus s helikální symetrií a typickým tvarem projektilu. Je původcem vztekliny, akutního, zpravidla smrtelně probíhajícího onemocnění zvířat i člověka.\n\nVirus vztekliny je obalený virus střední velikosti (180 x 70μn), viriony svým tvarem připomínají projektil. Uvnitř je negativní lineární jednovláknová RNA (-ssRNA), která se na celkové hmotnosti virionu podílí 1-2 %. Perikapsidální obal nese peplomery dlouhé asi 7 μm. Strukturální protein nukleokapsidy se nazývá antigen N a je společný všem virům z rodu Lyssavirus. Lze jej prokázat komplementfixačním testem nebo imunofluorescencí. Povrchový glykoprotein, antigen G, je typově specifický a na základě rozdílů v jeho stavbě se virus vztekliny dělí do 6 sérotypů.\n\nVirus vztekliny je neurotropní, má afinitu k nervové tkáni. Do buňky vstupuje přes acetylcholinový receptor. Replikuje se v cytoplasmě infikovaných buněk a dozrává pučením přes cytoplasmatickou membránu. Virové proteiny pak tvoří intracytoplasmatické inkluze viditelné ve světelném mikroskopu, tzv. Babes-Negriho tělíska. Jejich přítomnost je patognomickým znakem pro vzteklinu, nicméně v histologických preparátech se vyskytují asi jen v 50 % případů vztekliny. Nejčastěji se Negriho tělíska nacházejí v pyramidálních buňkách a dále v Purkyňových buňkách mozečku.\n\n\nMezi jednotlivými sérotypy dochází ke zkřížené imunitě a vakcína proti klasickému viru vztekliny chrání do značné míry i proti ostatním sérotypům.\n\nVirus fixe je laboratorní mutant viru vztekliny, který dlouhodobým intracerebrálním pasážováním na laboratorních zvířatech ztratil schopnost dospět při intramuskulární nebo subkutánní inokulaci do CNS. Také není vylučován slinami.\n\n\n"}
{"id": "215672", "url": "https://cs.wikipedia.org/wiki?curid=215672", "title": "Hugo Boss", "text": "Hugo Boss\n\nHugo Boss AG je německý výrobce pánské i dámské módy a parfémů.\n\nV současnosti provozuje Hugo Boss nejméně 6 100 prodejních míst ve 110 zemích světa. V roce 1985 společnost vstoupila na burzu. V roce 1991 textilní skupina Marzotto získala za 165 milionů dolarů 77,5% akcií.\n\nSpolečnost založil v roce 1924 v Metzingenu Hugo Ferdinand Boss. Kvůli nepříznivé finanční situaci v Německu se firma v roce 1930 dostala do bankrotu. Před a v průběhu druhé světové války firma poprvé navrhovala a vyráběla uniformy pro příslušníky SA a HJ (hitlerjugend) a později také pro vojáky a důstojníky Wehrmachtu, stejně tak pro ostatní státní složky včetně SS. Sám Hugo Boss byl členem nacistické strany. Po skončení druhé světové války musel Hugo Boss zaplatit vysokou pokutu. Roku 1948 zemřel, firma se však udržela na trhu a specializuje se na výrobu pánských oděvů. Díky novým stylům v pánském odvětví módy získává značka značný věhlas. Hugo Boss se stává synonymem pro pečlivé a kvalitní zpracování materiálů a celkovou eleganci.\nProdukty se rozdělují do pěti řad:\n"}
{"id": "215686", "url": "https://cs.wikipedia.org/wiki?curid=215686", "title": "Biofeedback", "text": "Biofeedback\n\nBiofeedback, též biologická zpětná vazba je terapeutický postup, který zahrnuje měření osobních fyziologických veličin jako krevní tlak, tep, teplotu, pocení, svalové napětí (EMG) v reálném čase a jejich prezentaci ve vhodné formě pacientovi. Pacient je do jisté míry schopen tyto hodnoty ovlivnit vůlí a tím se naučit je alespoň částečně ovládat.\n\nMalé přístroje na biofeedback jsou dnes běžně k dostání, můžeme k nim zařadit i přístroje na měření tlaku (tonometry).\n\nBiofeedback může být použit ke zlepšení zdraví, výkonu a fyziologických změn, které se často vyskytují ve spojení se změnami myšlenek, emocí a chování. Tyto změny mohou být zachovány bez použití dodatečného vybavení, neboť nutně není nutno používat zařízení k procvičování biofeedbacku.\n\nBylo zjištěno, že biofeedback je účinný při léčbě bolesti hlavy a migrény.\n\nElektromyogram je nejrozšířenější formou měření biofeedbacku. Využívá elektrod, či jiných senzorů pro měření napětí svalů. Tím, že EMG upozorňuje na napětí ve svalu, pacient se může tento pocit naučit rozeznat a včas ovládnout. EMG je používán jako relaxační technika na pomoc při uvolňování svalových napětí při bolestech zad, hlavy, krku a vrzání zubů. EMG se může používat při léčbě některých onemocnění jejichž projevy se zhoršují při stresu - například astma.\n\nSenzor připevněný na prst na ruce či na nohu měří povrchovou teplotu kůže. Pokud je jedinec vystaven stresu, klesá z důvodu vazokonstrikce jeho povrchová teplota. Varování může pomoci včas začít s uvolňovacími technikami. Teplotní zpětná vazba může pomoci při léčbě určitých oběhových poruch nebo snížit frekvenci migrén.\n\nSenzory pro galvanické napětí kůže měří aktivitu vašich potních žláz. Tato informace může být užitečná při léčbě emočních poruch jako jsou fóbie, strach apod. Tato metoda je nejčastěji používána ve spojení s detektory lži. Praktiky využívající galvanického napětí kůže jsou používány i při některých typech psychoterapie.\n\nEEG sleduje na základě korových akčních potenciálů aktivitu mozku při různých psychických i fyzických stavech jako je bdění, spánek, pohyb apod. Z důvodu časové a finanční náročnosti je tato metoda nejméně využívána v oblasti biologické zpětné vazby, ale své uplatnění si získala v diagnostice i terapii některých psychických poruch.\n\nNeal Miller, doktor psychologie a neurolog, je všeobecně považován za otce moderního studia biofeedbacku. Na jeho základní principy přišel při studiu podmíněného chování myší. Jeho tým odhalil, že při stimulaci center budících u myší příjemný pocit bylo možné naučit je ovládat určité projevy srdeční frekvence. Do této doby se předpokládalo, že tyto procesy jsou pouze pod vlivem autonomního nervového systému.\n\nAsociace pro aplikovanou psychofyziologii a biofeedback (AAPB) a Mezinárodní společnost pro neurofrekvenci a výzkum (ISNR) spolupracují na ověřování a vyhodnocování léčebných protokolů k řešení otázek týkajících se klinické účinnosti použití biofeedbacku a neurofeedbacku, jako je ADHD a bolest hlavy. V roce 2001 Donald Moss, tehdejší prezident Asociace pro aplikovanou psychofyziologii a biofeedback, a Jay Gunkelman, předseda Mezinárodní společnosti pro neurofrekvenci a výzkum, jmenovali pracovní skupinu pro stanovení norem účinnosti biofeedbacku a neurofeedbacku.\n\n"}
{"id": "215687", "url": "https://cs.wikipedia.org/wiki?curid=215687", "title": "Jepice", "text": "Jepice\n\nJepice (Ephemeroptera) jsou okřídlená skupina hmyzu, jejíž původ je řazen až do paleozoika (prvohor). Dospělci mají redukované ústní a trávicí ústrojí, nepřijímají potravu a žijí obvykle pouze jeden až tři dny. Zato vodní larvy mohou žít i několik let. V jejich vývoji proměnou nedokonalou se vyskytuje unikátní stádium subimaga, což bývá často interpretováno jako původní, primitivní znak. Přední křídla jsou výrazně větší než zadní. Oči jepic jsou rýhou rozděleny na dvě poloviny.\n\nNohy jsou dlouhé a štíhlé, samčí přední pár je prodloužený. Někdy bývají úplně redukované, nebo se ulamují, takže pak ve vzduchu poletují beznozí jedinci. Na zadečku jsou dva štěty, někdy s prostředním paštětem. Jednoduchá očka jsou zachována. Křídla mají bohatou žilnatinu a většinou jsou skládána kolmo na tělo. Sameček má u pohlavního otvoru plodidlové nožky k přidržování samičky během kopulace.\n\nSamci vytváří roje v blízkosti vod, samice přiletí a bývá okamžitě oplodněna. Vajíčka klade volně do vody, nebo se dokonce potápí a lepí je na kameny. Snůška obnáší podle druhu 300 až 9000 vajíček. Samice umírá po nakladení, samec po kopulaci. Některé jepice jsou partenogenetické.\n\nLarvy se líhnou po deseti až třiceti dnech a absolvují třicet až čtyřicet svlékání, jejichž počet nemusí být konstantní ani v rámci jednoho druhu. Mezi dospělcem a larvou je ještě stádium subimaga, okřídlené larvy. Trvá obvykle jen několik minut, ale jsou i výjimky. Některé druhy se dokonce ve stádiu subimaga i páří.\n\nZpůsob života larev je značně různorodý a dá se u nich rozlišit několik ekologických typů. Živí se hlavně detritem, drobnými vodními organismy a úlomky rostlin. Jsou důležitou potravou ryb, mohou sloužit jako bioindikátor čistoty vody.\n\n\n\n\n"}
{"id": "215688", "url": "https://cs.wikipedia.org/wiki?curid=215688", "title": "Dubislav Gneomar von Natzmer", "text": "Dubislav Gneomar von Natzmer\n\nDubislav Gneomar von Natzmer (1654 – 13. května 1739) byl pruský polní maršál.\n\nByl dvakrát ženatý; jeho druhou manželkou byla Charlotte Justine von Gersdorff († 1763), matka hraběte M. L. Zinzendorfa.\n\n"}
{"id": "215695", "url": "https://cs.wikipedia.org/wiki?curid=215695", "title": "Saïan Supa Crew", "text": "Saïan Supa Crew\n\nSaïan Supa Crew je francouzské sdružení tří hiphopových tvůrců: \"Explicit Samouraï, OFX\" a \"Simple Spirit\". Tito tvůrci působí také ale i sólově; své vlastní desky vydali v letech 2004 a 2005.\n\nSaïan Supa Crew hrají specifickou hudbu, kombinující několik hudebních stylů – kromě hip hopu jsou zde patrné i vlivy reggae a ragga. Jako je to u hip hopu běžné, je samozřejmostí i beatbox. Jistou inspiraci si autoři berou i z disca.\n\nPrvní album KLR, které se objevilo v roce 1999, bylo sice originální, ale nestalo se příliš úspěšným. Témata jednotlivých singlů jsou různá; ať už se jedná o problémy s drogami (Que dit-on?), rasismus (La preuve par 3) (velká část členů jsou černoši a tento problém se jich proto dotýká) a násilí ve spojení s náboženstvím (Au nom de quoi). Texty jsou jak humorně, tak i vážně pojaté.\n\nDruhé album skupiny, X-raisons získalo roku 2002 ocenění \"Victoire de la musique\" v kategorii nejlepší rapové/Groove album. V soundtracku k filmu Taxi 4 je také i singl Saïan Supa Crew s názvem \"Mets les Gazes\".\n\n\n"}
{"id": "215708", "url": "https://cs.wikipedia.org/wiki?curid=215708", "title": "Vozovna Pisárky", "text": "Vozovna Pisárky\n\nVozovna Pisárky je tramvajová vozovna Dopravního podniku města Brna (DPMB).\n\nPředchůdkyně dnešní pisárecké vozovny byla vystavěna v roce 1870, tedy rok po zahájení provozu koňky po brněnských ulicích. Tehdy se ale jednalo pouze o dřevěné kůlny pro vozy, stáje pro koně a sklady krmiva. Tato vozovna, umístěná na místě dnešní, fungovala do konce roku 1874, kdy byl provoz koňky zastaven.\n\nVozovna byla obnovena o dva roky později v souvislosti se znovuzprovozněním brněnské koněspřežné dráhy. Ta byla v provozu čtyři roky, poté byla (včetně obou vozoven) zcela zrušena.\n\nParní tramvaj, která začala po Brně jezdit roku 1884, využívala v Pisárkách již nové objekty, které ale byly postaveny na místě předchozího areálu. Jednalo se již z části o zděnou vozovnu, výtopnu, krytou skládku koksu, vodní jeřáb a další objekty potřebné k provozu parní dráhy. Vozovna v Pisárkách byla zároveň jedinou vozovnou brněnské parní tramvaje.\n\nÚpravy vozovny pro provoz elektrické tramvaje byly zahájeny již v roce 1898, tedy dva roky před jeho zahájením. Zchátralá budova vozovny byla zbořena a na jejím místě vyrostla nová, cihlová s devíti kolejemi. Konečná zastávka, která se nacházela hned vedle, byla upravena přístavbou krytého nástupiště ze tří stran. V Pisárkách se také nacházely dílny Společnosti brněnských pouličních drah.\n\nV roce 1910 byla zprovozněna první tramvajová smyčka v Brně, která byla postavena na koneční zastávce v Pisárkách kolem areálu vozovny. Další úpravy areálu proběhly až za první republiky. Tehdy bylo kryté nástupiště přestavěno na kanceláře (1919), byly vystavěny nové ústřední dílny (1927) a také budova ředitelství podniku (1928). Nutnost rozšířit provozní prostory pro tramvaje byla vyřešena stavbou provizorní dřevěné vozovny, dodnes zachované, i když nacházející se mimo areál DPMB. Těsně před druhou světovou válkou byla postavena tzv. nová vozovna, která slouží tramvajím dodnes.\n\nV dubnu 1945 pisárecká vozovna vyhořela (zřejmě ji zapálili ustupující němečtí vojáci); zcela zničena byla původní cihelná budova a skladiště, uvnitř shořelo 18 motorových a 11 vlečných vozů a 4 sněhové pluhy.\n\nPo dodání prvních čtyřnápravových tramvají koncepce PCC typu Tatra T2 v roce 1958 byly tyto vozy krátký čas umístěny v Pisárkách, protože královopolská (nyní medlánecká) vozovna ještě nebyla dostavěna. Po jejím zprovoznění byly všechny vozy T2 umístěny právě tam. Následující typ, Tatra T3, byl již rozdělen mezi obě provozovny, nicméně v roce 1978 byly typy rozděleny. Veškeré standardní tramvaje obdrželo Královo Pole, v Pisárkách zůstaly článkové vozy Tatra K2, které sem byly dodávány již od roku 1967.\n\nÚstřední dílny, které se v pisáreckém areálu nacházely a které již kapacitně nepostačovaly, byly v roce 1965 přesunuty do nové budovy umístěné v královopolském areálu.\n\nRozdělení podle typů bylo zrušeno po sametové revoluci, kdy byly do pisárecké vozovny umístěny vozy Tatra T3SUCS, poslední dodané tramvaje tohoto typu do Brna. Od té doby si obě brněnské tramvajové vozovny předávají různé počty vozů T3 a K2, nicméně většina „ká dvojek“ se nachází právě v Pisárkách.\n\nV roce 2016 byla zahájena modernizace vozovny Pisárky. V první etapě, jež ten rok proběhla, byla upravena část venkovního kolejiště. O dva roky později byla započata druhá fáze spočívající ve vybudování nové haly, zastřešení části venkovního kolejiště a v modernizaci staré haly. Tato etapa má být hotová v srpnu 2020, náklady mají dosáhnout asi 400 milionů korun. V následující třetí části úprav má být u přilehlé zastávky Lipová postavena nová smyčka.\n\nVozovna v Pisárkách také krátký čas sloužila jako autobusová vozovna. Do Brna totiž bylo na jaře 1964 dodáno 22 autobusů Škoda 706 RTO, které již z kapacitních důvodů nebylo možné umístit do garáží na Grmelově ulici. Proto byly tyto vozy umístěny v Pisárkách v garážích nákladní dopravy. Ještě na podzim téhož roku byly přemístěny do Králova Pole, kde autobusům udělaly místo v tamní vozovně trolejbusy.\n\nV pisárecké vozovně ale až do 90. let 20. století (do svého zrušení) sídlila autobusová zájezdová doprava DPMB. Rovněž zde měly základnu pojízdné kantýny, které rozvážely řidičům v 80. a 90. letech jídlo, a dodnes tu má sídlo autoškola DPMB.\n\nV Pisárkách bylo v červnu 2015 umístěno 169 tramvají určených pro osobní dopravu. Jedná se o vozy typů Tatra T3 (včetně modifikací), Tatra K2 (včetně modifikací), Škoda 03T (Anitra), VarioLF a VarioLF2.\n\nKromě tramvají se v Pisárkách nacházejí také autobusy DPMB, které jsou určeny pro podnikovou autoškolu.\n"}
{"id": "215717", "url": "https://cs.wikipedia.org/wiki?curid=215717", "title": "Servít je vůl", "text": "Servít je vůl\n\n„Servít je vůl“ je nejznámější česká latrinálie, tj. anonymní nápis umísťovaný zejména na veřejné toalety. V 60. letech 20. století se tento nápis začal objevovat nejprve v rámci recesistické pomsty studentů, avšak později se rozšířil i mezi lidi, kteří původně označenou osobu neznali, a byl šířen do celého světa. Úsloví se stalo obecně známým a rozšířily se i některé jeho modifikace.\n\nJako původní cíl recesistické akce bývá nejčastěji uváděn prof. Radim Servít (1921–1984), vyučující pružnost a pevnost na fakultě stavební ČVUT v 60. letech a proslulý přísností při zkoušení.\nPozději byl nápis vztahován i na další osoby jménem Servít.\n\nStudenti začali mimo jiné na záchodcích hostinců v okolí školy psát na zdi poznámky „Servít je vůl“. V prostředí šedesátých let, kdy se nespokojenost studentů velmi často ventilovala v akcích, známých tehdy jako recese, se nápisy „Servít je vůl“ z dejvických záchodků postupně rozšířily za hranice Prahy, ČSSR a Evropy, přetrvaly a byly obnovovány po generace. Z doložených míst, kde byl či je tento nápis k vidění, lze namátkou jmenovat: Eiffelova věž (podle Vladimíra Justa), nádraží v Miláně (autor nápisu Jiří Reinsberg), stanice v newyorském metru, nádraží Nesebar v Bulharsku, Gerlachovský štít, záchodky v Londýně, plot rybářské hospody v polské vesnici na Baltu, chodba jídelny na sovětské polární stanici Mirnyj v Antarktidě, Empire State Building v New Yorku. \n\nPostupem doby byly nápisy obměňovány, a jsou známé kreace jako „Doopravdy nejsem vůl, Servít“, „Všichni jste volové! Servít“, „Nejen Servít, ale i…“, „X.Y. je Servít“, „Promiň, Servíte, jsou i větší volové“ atp. Při majálesu v roce 1965 se mimo jiné skandovalo „Ať žije Servit. Všichni jsou volové.“\n\nV roce 1968 na tento slogan a nápis navázala mimořádně úspěšná píseň beatové skupiny Synkopy 61 „Válka je vůl“.\n\nSenátor Jaroslav Kubera zmínil fenomén tohoto nápisu v roce 2001 (při projednávání novely trestního zákona č. 139/2001 Sb., kterou byl přidán § 257b o speciální skutkové podstatě postříkání, pomalování či popsání cizí věci), v recesistickém projevu, v němž původ graffiti odvozoval od Járy Cimrmana. Kubera v Senátu řekl: \"„Křída byla hlavním nástrojem writerů až do konce 60. let. Vrcholem tohoto období byl nápis ,servít je vůl‘, který pronikl až do metra v New Yorku a stal se inspirací pro vznik graffiti ve Spojených státech. Po vstupu spojeneckých vojsk v srpnu 1968 byla křída nahrazena vápnem. (…)“\"\n\nHláška (v mluvené, nikoliv psané podobě) se objevila i ve filmu Vejška z roku 2014.\n\n\n"}
{"id": "215718", "url": "https://cs.wikipedia.org/wiki?curid=215718", "title": "Pragocentrismus", "text": "Pragocentrismus\n\nPod pojmem pragocentrismus se rozumí domnělá či skutečná snaha o soustředění politické a hospodářské moci do města Prahy nebo zdůrazňování významu a prosazování role Prahy jako politického a organizačního ústředí. Termín je obvykle používán kriticky s poukazem na charakter republiky jako centralizovaného státu, ve kterém má hlavní město jako nejdůležitější územní jednotka vliv na rozhodování v celém státě.\n\nPřed rozdělením Československa se o pragocentrismu mnohdy mluvilo v souvislosti se Slovenskem. Mnoho Slováků cítilo ukřivděnost a nespokojenost s koncentrací významných státních orgánů v hlavním městě České socialistické republiky a s výší investic, které do rozvoje hlavního města šly. Po roce 1993, kdy bylo Československo již rozděleno, se začali ozývat Moravané, byť však již ne tolik hlasitě.\n\nV politické sféře se pragocentrismus opírá o umístění sídel většiny státních institucí do Prahy. Jsou to především prezident, parlament a vláda České republiky, ale i další vysoké úřady. Nezanedbatelný vliv na výsadní postavení Prahy v Česku má také přítomnost početného diplomatického sboru a jiných zastoupení zahraničních vládních a nevládních organizací.\n\nVýjimkou při umístění významných institucí jsou však nejvyšší soudy České republiky, a to Ústavní soud, Nejvyšší soud a Nejvyšší správní soud, dále také Nejvyšší státní zastupitelství a některé instituce kontrolní povahy, jako je např. Veřejný ochránce práv. Všechny tyto instituce sídlí v Brně. \n\nProti subjektivně vnímaným negativním vlivům pragocentrismu působí do určité míry rozpočtové určení daní. \n\nV hospodářství se výtka pragocentrismu opírá o skutečnost, že většina státem ovládaných a do značné míry monopolních firem (jako je energetický podnik ČEZ) i velkých nadnárodních firem má sídlo v Praze. Rovněž sídla tuzemských firem se často přesunují do Prahy. Také většina masových médií, jak veřejnoprávních (Česká televize, Český rozhlas, Česká tisková kancelář), tak těch v soukromém vlastnictví (mj. TV Nova, velké deníky jako \"Hospodářské noviny\", \"Lidové noviny\", \"MF Dnes\" či bulvární \"Blesk\"), má hlavní velké redakce v Praze.\n\nDopady pragocentrismu lze pozorovat také ve velké části dění v oblastech kultury, vědy, výzkumu a sportu. Praha je též nejdůležitějším místem cestovního ruchu v České republice. Praha byla v roce 2017 s vice než 8,5 milionu turistů páté nejnavštěvovanější město Evropy po Londýně, Paříži, Istanbulu a Římě.\n\n"}
{"id": "215721", "url": "https://cs.wikipedia.org/wiki?curid=215721", "title": "Škoda 720", "text": "Škoda 720\n\nŠkoda 720 byl prototyp vozu střední třídy s klasickým uspořádáním pohonu (motor uložený vpředu podélně, pohon zadních kol), který se vyvíjel v letech 1967–72 v automobilce AZNP v Mladé Boleslavi a který měl přijít do sériové výroby v roce 1973. Obchodní označení vozů mělo být Škoda 1250 a Škoda 1500.\n\nPůvodním impulsem byl dokument tehdejšího ředitele AZNP Josefa Kadeřávka \"„Návrh základních technických podmínek pro střední osobní vůz Škoda 1500“\" z listopadu 1959, kde předpokládal roční výrobu cca 100.000 vozů od roku 1970. Automobilka se (nakonec neúspěšně) snažila o udržení dvou modelových řad osobních automobilů – nová řada měla mít komfortní samonosné karosérie ve verzích sedan, kupé, kabriolet, kombi, dodávka a sanitka. Podvozek na rozvoru 2500 mm měl být řešen jako transaxle, tj. motor vpředu nadél a převodovka 4+1 u poháněné zadní nápravy, přičemž motor měl být vodou chlazený šestiválec OHV 1482 cm³ / , který měl být odvozený od čtyřválce 988 cm³ / pro tehdy vyvíjený kompaktní rodinný vůz Škoda 1000 MB, při vývoji interně pojmenovaný jako NOV (nový osobní vůz).\nAle o druhé typové řadě se mohlo začít znovu vážně uvažovat až v roce 1965, kdy už se výroba embéček ve zcela nově postavené automobilce rozběhla. V březnu 1966 byl tedy zpracován dokument \"„Alternativy řešení výhledového typu NOV II.“\", který už uvažoval jen o čtyřválcových motorech a čtyřech variantách prostorového řešení:\nNakonec byla rozvíjena varianta PP 020, již s oficiálním interním typovým označením Škoda 720 (s motory 1250 a 1500 cm³, historicky navazující na modelovou řadu Favorit). Technické a estetické řešení Š 720 měla na starosti řada špičkových odborníků – na rozdíl od velmi skromného týmu řešitelů menší řady Škoda 740 (s motory 900 a 1100 cm³, historicky navazující na modelovou řadu Rapid a nahrazující Škodu 1000 MB). Přitom obě řady měly být vyráběny jako sedany, tudory a kombi, jen řada 720 navíc i jako kupé. Obě řady měly být se dvěma druhy motorů, přičemž vizuálním rozpoznávacím znakem mezi verzemi měla být přední maska – slabší vůz měl mít pouze dva reflektory, zatímco verze se silnějším motorem měla mít vpředu čtveřici světlometů. Stejným způsobem se později lišily vozy Škoda 110 od slabších Škoda 100, resp. silnější Škoda 120 LS a 120 GLS od slabších verzí Škoda 105/120.\n\nProjekt \"„Rozvoj integrované výroby osobních vozů v ČSSR“\" z roku 1967, zpracovaný na popud nového ředitele AZNP Ing. Josefa Šimona, totiž opět předpokládal dvě nosné modelové řady Škoda.\n\nHlavním projektantem byl Ing. František Uhlíř. Koncepce byla jasná: motor umístěný podélně nad přední nápravou. Navazující čtyřstupňová manuální převodovka (alternativně automatická převodovka), spojovací hřídel, pohon zadních kol. Při návrzích se údajně uvažovalo i o pokrokových prvcích příplatkové výbavy, jakými byla klimatizace, posilovač řízení, kotoučové brzdy na zadních kolech a prý i ABS – pravděpodobnost těchto údajů ale musíme porovnat i s tehdejší realitou jak mezi subdodavateli, tak mezi konkurencí. Vzhledem k plánovanému vývozu a očekávané tržbě v devizách byli přitom subdodavatelé z československého koncernu PAL nekompromisně tlačeni k bezvýhradnému akceptování vzhledových, případně i funkčních vlastností svých komponentů. Někteří pak na vývoji aktivně spolupracovali – zejména Motor České Budějovice (příprava paliva) a Autobrzdy Jablonec nad Nisou (brzdy, tlumiče).\n\nPodvozkové skupiny zajišťoval konstruktér Ing. Ivan Roček. Samozřejmostí byla všechna kola nezávisle zavěšená, vpředu systémem McPherson, vzadu trojúhelníková ramena se šikmou osou kývání. Hřebenové řízení, kapalinové brzdy vpředu kotoučové, vzadu bubnové, případně s posilovačem (zkoušeny byly jak tuzemské výrobky, tak výrobky Girling a Dunlop).\n\nVedoucí vývoje motoru byl Ing. František Fidrmuc. Motory byly zásadně čtyřtaktní, vodou chlazené řadové zážehové čtyřválce OHC, a byly smontovány postupně: silnější varianty 1498 cm³ (80×74,5 mm; při 5300 1/min; 125 Nm při 4000 1/min) v pěti kusech na jaře 1968, slabší varianty 1236 cm³ (80×61,5 mm; při 5500 1/min; 98 Nm při 4000 1/min) ve třech kusech na podzim 1969. Existoval také nejméně jeden motor 1772 cm³ (87×74,5 mm; při 5250 1/min; 152 Nm při 3500 1/min), který byl určen mj. pro souběžně vyvíjenou modernizaci užitkového automobilu Š 1203). Po ukončení projektu se ještě zkoušely motory o kubatuře až 2 l, osazené např. v kupé Škoda 200 RS. Celkem bylo vyrobeno 14 motorů.\n\nNa rozdíl od podvozku se karosérie měnila dosti výrazně.\n\nMilan Strejček z ÚVMV byl patrně vůbec prvním řešitelem karosérie Š 720, i když ne oficiálním. Již v roce 1965 vytvořil sérii čtyř ideových návrhů: sedan se šikmou zádí, kombi, kupé a pick-up. Na jaře 1966 dokonce ÚVMV vyrobil maketu 1:1 a na parkovišti ji nechal nafotit pro porovnání se skutečnými vozidly.\n\nIng. Josef Brokeš byl karosářem pobočného závodu AZNP Kvasiny. Jeho odvážně tvarovaný čtyřdveřový fastback s negativním sklonem čel byl zjevně inspirován slavným Renaultem 16 svou splývavou zádí i obrovskou zasklenou plochou (a tedy vynikajícím výhledem do všech stran). První funkční vzorek s motorem 1,5 l se začal stavět na jaře 1967, v říjnu téhož roku byl dokončen, ale vlivem použitých technologií byl méně elegantní než maketa. Navíc trpěl mizernou odolností ve zkrutu i ohybu, už po 6.000 km jízdních zkoušek se karosérie viditelně deformovala.\n\nUž tehdy se automobilka začala ohlížet po zahraničních designérech a málem se dohodla s Vignalem, ale pro nedostatek deviz nemohla spolupráce začít. Bylo tedy rozhodnuto opustit fastback, vrátit se ke klasickému sedanu a řádné vyztužit podlahovou část masivními podélníky.\n\nIng. Jan Žáček, mladoboleslavský karosář, částečně vycházel z Brokeše. Přešel však na pontonový tvar karosérie. Poněkud bižuterní přední čela a hranaté tvary vedly k nelichotivé přezdívce \"Žáčkovy boudy\", karosérie sedanů i kombi však již byly výrazně tužší a trvanlivější. Vzniklo celkem pět vozů:\n\nAutomobilce bylo zřejmé, že na kvalitním podvozku se musí nalézat pohledná karosérie a že ani jeden z šesti dosud vyrobených vzorků by příliš prodejný nebyl. Přitom počítala s náběhem výroby v roce 1973 a s plnou roční výrobou 120.000 vozů od roku 1975.\n\nNa jaře 1969 konečně automobilka, na popud tehdejšího hlavního konstruktéra AZNP Ing. Františka Sajdla, mohla začít jednat s italskými designérskými společnostmi a dosáhla toho, že jí byly přiděleny devizy: 8. 5. 1969 byla uzavřena smlouva mezi AZNP a ČAZ (Československé automobilové závody, trust všech československých podniků činných v segmentu automotive) o návratné dotaci 3,86 mil. Kčs a do hry vstoupila firma \"Ital Design\", tedy již tehdy uznávaný italský designér Giorgetto Giugiaro.\n\nBěhem čtyř měsíců Italové definitivně doladili Brokešovy a Žáčkovy linie a začaly vznikat skutečně reprezentativní stroje:\n\nK sériové výrobě nikdy nedošlo, i když už byl určen termín jejího náběhu: v létě 1973 sedan v Mladé Boleslavi a kombi ve Vrchlabí, v roce 1974 kupé v Kvasinách. Dokonce byly i stanovené ceníky: při výrobních nákladech 25.240 Kčs se předpokládala velkoobchodní cena 27.140 Kčs a maloobchodní prodejní cena vozu v základní výbavě měla být 30.000 Kčs za Škodu 1250 a 35.000 Kčs za Škodu 1500.\n\nV létě 1970 samy AZNP ve své zprávě konstatují, že kvůli nejisté budoucnosti projektu se příprava výroby zpomaluje v AZNP i u subdodavatelů a že sériová produkce nezačne dřív než v roce 1975, pokud ústřední orgány projekt řádně nepodpoří. Vláda ČSSR se ovšem zachovala obráceně: 18. 4. 1971 rozhodla, že projekt Š 720 převezmou (tehdy dosud neexistující) Bratislavské automobilové závody jako finalista s kapacitou 150.000 vozů ročně a že AZNP započne v kooperaci s NDR nový projekt automobilu s předním pohonem kol – pozdější Škoda 760.\n\nDo 30. 6. 1971, kdy byla podepsána převodní smlouva mezi AZNP a BAZ, byly celkové náklady na projekt Š 720 vyčísleny na 37.372.870,- Kčs, přičemž 483 tisíc Kčs činila nevratná státní dotace a dalších 26,7 milionu Kčs byla nevratná dotace z oborového fondu Generálního ředitelství ČAZ. AZNP a BAZ koncem listopadu 1971 uzavřely \"„Hospodářskou smlouvu o dodávce a spolupráci na vývojových pracích osobního automobilu Š 720“\" a sériovou výrobu stále nikdo nevylučoval: tehdy asi nikdo netušil, že základní kámen BAZ bude položen až v roce 1974, že tato automobilka nikdy nebude plnohodnotně fungovat a že až v 80. letech vyrobí malé série vozů Škoda Garde a Škoda Rapid).\n\nVe skutečnosti se však v BAZ postavily jen dva další sedany Š 720 OP-1 a Š 720 OP-2 jako „opakované prototypy“, v typové knize AZNP označené jako Škoda 731.\n\n22. 2. 1972 už ale na jednání u premiéra Lubomíra Štrougala padlo politické rozhodnutí o ukončení celého projektu Š 720 pro nedostatek investičních prostředků, i když vývojové práce ještě pokračovaly. 30. 11. 1972 pak přijala vláda ČSSR usnesení \"„O realizaci rozvoje výroby osobních automobilů v ČSSR“\", který znamenal zákaz dalšího vývoje Š 720 a příkaz pro AZNP, aby další vývoj pokračoval jen v součinnosti s východoněmeckými automobilkami.\n\nKde hledat příčinu? Jako hlavní důvod pro zastavení projektu se někdy uvádí strach sovětských průmyslových tajemníků, že by Š 720 konkurovala jejich ladám („žigulíkům“). Vzhledem k tomu, že v SSSR byl obrovský neukojitelný hlad po osobních automobilech a že Sovětský svaz sám nabádal své satelity k samostatnosti v automobilizaci, lze tuto lidovou pověst označit za smyšlenku – nálada v okupovaném Československu ji ovšem nepochybně přiživovala.\n\nSkutečná příčina je technická a v důsledku toho i finanční: řady 720 a 740 byly totiž vyvíjeny jako zcela nové auto, avšak bez jakékoliv vzájemné provázanosti (Š 720 – hliníkový motor, převodovka řešená jako skříň s víkem a umístěná u motoru; Š 740 – litinový motor; převodovka svisle půlená a umístěná u zadní nápravy) a tak by vzájemná záměnnost a sdílenost součástek byla minimální. Navíc zde chyběla i jakákoliv technologická návaznost na dosavadní výrobu.\n\nLze tedy říct, že už svým samotným konstrukčním zadáním se automobilka vydala do slepé uličky.\nMusely by se totiž vybudovat zcela nové výrobní areály, pořídit zcela nové výrobní technologie v řádu miliard Kčs, jenže mladoboleslavská automobilka stále ještě splácela úvěry za tehdy zánovní technologie pro výrobu „embéček“ a bratislavská fakticky neexistovala, i když měla plodné vývojové středisko vzniklé z tehdejšího pobočného závodu Tatry.\n\nO osudu Brokešova fastbacku nejsou informace, na amatérských snímcích z depozitáře Škoda Auto nefiguruje.\n\nZ vozů Š 720 se Žáčkovou karosérií se dochoval červený sedan I-2, jenž se nachází v nálezovém stavu – z fotografie je patrné, že přední dveře a přední blatník na pravé straně mají zelený nátěr, což naznačuje, že pocházejí ze sedanu I-3. V současnosti čeká na renovaci v bratislavském Múzeu dopravy.\n\nDalším dochovaným Žáčkovým prototypem pětidveřové kombi I-4, jenž je v důsledku několika nehod a zásahů domácích kutilů v poněkud pozměněném stavu – namísto světle zelené barvy je nyní žluté, původní třívrstvá okna se časem rozlepila a byla nahrazena, přední maska je kvůli srážce zcela jiná atd. Naopak je zachován zcela původní pohonný řetězec včetně brzd, náprav, diferenciálu a atypických zadních poloos s křížovými klouby u kol. Dochovala se i většina interiéru, byť v opotřebeném stavu. Na podzim 2009 vůz jezdil na registračních značkách Plzeňského kraje a v částečně zrenovovaném stavu se objevil na oslavách 100. výročí výroby vozidel ve Vrchlabí.\n\nPrototypů s Giugiarovou karosérií je nejvíce:\n\nStopy ukončeného projektu však mohou dodnes sledovat všichni majitelé či pozorovatelé automobilů Škoda 105/120 z prvních let výroby: modely '76 až '80 totiž mají jak vnější tvar a vybavení karosérie (zrcátka, vnější kliky), tak i interiér (přístroje, volant, dveřní výplně) a různé drobnosti shodné nebo odvozené právě z projektu Š 720.\n\n\n\n"}
{"id": "215725", "url": "https://cs.wikipedia.org/wiki?curid=215725", "title": "Molopo", "text": "Molopo\n\nMolopo ( , ) je řeka v Jihoafrické republice. Protéká provincií Severní Kapsko a částečně tvoří hranici s Botswanou. Je pravým přítokem Oranžské řeky. Je 1000 km dlouhá.\n\nPramení na planině Střední Veld a protéká jižním okrajem pouště Kalahari.\nHlavní přítoky jsou sezónní řeky Nosob (zprava) a Kuruman (zleva).\n\nStálý tok končí nad městem Mafeking. Níže teče řeka v období dešťů až k poledníku 23° východní délky, dále je koryto suché.\n\nŘeka se využívá na zavlažování.\n"}
{"id": "215730", "url": "https://cs.wikipedia.org/wiki?curid=215730", "title": "Dostihy smrti", "text": "Dostihy smrti\n\nBroadway Bill, česky Dostihy smrti, je americká komedie z roku 1934, kterou režíroval Frank Capra s Warnerem Baxterem a Myrnou Loy v hlavní roli. Film patřil mezi Caprovy oblíbené a tak jej v roce 1950 předělal jako \"Cesta k úspěchu\".\n\nV pozdějších letech distributor filmu \"Cesta k úspěchu\", Paramount Pictures, získal práva i na snímek \"Dostihy smrti\".\n\nFilm pojednává o magnátovi J. L. Higginsovi, který je velmi tvrdý a přísný na svoji rodinu. Manžel jeho dcery se však zepře, protože již nechce pracovat v jeho továrně na papír a chce si splnit svůj velký sen a startovat se svým koněm Broadwayem na důležitém závodě. Musí to však dokázat bez manželčiny podpory, protože ta nechce přijít o pohodlí, které jí poskuteje otec a tak se snaží sám snaží získat prostředky na každodenní provoz koně a taky na zápisné do závodu. Pomůže mu naštěstí jedna z Higginskových dcer, Alice.\n\n"}
{"id": "215737", "url": "https://cs.wikipedia.org/wiki?curid=215737", "title": "Aleš Brichta", "text": "Aleš Brichta\n\nAleš Brichta (* 9. srpna 1959 Praha) je český metalový zpěvák, textař, skladatel a autor výtvarných návrhů. Zakládající člen a kdysi vůdčí osobnost legendární české thrash metalové skupiny Arakain. Dnes vystupuje se svou vlastní kapelou Aleš Brichta Project.\n\nRoku 1982 s Jiřím Urbanem a Miroslavem Nedvědem založili tehdy heavy metalovou kapelu Arakain, kterou pak následně opustil až 15. května 2002 u příležitosti koncertu ke dvacátému výročí založení kapely v pražské Lucerně. Nahradil ho Petr Kolář, později Jan Toužimský. Proč to udělal, není dodnes veřejně známo, údajně kvůli osobním neshodám. Na pozvání Arakainu zpíval na koncertě s Arakainem v pražské O2 Aréně. K pětadvacátému výročí na koncertu \"XXV Eden\" sice zazpíval, ale rovněž z neobjasněných důvodů se definitivně zřekl jakékoli další spolupráce. V roce 2005 založil vlastní skupinu ABBAND (Aleš Brichta Band), do které sdružil jeho dřívější spolupracovníky jako Mirka Macha nebo Karla Adama. V roce 2008 byl posluchači českého Radia Beat zvolen v kategorii „Osobnost“ do Beatové síně slávy.\n\nK padesátinám Aleše Brichty vznikla v roce 2009 nahrávka \"AB 50 - A Tribute to Aleš Brichta\". V roce 2011 došlo v ABBANDu k obrovské personální změně, která se téměř rovnala rozpadu nebýt toho, že velmi záhy nastoupila sestava nová s jednoduchým názvem \"Aleš Brichta\". Během roku 2012 souběžně s Arakainem absolvoval výroční turné \"Arakain memoriál\" a 17. října 2012 uskutečnil ve Slovanském domě koncert \"30 let na scéně\". V roce 2013 vyšlo album \"Údolí sviní\",ale už pod seskupení Aleš Brichta Project, které hudebně zní jako předešlé album \"Deratizer\". Album se textově zabývá problematikou v Česku. 17. dubna 2013 se v pražském Paláci Akropolis uskutečnil křest alba \"Údolí sviní\", a zároveň šlo do prodeje prvních 500 očíslovaných kusů.\n\nZ prvního manželství má dvě děti, syna Aleše ml. a dceru Michaelu. 16. června 2016 se oženil podruhé, vzal si svou o 23 let mladší polskou partnerku Joannu.\n\n\n\n\n\n\n\n\n\n\n\n\nPodle nepodepsaného článku v Lidovkách.cz text úvodní písně alba \"Deratizer\" recenzent serveru www.musicserver.cz Petr Bláha označil za volání po deratizaci určitého etnika, což Brichta označil za nesmysl. Bláha rovněž kritizoval obrázek na předsádce alba, na němž je podle něj vykreslena postava očividně romského původu, která v jedné ruce nese autorádio a ve druhé dámskou kabelku, ovšem podle Brichty je to postava z arabských pohádek. Podle hudebního publicisty Petra Korála verše Deratizera nejsou myšleny jako primitivní propagace paušálního silového řešení problému s ´nepřizpůsobivými občany´, ale jsou zneužitelné. Podle hudebního publicisty Františka Kovače je úvodní skladba hudebně velmi zahuštěná, s nekompromisním textem, jehož určitá záměrná naivita přesně koresponduje s aktuální politicko-sociální bezmocí většiny společnosti, přičemž skladba Píseň pro bílou hůl, pojednávající o slepém romském chlapci, dokazuje, že Brichtovi nechybí ani sociální cítění.\n\n\n\n\n\n\n\n\n\n\n"}
{"id": "215745", "url": "https://cs.wikipedia.org/wiki?curid=215745", "title": "Theo van Gogh", "text": "Theo van Gogh\n\nJméno Theo van Gogh sdílí více osob:\n\n"}
{"id": "215746", "url": "https://cs.wikipedia.org/wiki?curid=215746", "title": "Tugela", "text": "Tugela\n\nTugela ( , ) je řeka v Jihoafrické republice. Protéká provincií KwaZulu-Natal. Je 520 km dlouhá. Povodí má rozlohu 29 100 km².\n\nPramení v Dračích horách. Ústí do Indického oceánu severně od města Durban.\n\nV národním parku Royal Natal se na řece nachází stejnojmenný vodopád, který je nejvyšší v Africe a druhý nejvyšší na světě. Díky němu je řeka známá.\n"}
{"id": "215747", "url": "https://cs.wikipedia.org/wiki?curid=215747", "title": "Kopeček", "text": "Kopeček\n\nNázev Kopeček může znamenat:\n"}
{"id": "215753", "url": "https://cs.wikipedia.org/wiki?curid=215753", "title": "Sahova rovnice", "text": "Sahova rovnice\n\nSahova rovnice je významnou rovnicí ve fyzice plazmatu. Popisuje ionizační stupeň, který je závislý na rychlosti srážek částic plazmatu a tedy na teplotě. Má následující tvar:\n\nformula_1\n\nkde formula_2, formula_3 je stupeň ionizace, formula_4 je ionizační potenciál, formula_5 je teplota plazmatu a formula_6 je Boltzmannova konstanta. Sahova rovnice je použitelná i pro plyny. Někdy se za jistý druh plazmatu považují i pevné látky (například kovy), které mají volné nosiče nábojů a vykazují kolektivní chování. Zde však počet volných nosičů náboje není určen Sahovou rovnicí.\n\n"}
{"id": "215756", "url": "https://cs.wikipedia.org/wiki?curid=215756", "title": "Kunene (řeka)", "text": "Kunene (řeka)\n\nKunene (zastarale česky Kunena) je řeka v Jižní Africe na území Angoly, která částečně tvoří její hranici s Namibií. Řeka je 945 km dlouhá, povodí má rozlohu 100 000 km². Podle řeky se jmenuje provincie na jihu Angoly a jeden ze 14 namibijských regionů.\n\nPramení na vysočině v angolské provincii Bié. Na horním toku protéká skalnatými soutěskami, přičemž vytváří peřeje a vodopády. Nejznámější jsou vodopády Epupa Falls. Na středním toku teče v široké dolině a na dolním toku vytváří druhou sérii peřejí a vodopádů. Ústí do Atlantského oceánu.\n\nV období dešťů v létě má nejvyšší vodnost. V období sucha v zimě se stává mělkou.\n"}
{"id": "215763", "url": "https://cs.wikipedia.org/wiki?curid=215763", "title": "Transsubstanciace", "text": "Transsubstanciace\n\nTranssubstanciace čili přepodstatnění je jedním z výkladů církevního učení o reálné přítomnosti Ježíše Krista ve svátosti Eucharistie, který zastává zejména římskokatolická církev. Spekulativním podkladem nauky je aristotelská filosofie, zejména v její tomistické modifikaci.\n\nPojem sám se začíná objevovat ve 12. století. Patrističtí autoři ani raní scholastikové (Hugo od sv. Viktora, Peter Lombard) výraz „transsubstanciace“ neznají, poprvé jej použil tourský biskup Hildebert roku 1079 a ojediněle se vyskytuje i u některých dalších autorů 12. století (Petr z Blois aj.) Oficiálním učením církve se stává na 4. lateránském koncilu roku 1215, který definuje ve sněmovním Vyznání víry:\n\nToto vyhlášení mělo být definitivní tečkou za raně scholastickými kontroverzemi o Eucharistii, z nichž nejvýznačnější byly kontroverze Ratramnova na konci 9. století a kontroverze Berengarova v polovině 11. století. Nicméně i po formální dogmatizaci pokračovala kritika transsubstanciačního chápání Kristovy přítomnosti; k nejvýznamnějším kritikům patřil John Wycliffe (Viklef) a v 16. století ji odmítly všechny reformační směry. Římskokatolická církev ji proto znovu potvrdila na Tridentském koncilu, v 2. kánonu 13. sezení:\n\n\"Jestliže někdo řekne, že v posvátné a svaté svátosti Eucharistie zůstává podstata chleba a vína sjednoceně s tělem a krví Krista a odmítá zázračnou a prostou změnu celé podstaty chleba v tělo a celé podstaty vína v krev, kdy zůstávají pouze podoby chleba a vína, kteroužto změnu Církev katolická příhodně nazývá transsubstanciací, budiž proklet!\" \n\nPodstatou transsubstanciační nauky je myšlenka, že se chléb při konsekraci mění v tělo Kristovo a víno v Kristovu krev takovým způsobem, kdy zůstávají pouhé případky (\"accidentia\"), tedy vnímatelné vlastnosti chleba a vína (tvar, chuť, vůně, barva apod.), ale podstata (\"substantia\") obou živlů (podle slov tridentského Římského katechismu) „nepokračuje v existenci“ a je nahrazena podstatou těla a krve Kristovy.\n\nNejklasičtějším a v římskokatolické církvi obecně nejpřijímanějším výkladem této nauky je podání Tomáše Akvinského:\n\nPřítomnost prostřednictvím změny místa (místního pohybu) Tomáš odmítá, to by znamenalo, že by přestal být v nebi kdykoliv se tato svátost koná (podobný argument se později objevuje i ve zwingliánsko-kalvínské rétorice), navíc by pak nebylo možné, aby se totéž tělo přesunovalo ve stejném okamžiku na různá místa. Zbývá tedy druhá možnost a tou je pro Tomáše proměna; společná koexistence chleba s tělem a vína s krví je vyloučena, jelikož by musela nastat také místním pohybem, rovněž tak pouhá substituce chleba, který byl předtím anihilován (obrácen v nic). Pokud však přítomnost nastává proměnou, není možné, aby zde nadále bylo to, co bylo již změněno v něco jiného.\n\nV této argumentaci je třeba si všimnout Tomášova \"tertium non datur\" (reálná přítomnost je tedy možná jen místním pohybem nebo proměnou – a to takovou, kde dochází ke změně podstaty při zachování případků – transsubstanciace, nikoliv změnou formy – transformace); například myšlenku svátostné unie Tomáš nezná. Pro podepření svého spekulativního vývodu se obrací k latinskému znění slov ustanovení – pokud by měla trvat v Eucharistii podstata chleba, užil by prý Ježíš slov \"„HIC est corpus meum“\" (\"zde\" je tělo mé) místo \"„HOC est corpus meum“\" (\"toto\" je tělo mé).\n\nS transsubstanciací souvisí víra římského katolicismu v trvalost a nevratnost svátostné proměny a tím v přítomnost Krista v živlech i \"extra usum sacramenti\" (mimo užití svátosti), což je základem římskokatolického eucharistického kultu (výstavy a adorace konsekrované hostie v monstranci, její nošení v průvodu o svátku Božího Těla apod.).\n\nV tradici východní církve, především v řecké patristice, se o přepodstatnění až do 17. století nikde nemluví; otcové užívají výrazů \"metabolé\", \"metapoiésis\", \"metarrythmésis\", \"metitésis\" apod. které nemusí mít nutně transsubstanciační význam. Řecký kalk slova \"transsubstantiatio\", tedy \"metúsiosis\", použil poprvé Jeruzalémský synod r. 1672, který se tak pomocí z římského katolicismu vypůjčeného výraziva pokusil odmítnout kalvínské prvky v učení patriarchy Cyrila Lucarise. Zde je ovšem třeba poznamenat, že převážně z platonismu vycházející pravoslaví tímto pojmem nepřejímá římský aristotelský výklad, pouze jím brání totožnost chleba s pravým tělem Kristovým a vína s pravou Kristovou krví. Příslušný kánon jeruzalémské synody jedním dechem dodává:\n\n\"Dále věříme, že slovem „metúsiosis“ není vysvětlen způsob, jakým se chléb a víno mění v Tělo a Krev Páně - neboť to je zcela nepochopitelné a nemožné, s výjimkou Boha samotného, a ti, kdo si představují, že tak činí, mají podíl na ignoranci a bezbožnosti, - ale že chléb a víno jsou po konsekraci přeměňovány v Tělo a Krev Páně, a to nikoliv typizovaně, obrazně, mimořádnou milostí, sdílením nebo přítomností samotného božství Jednorozeného, a aniž je jakýkoliv akcident chleba či vína nějakou změnou či přeměnou změněn na akcident Těla a Krve Krista, stává se pravdivě, skutečně a podstatně chléb pravým samým Tělem Pána a víno samou Krví Pána, jak je řečeno výše.\"\n\nTo potvrzuje i pravoslavný katechismus metropolity Filareta, který dodává:\n\nTo znamená, že pravoslaví použilo v konkrétní historické situaci výraz \"metúsiosis\" nikoliv pro vysvětlení specifického způsobu, jakým se mění živly v tělo a krev Páně, nýbrž pro zdůraznění faktu reálné přítomnosti Kristova těla a krve pravdivým a podstatným způsobem. Nutno dodat, že ani katolické články víry neříkají nic o způsobu jakým ke změně dochází, ale snaží se pomocí aristotelské terminologie vysvětlit, že ačkoliv vnější podoba zůstává, podstata se mění.\n\nUčení o transsubstanciaci doprovázely diskuse a kontroverze již od jeho uvedení do církevní věrouky. Remanenci (zůstávání podstat chleba a vína po konsekraci) zastával John Wycliffe, který transsubstanciaci odmítal v řadě svých spisů, třebaže se jeho eucharistická nauka během jeho života několikrát změnila. Jan Hus nikdy jednoznačně transsubstanciaci neodmítl; r. 1410 však kritizoval arcibiskupa Zbyňka Zajíce za jeho zákaz užívat v souvislosti s proměněnou hostií pojem \"chléb\". Radikální husité (táboři) popírali osobní přítomnost Krista ve Večeři Páně a tak se de facto přiblížili zwingliánsko-kalvínskému pojetí.\n\nRovněž světová reformace se s transsubstanciačním učením rozešla. Podle Zwingliho jediným přepodstatněním v tělo Kristovo, ke kterému při Večeři Páně dochází, je proměna celého přijímajícího společenství. Jan Kalvín nazývá ve své \"Instituci\" transsubstanciaci „hrůzným učením“. Rovněž lutherství učení o přepodstatnění odmítá, ačkoliv vyznává reálnou přítomnost Krista ve Večeři Páně.\n\nKlasické reformační námitky proti transsubstanciaci jsou tyto:\n\n\nTermínem \"konsubstanciace\" (koexistence více podstat v jedné věci) se nepřesně označuje luteránské učení o svátostném sjednocení – Tělo a Krev Krista jsou podle luteránů s chlebem a vínem sjednoceny, aniž by se jedno v druhé měnilo.\n\nPodobné názory zastávají i anglikáni a starokatolíci.\n\nVe 20. století byly podniknuty pokusy některými římskokatolickými theology (Davis, P. Schoonenberg a L. Smits) vyjádřit katolické učení o Eucharistii nově, jako alternativu k aristotelskému přepodstatnění. Vznikly tak teorie označované jako „transsignifikace“ nebo „transfinalizace“. Oba pojmy církevní autorita označila za nedostačující k tomu, aby nahradily tradiční pojem transsubstanciace, i když jej vhodně doplňují a osvětlují.\n\n"}
{"id": "215764", "url": "https://cs.wikipedia.org/wiki?curid=215764", "title": "Kubánská hymna", "text": "Kubánská hymna\n\nHymna Kuby je El Himno de Bayamo (). Bayamo je kubánské město v provincii Granma, ve kterém hymna poprvé zazněla. Napsal ji v roce 1868 Perucho Figueredo.\n\n\"Cuba Al combate corred bayameses\"\n\"Que la patria os comtempla orgullosa\"\n\"No temais una muerte gloriosa\"\n\"Que morir por la patria es vivir\"\n\"En cadenas vivir es morir\"\n\"En afrenta y oprobio sumidos\"\n\"Del clarin escuchad el sonido\"\n\"Alas armas valientes corred.\"\n\nPřeklad do češtiny:\nDo boje spějte Bayamo,\nvlast na vás hrdě hledí,\nnemějte strach ze smrti pro svobodu vlasti,\npadnout za vlast znamená žít pro ni.\n\nŽivořit v řetězech, v porobě, ponížení\nje jako umřít za živa v tlení.\nPoslyšte polnice hlas\ndo zbraní s hrdostí vyzývá vás. \n\n\n"}
{"id": "215765", "url": "https://cs.wikipedia.org/wiki?curid=215765", "title": "Řetěz", "text": "Řetěz\n\nŘetěz je strojní součást vzniklá pohyblivým spojením pevných, nejčastěji kovových článků. Používá se například\n\n\n\nŘetězy se také používají u řetězových pil které se používají v dřevorubecké činnosti, opracování dřeva a dalších materiálů apod.\n\nŘetězy se také používají u rotačních travních sekaček.\n\nSpeciální typy řetězů se používají u specializovaných strojních zařízení, jimiž jsou řetězové přepravníky. Přepravované předměty jsou zde zavěšovány na dlouhý pohyblivý řetěz, který je veden po požadované dráze speciálním systém kladek a kol. Řetězovým přepravníkem jsou například i tzv. \"pohyblivé schody\" či \"pohyblivé chodníky\", tedy zařízení známá pod obecným technickým názvem eskalátor (používají se např. v metru, na nádražích či ve velkých obchodních centrech apod.).\n\nPoužívají se pro přenos hnacího momentu mezi ozubenými koly (řetězová kola) při velké osové vzdálenosti, při potřebě zachování směru otáčení nebo potřebě zjednodušení konstrukce (náhon zadního kola motocyklu, kola) a pod.\n\nSpeciální typy strojních řetězů se používají ve strojnictví pro přenos hnacích sil mechanickým převodem z hnacího ozubeného kola na hnané ozubené kolo např. na motocyklu, jízdním kole, sklízecích mlátičkách (\"kombajnech\") a leckde jinde. V praxi doznaly hnací řetězy velkou škálu použití ve velkém množství rozličných strojů všech možných účelů a velikostí. Existují i obrovské řetězy používané v těžkém průmyslu pro manipulaci s břemeny o hmotnosti desítek či stovek tun. Všechny hnací řetězy ale musí být konstruovány tak, aby vydržely vysoké mechanické namáhání během provozu stroje s vysokou životností a vyznačovaly se také značnou odolností především proti rázovému namáhání.\n\nPři dlouhodobém chodu se hnací řetězy přirozeně deformují, protahují se do délky (vytahují se - nedochází ovšem k natažení dílů, ale ke zvětšování vůle pohyblivých částí opotřebením třecích ploch) a může dojít i k poškození ozubených kol. Míru opotřebení ozubených kol můžeme určit zrakem nebo měřením. Na ozubeném kole měříme míru opotřebení, na řetězu pak jeho protažení resp. vůli řetězu. Řetěz je také nutné průběžně kontrolovat a mazat, neprůběžně mažeme a kontrolujeme především řetězové spojky (řetězové čepy). Při demontáži řetězu mimo pracovní stroj je vhodné pro delší skladování řetěz nakonzervovat vhodným strojním konzervantem (např. plastickým mazivem) a skladovat jej na suchém a bezprašném místě (nejlépe zabalený do vhodného obalu).\n\nProdloužení řetězu nesmí přesáhnout 3%.\n\nŘetěz udržujeme v čistotě, pravidelně jej mažeme, chráníme ho před nečistotami. Čistíme jej v petrolejové lázni nebo horkou parou. Promažeme jej ponořením do vhodného oleje rozehřátého na cca 60 °C po dobu jedné hodiny. Pak jej necháme okapat a jej namontujeme.\n\nDruhy řetězů:\n\nU automobilů je možné se setkat také ve formě specializované pomůcky radikálně zvyšující adhezi za sněhu a náledí, jedná se o tzv. sněhové řetězy, které se nasazuji na kola motorového vozidla.\n\nTermínu řetěz se v přeneseném slova smyslu používá také např. pro označení lidského řetězu, tj. řetězu lidí, kteří stojí vedle sebe nebo za sebou a vytváří tak řetěz, a to např. při shromažďování za účelem demonstrace nějaké skupinové myšlenky, anebo jako prostředek usnadnění stěhování předmětů - lidé stojí vedle sebe a podávají si stěhované předměty, namísto aby jednotlivec nosil z bodu A do bodu B stěhované předměty postupně sám.\n\n\n\n"}
{"id": "215768", "url": "https://cs.wikipedia.org/wiki?curid=215768", "title": "Monocyt", "text": "Monocyt\n\nMonocyt je druh bílé krvinky, agranulocyt, který tvoří 3-8 % leukocytů periferní krve. Monocyty jsou velké, jednojaderné buňky s nevýrazně zbarveným kulatým nebo excentrickým buněčným jádrem, které má charakter jemné retikulární síťky.\n\nMonocyty jsou největší krvinky, které se fyziologicky nacházejí v krvi. Vznikají v kostní dřeni ze separátní vývojové linie primitivních bílých krvinek (retikulárních buněk), prekurzorová buňka se nazývá monoblast, ze které se přes stadium promonocytu diferencuje monocyt. Ten v krvi koluje asi 8 hodin, poté přestupuje do tkání, ještě se zvětší a stává se z něj makrofág.\n\nMonocyt je v periferní krvi v podstatě neúčinný a jedná se tedy o prekurzor makrofágu nebo taky nezralý makrofág. Laicky řečeno, hlavní funkcí cirkulace monocytů v krvi je tvořit zásobárnu makrofágů pro potřeby všech tkání v těle. V případě vzniku imunitní odpovědi organismu na antigen a následné potřeby makrofágů se může zvyšovat procentuální zastoupení monocytů v krvi. Stav je označován jako monocytóza. Tento jev má diagnostický význam při hematologickém vyšetření.\n"}
{"id": "215769", "url": "https://cs.wikipedia.org/wiki?curid=215769", "title": "Debyeova stínicí délka", "text": "Debyeova stínicí délka\n\nPředpokládejme homogenní plazma. Do plazmatu vložíme nepohyblivý náboj \"q\". Částice se souhlasným nábojem jsou jím odpuzované, s nesouhlasným přitahované. Plazma se proto polarizuje a elektrické pole vloženého náboje tím pádem odstíní. Odstíněním klesne potenciál elektrického pole v plazmatu oproti potenciálu elektrického pole ve vakuu na 1/e ve vzdálenosti zvané Debeyova stínící délka.\nVypočítáme ji z teplot formula_1 a formula_2 kladných iontů a elektronů a koncentrace nabitých částic formula_3 jako\n\nformula_4,\n\nkde formula_5 je permitivita vakua a formula_6 Boltzmannova konstanta.\n\nLze ukázat, že maximální vzdálenost, kam se mohou dostat elektrony při fluktuaci, je také rovna Debeyově délce.\n"}
{"id": "215772", "url": "https://cs.wikipedia.org/wiki?curid=215772", "title": "Neipyijto", "text": "Neipyijto\n\nNeipyijto, Nepjito nebo také Nepyito (: \"Naypyidaw\" nebo \"Nay Pyi Taw\") je od listopadu 2005 hlavním městem Myanmaru. Název města znamená v překladu \"Královské město\" a je pojmenováno podle gigantických soch barmských králů ve městě. Leží v \"Mandalajské oblasti\", tři kilometry na západ od Pjinmany (a přibližně 320 km severně od bývalého hlavního města, Rangúnu). Ve městě žije přibližně 900 000 lidí.\n\nStavební práce na novém hlavním městě uprostřed tropického deštného pralesa probíhaly po dva a půl roku v přísném utajení před zahraničními médii.\n\nMěsto je administrativně rozděleno na obytnou a administrativní jednotku.\n"}
{"id": "215774", "url": "https://cs.wikipedia.org/wiki?curid=215774", "title": "Veil of Darkness", "text": "Veil of Darkness\n\nVeil of Darkness je horrorová point and click adventura viděná z izometrického pohledu, kterou v roce 1993 vydala firma Strategic Simulations. Hra obsahuje i prvky akce a RPG (souboje).\n\nHráč se zde ocitá v roli pilota, který během přeletu nad Transylvánií upoutá pozornost vampíra zde sídlícího. Tento temný a záhadný tvor za pomoci magie a poslušných netopýrů způsobí, že hrdina se svým letadlem havaruje v uzavřeném a izolovaném údolí. Po probuzení zjišťuje, že se ocitl v komunitě lidí, kteří zde žijí vzdáleni veškeré civilizaci, na úrovni jakou měla civilizovaná společnost před nějakými sto lety. Je to místo, kde příběhy o vlkodlacích a upírech nejsou jen pohádkami, ale v těch, kteří si je mezi sebou vypráví, vzbuzují skutečné obavy a strach. Hrdina velmi záhy zjišťuje, že i on sám je zde považován za součást jakéhosi příběhu. Místní lidé v něm totiž spatřují svého zachránce, jehož jim slibuje jakési staré proroctví. Zachránce, který má toto údolí zbavit prokletí.\n\n"}
{"id": "215788", "url": "https://cs.wikipedia.org/wiki?curid=215788", "title": "Ulán chot", "text": "Ulán chot\n\nUlán chot (mongolsky \"Улаан хот\", čínsky 乌兰浩特市, pchin-jin \" Wūlánhàotè Shì\"), neboli „Rudé město“, je městský okres na východě Vnitřního Mongolska, autonomní oblasti Čínské lidové republiky. Je centrem ajmagu Chjangan.\n\nMezi lety 1947 a 1950 bylo Ulán chot hlavním městem Vnitřního Mongolska. Blízko města je hrobka z doby dynastie Jüan a chrám (postavený roku 1940), ve kterém je uctíván Čingischán.\n"}
{"id": "215791", "url": "https://cs.wikipedia.org/wiki?curid=215791", "title": "Podací lístek", "text": "Podací lístek\n\nPodací lístek je listina, do které se zapisuje jméno odesílatele a jméno adresáta, udaná cena, druh zásilky, hmotnost a cena služby. Některé údaje vypisuje pošta a některé odesílatel. Používá se při odesílání doporučeného dopisu a balíku. Poštou stvrzený vyplněný lístek se stává stvrzenkou, dokladem stvrzujícím podání jednotlivě zapsaných poštovních zásilek. Podací lístky jsou vytištěny jako předepsaný tiskopis, formulář.\n\nExistovaly dříve podací lístky na telegramy. I ty se staly po vyplnění a potvrzení poštou stvrzenkou o podání a zaplacení poplatku za odeslaný telegram. V období po roce 1919 se na území Československa používaly jako celina s natištěnou doplatní známkou.\n\nPoznámka: Na obrázku je zobrazena starší verze podacího lístku. Nová verze obsahuje položky telefon a email pro informování adresáta a odesilatele o „cestě zásilky“ pomocí služby Sledování zásilek ( Track&Trace).\n\n\n"}
{"id": "215792", "url": "https://cs.wikipedia.org/wiki?curid=215792", "title": "Theo van Gogh (obchodník)", "text": "Theo van Gogh (obchodník)\n\nTheodorus (Theo) van Gogh (1. května 1857, Zundert u Bredy – 25. ledna 1891, Utrecht) byl mladší bratr malíře Vincenta van Gogha (1853–1890) a významný, v Paříži působící holandský obchodník s obrazy. Od roku 1880 byl hlavním mecenášem Vincenta van Gogha. \n\nTheo van Gogh se narodil jako syn faráře holandské reformované církve Theodora van Gogha a jeho ženy, dcery knihaře Anny Cornelie, rozené Carbentové, (1819–1907). Od roku 1872 se svým, o čtyři roky starším bratrem Vincentem udržoval rozsáhlou korespondenci. Vincent tehdy pracoval v Haagské filiálce uměleckého obchodu Goupil & Cie. 1. ledna 1873 do bruselské pobočky téhož podniku nastoupil jako učeň Theo. Zatímco Vincent v červnu přešel do londýnské filiálky, Theo začal pracovat ve filiálce haagské. Tato filiálka byla původně založena Theovým strýcem, ale později ji pro svou rozsáhlou síť uměleckých obchodů získal velký francouzský umělecký obchod Goupil. Zde se Theo jako obchodník s uměním osvědčil, a byl proto povolán do hlavního obchodu firmy v Paříži. Zde pracoval do roku 1890. Po tragické smrti svého bratra Vincenta van Gogha podal Theo v práci výpověď; o několik týdnů později u něj propuklo šílenství, kdy se pokusil v záchvatu zuřivosti zabít svou ženu a dítě. Theo byl internován na psychiatrické klinice v Passy, odkud ho manželka odvezla na zotavenou zpět do Holandska. Koncem roku 1890 byl Theo raněn mrtvicí, ochrnul na polovinu těla a 25. ledna 1891 zemřel.\n\nKromě děl tehdy běžného akademického umění Theo nakupoval a vystavoval jako prakticky jediný v Paříži obrazy řady dnes slavných, v té době však ještě zcela odmítaných, ba opovrhovaných malířů. Vedle bratra Vincenta jimi byli impresionisté, například Claude Monet a Edgar Degas. Z poimpresionistů pak Paul Gauguin, Paul Cézanne, Henri de Toulouse-Lautrec, Henri Rousseau, Camille Pissarro a Georges Seurat. Nákupem jejich děl je Theo výrazně finančně podporoval a přispíval k jejich popularitě. Navíc se jeho obchod stal místem setkávání a diskusí těchto tvůrců. \n\n"}
{"id": "215795", "url": "https://cs.wikipedia.org/wiki?curid=215795", "title": "John Goodman", "text": "John Goodman\n\nJonathan Stephen „John“ Goodman (* 20. červen, 1952, St. Louis, Missouri, USA) je americký filmový herec.\n\nJako nadějný hráč amerického fotbalu získal sportovní stipendium na Southwestern Missouri State University. Po zranění kolena se ale musel sportovní kariéry vzdát, zaměřil se na studium dramatu a v roce 1975 ho absolvoval. Jeho spolužačkou byla Kathleen Turnerová.\n\nPo ukončení studia se přestěhoval do New Yorku, kde začal hrát. Nejdříve na menších jevištích a nakonec, v roce 1979 se poprvé na Broadwayi dostal do širšího povědomí ve hře \"Loose Ends\".\n\nV prvních filmových rolích se objevil začátkem osmdesátých let. Hrál v \"Pomstě šprtů\" Jeffa Kanewa nebo v populárním hororu o kanálových nestvůrách \"C.H.U.D\". V roce 1987 poprvé spolupracoval s bratry Coenovými na černé komedii \"Raising Arizona\" (Zmatky v Arizoně), v které ztvárnil postavu trestance Galea. Za vedlejší úlohu Charlieho Meadowse v dalším v dalším filmu Coenů s názvem \"Barton Fink\" z roku 1991 byl nominován na Zlatý glóbus.\nKoncem 80. let začal hrát v devět let trvajícím televizním seriálu \"Roseanne\", v kterém ztvárnil Dana Connera, manžela hlavní postavy. Za tuto roli byl sedmkrát nominován na cenu Emmy a obdržel Zlatý Glóbus.\n\nBratři Coenovi ho obsadili do vedlejších rolí i ve filmu \"Big Lebowski\" z roku 1998, v kterém hrál postavu polského katolíka konvertovaného na žida a v roce 2000 si zahrál prodavače Biblí v komedii \"Bratříčku, kde jsi?\".\n\nV hororu \"Arachnofobia\" si zahrál deratizátora Delberta. Dále exceloval v hrané adaptaci kresleného seriálu\n\"Flintstoneovi\". Daboval také velkou spoustu animovaných filmů.\n\n\n"}
{"id": "215797", "url": "https://cs.wikipedia.org/wiki?curid=215797", "title": "Hyrare", "text": "Hyrare\n\nHyrare, též tayra, eira nebo kuna brazilská (\"Eira barbara\") je jihoamerická lasicovitá šelma podobná našim kunám. Nejznámější jména tohoto zvířete \"tayra\" či \"eira\" pocházejí z jazyka guaraní.\n\n\nHyrare se podobá evropským kunám z rodu \"Martes\", je to štíhlá šelmička s krátkýma nohama, a dlouhým huňatým ocasem. Malé, kulaté uši jsou širší než delší a jsou posazené po stranách hlavy. Končetiny jsou opatřené dlouhými, silnými drápy. Srst je nejčastěji černá nebo tmavě hnědá, hlava bývá světlejší. Častá je bílá náprsenka.\n\nJe rozšířená v neotropické oblasti, obývá Střední a Jižní Ameriku od Mexika až do Bolívie a severní oblasti Argentiny. Kromě kontinentu se vyskytuje také na ostrově Trinidad.\n\nNení vázána na určitý biotop, obývá tropické opadavé i stálezelené lesy, křoviny, plantáže nebo i travnaté pláně. Vyskytuje se v nížinách i v horách až do výšky 2000-2400 m n. m.\n\nHyrare je zvíře s denní aktivitou, obvykle žije samotářsky nebo v párech. Byly však pozorovány i malé skupiny čítající 3-4 jedince. Žije na zemi i ve větvích stromů, výborně šplhá i plave. Také skvěle skáče a dokáže skákat i ze stromu na strom. Jako všechny lasicovité šelmy je značně přizpůsobivá a doupě si buduje jak ve stromových dutinách, tak v hustém podrostu nebo ve skalní puklině.\n\nKuna brazilská je všežravý oportunista, na zemi i ve větvích stromů loví hlodavce koro, aguti, drápkaté opičky, plazy (dokonce i leguány), bezobratlé a tento jídelníček si ve velkém množství zpestřuje ovocem. Má-li příležitost, pojídá také včelí plástve.\n\nO rozmnožování hyrare toho není příliš známo. Březost trvá asi 63-70 dní, v jednom vrhu je 2-3 slepých mláďat, která jsou kojena 2-3 měsíce. V zajetí může hyrare žít až 18 let.\n\nHyrare je přizpůsobivá šelma, která je schopná žít i v blízkosti lidských sídel. Až na určité oblasti, zvláště v Mexiku, proto není ohrožena. Snadno se ochočí a místní lidé ji v minulosti chovali, aby lovila škodlivé hlodavce.\n\n\nV Česku chová hyrare jen Zoo Praha. Český prvoodchov se tam podařil v roce 2011. Na počátku roku 2018 byli chováni dva samci a tři samice. V Evropě je chován tento druh jen v 17 zařízeních. Pravidelně je množí do 5 institucí.\n\n"}
{"id": "215805", "url": "https://cs.wikipedia.org/wiki?curid=215805", "title": "Natacha Atlas", "text": "Natacha Atlas\n\nNatacha Atlas (* 20. března 1964, Brusel, Belgie) je zpěvačka pocházející z Belgie. Je známá spojením arabské a severoafrické hudby.\n\nStyl svojí hudby nazvala „modernou ča'abi“ (tzn. novější forma marocké populární hudby). Obsahuje však také mnohé prvky ze stylů jako např. arabeska, drum 'n' bass nebo reggae.\n\nNatacha má arabské i židovské předky, ale sama je muslimkou a o sobě tvrdí, že je „lidským pásmem Gazy“: „Konflikty mezi mou evropskou a arabskou částí pokračují – můj genetický kód ze mě téměř nevyhnutelně udělal nomáda.“ Natacha vyrůstala v marockém sousedství Bruselu, kde se naučila umění \"raqs sharki\" (břišní tanec) a poznala ča'abi (moderní marocká populární hudba).\n\nNatacha se naučila několik jazyků: angličtinu, francouzštinu, španělštinu a arabštinu. Ve své hudbě i běžně používá všechny. Poté, co se její rodiče rozvedli, odešla do Northamptonu se svojí matkou a stala se první arabofonní rockovou zpěvačkou.\n\nPozději měla dvě práce – na jedné straně břišní tance a na druhé zpěv v belgické hudební skupině hrající salsu. Roku 1991 nahrála skladbu \"Timbal\" s Balearic Beat (¡Loca!). Spolupracovala také s Jahem Wobblem, přičemž složila pět skladeb na LP \"Rising above Bedlam\". Díky Nation Records, které nahrály ¡Loca!, se Natacha setkala s Transglobal Underground, kteří nahrávali u stejné společnosti a v té době měli právě Top 40 hit, \"Templehead\".\n\nV současnosti vystupuje sólově, ačkoliv spolupracuje s několika dalšími hudebníky.\n\nVydávala u Nation Records (1993–1997) a Mantra Records (1998–present).\n\n\n"}
{"id": "215812", "url": "https://cs.wikipedia.org/wiki?curid=215812", "title": "Plazmová frekvence", "text": "Plazmová frekvence\n\nPři poruše v plazmatu vzniknou tlumené harmonické kmity s kruhovou frekvencí\n\nformula_1,\n\nkde \"e\" je elementární náboj, formula_2 koncentrace nosičů náboje,formula_3 permitivita vakua a formula_4 hmotnost elektronu.\nTento děj v plazmatu je popsán pohybovou rovnicí\n\nformula_5.\n\nTlumení kmitů je popsané časovou konstantou formula_6, kde formula_7 je frekvence srážek elektronů s neutrálními částicemi.\nTlumené harmonické kmity lze pozorovat jen tehdy, je-li splněno formula_8. Jinak má vývoj koncentrace elektronů aperiodický charakter.\n"}
{"id": "215819", "url": "https://cs.wikipedia.org/wiki?curid=215819", "title": "Seznam spartských králů", "text": "Seznam spartských králů\n\nSparta byla významnou řeckou polis na Peloponéském poloostrově. Obci vládli současně dva králové, jeden z rodu \"Ágidovců\" a druhý z rodu \"Eurypóntovců\". Přestože jsou zde uvedeni králové od 10. století př. n. l., většina údajů před 7./6. stoletím př. n. l. je spíše mýtického charakteru. Všechna data jsou uvedena před naším letopočtem.\n\nPoté, co byl Kleomenés III. v roce 222 př. n. l. poražen makedonským králem Antigonem III. Dósónem a achajským spolkem v bitvě u Sellasie, začal spartský královský systém upadat. Mezi lety 221 př. n. l. až 219 př. n. l. byla Sparta republikou.\n\n\nRoku 192 př. n. l. Spartu anektoval achajský spolek.\n"}
{"id": "215820", "url": "https://cs.wikipedia.org/wiki?curid=215820", "title": "Lupa.cz", "text": "Lupa.cz\n\nLupa.cz je internetový časopis společnosti Internet Info, s.r.o. Jeho hlavní zájmovou oblastí je globální síť Internet, ovšem články přináší zejména z domácího dění. Mezi hlavní náměty zpravidla patří novinky nebo zajímavé technologie, nové trendy na Internetu, internetová komerce a komentáře. Na druhou stranu obvykle nebývají vydávány články zabývající se vývojem webových stránek ani programováním, jen zřídka se zde objevují texty blížící se práci webdesignéra, jako jsou například články kritika standardů společnosti W3C Chamurappiho.\n\nServer také pravidelně vydává zprávičky, které se již zabývají širším spektrem. Často odkazují na nově spuštěný projekt, nebo zajímavou informaci ze zahraničí. Byť jsou to již zprávy z druhé ruky, protože je obvykle někdo předem publikuje na svém blogu, na což se dvorní zprávičkář Macich odkazuje. \n\nDenně:\n\nServer byl založen roku 1998. Z počátku fungoval jako zápisník zakladatele.\n\n\n"}
{"id": "215822", "url": "https://cs.wikipedia.org/wiki?curid=215822", "title": "Kudu", "text": "Kudu\n\nAntilopa kudu je pojmenování pro dva druhy antilop z rodu Tragelaphus, kam kromě kudu patří i bongo, lesoň, sitatunga a dva druhy nyal.\n\nJsou to velké antilopy s úzkým tělem a dlouhýma nohama, typická je kresba tvořená bílými svislými pruhy. Žijí v lesích a křovinách, otevřené krajině se vyhýbají.\n\nV Africe jsou rezervoárem vztekliny, která zvláště u kudu velkého propuká jako epizootie. Nemocný kudu vylučuje ve slinách velké množství virových partikulí a zároveň je tato antilopa velmi vnímavá k nákaze skrze sliznice, proto se může vzteklina mezi kudu rychle šířit.\n"}
{"id": "215829", "url": "https://cs.wikipedia.org/wiki?curid=215829", "title": "Ivo Schwarz", "text": "Ivo Schwarz\n\nIvo Schwarz (12. srpna 1964 – 1. dubna 2019) byl český policejní a zpravodajský důstojník a diplomat, v letech 2007 až 2014 ředitel Úřadu pro zahraniční styky a informace, v letech 2014 až 2018 velvyslanec České republiky v Izraeli.\n\nVystudoval ekonomiku a řízení výroby na strojní fakultě Vysoké školy strojní a elektrotechnické (1982–1986) v Plzni, v letech 1987–1991 pracoval jako ekonom pro Kovohutě Rokycany. Po pádu totality se stal důstojníkem policie a vykonával různé funkce v rámci Služby cizinecké a pohraniční policie v Plzni (1991–1999). V té době, konkrétně v letech 1993–1997, vystudoval obor Bezpečnostní služby na Policejní akademii (Vysoká škola specializovaná na bezpečnostní studia). V roce 1997 se na Policejní akademii prezentoval prací \"Technické prostředky referátů cizinecké policie na hraničních přechodech\". Tato práce, údajně velmi dobře hodnocená, nebyla zveřejněna – podle webu univerzitní knihovny je stále klasifikovaná stupněm Vyhrazené.\n\nZ policie odešel podle publikovaných údajů v roce 1999 do Úřadu pro zahraniční styky a informace (ÚZSI, česká civilní rozvědka), kde byl ředitelem odboru zahraničních styků, od roku 2003 byl náměstkem ředitele tohoto úřadu a bezpečnostním ředitelem. Od 1. června 2007 do 30. června 2014 byl ředitelem ÚZSI. Z Úřadu odešel 31. srpna 2014 na vlastní žádost a nastoupil na Ministerstvo zahraničních věcí. Od října 2014 byl velvyslancem České republiky v Izraeli, funkci vykonával do října 2018.\n\nPodle oficiálního životopisu hovořil anglicky, rusky a německy.\n\nVýznamným způsobem se podílel na projektu zveřejnění řady případů totalitních komunistických tajných služeb, zejména v rámci projektu veřejně přístupné, takzvané virtuální \"i-badatelny\".\n\nDne 28. října 2013 jej prezident Miloš Zeman jmenoval brigádním generálem.\n\nByl ženatý, měl dvě děti. Zemřel dne 1. dubna 2019 ve věku 54 let, trpěl leukémií.\n"}
{"id": "215837", "url": "https://cs.wikipedia.org/wiki?curid=215837", "title": "Básnická sbírka", "text": "Básnická sbírka\n\nBásnická sbírka je několik většinou drobnějších či středně rozsáhlých poetických děl jednoho autora, v mnoha případech uspořádaných jím samým, většinou z dosud nepublikovaných nebo jen časopisecky publikovaných děl, vydaných jako samostatná knižní, výjimečně časopisecká (např. Bohumil Mathesius: \"Zpěvy nové Číny\") publikace.\n\nČasto mají básně ve sbírce obsažené společné téma či formu (tematicky i formálně zároveň je spojená například sbírka Johna Donna \"Svaté sonety\"), tato spojitost většinou bývá dána titulem.\n\nVětšina básnických sbírek se člení do oddílů, opět zejména podle tématu či formy (např. Baudelairova básnická sbírka \"Květy zla\" se člení na šest oddílů: \"Splín a ideál, Pařížské obrazy, Víno, Květy zla, Revolta, Smrt\"; básnická sbírka Jana Křesadla \"Sedmihlásek\" se člení takto: \"Rondely, Různé básně, Mikrokniha duchovní lyriky, Tři zlomky poúnorového klasika, Básně vložené do některých próz, Kniha sonetů\").\n\nBásnická sbírka se liší od almanachu, antologie či sborníku tím, že zásadně obsahuje básně pouze jednoho autora, od výboru z díla naopak tím, že zahrnuje převážně básně doposud nepublikované.\n\nVětšinou bývá básnická sbírka soustředěna na určité tvůrčí období, je tedy spojena myšlenkami a stupněm uměleckého vývoje básníka, zřídkakdy se stává, že básník vydá za celý život jedinou básnickou sbírku, obvykle až ve stáří, eventuálně ji neustále doplňuje, např. Walt Whitman. Básnická sbírka je svým uspořádáním koncipována jako jeden literární celek, tak se většinou i čte a měla by tedy plnit jeden účel.\n"}
{"id": "215844", "url": "https://cs.wikipedia.org/wiki?curid=215844", "title": "Franco Pellizotti", "text": "Franco Pellizotti\n\nSvými fanoušky přezdíván \"il Delfino di Bibione\" (Delfín z Bibione – podle města, kde žil až do roku 2002) po svatbě s Claudií se přestěhoval do Santa Lucia di Piave.\n\nCyklistickou kariéru zahájil v den svých pátých narozenin, když mu rodiče koupili první závodní kolo. V uličkách Bibione si ho všiml prezident klubu Società Ciclistica Bibione a nabídl mu místo v přípravce. V devíti letech stál poprvé na startu opravdového závodu a získává i své první vítězství.\n\nPřes všechny věkové kategorie se dostal až do amatérského pelotonu, kde dva roky jezdil ve stínu dobrých výsledků, ale bez vítězství. Až v roce 2000 prolomil prokletí a vítězí v Giro del Veneto, Internazionale città d'Asti, v etapě Giro d'Italia baby a účastní se i mistrovství světa v Plouay.\n\nV roce 2001 se stává profesionálním cyklistou. Začátek je jak z říše snů, získává bílý trikot pro nejlepšího mladíka v Giro della Liguria. V boji o vítězství v Trofeo Pantalica na Sicílii, Franca Pellizottiho postihl tři kilometry před cílem pád. Účastní se i první velké Tour, Vuelta di Spagna, v celkovém pořadí je 20, nejlepší z Italů. Získává spoustu zkušeností jen vítězství nepřichází.\n\nSezónu 2002 zahajuje prvním vítězstvím mezi profesionály, v 6. etapě na Tirreno Adriaticko. Pln nadšení a ve vynikající formě vítězí i v etapě kolem Baskicka a v květnu se účastní svého prvního Giro d'Italia, kde se hned začlenil mezi elitu a v konečném hodnocení je 16. Sezónu zakončuje velkolepě, vítězstvím v etapě Kolem Polska a vítězstvím na domácí půdě v Giro del Friuli.\n\n\n\n\n\n\n\n\n"}
{"id": "215847", "url": "https://cs.wikipedia.org/wiki?curid=215847", "title": "Marie Anna Habsbursko-Lotrinská", "text": "Marie Anna Habsbursko-Lotrinská\n\nMarie Anna Habsbursko-Lotrinská (6. října 1738, Vídeň – 19. listopadu 1789, Klagenfurt) byla dobročinnou a sociálně angažovanou dcerou královny Marie Terezie a císaře Františka I. Štěpána, která se nikdy neprovdala. Je považována za druhou zakladatelku Alžbětinského kláštera v Klagenfurtu.\n\n6. října 1738 porodila arcivévodkyně Marie Terezie svému manželovi toskánskému velkovévodovi Františku Štěpánovi Lotrinskému druhou dceru, která byla následujícího dne pokřtěna jmény \"Marie Anna Josefa\", ale v rodině jí říkali Marianna.\n\nVyrůstala v početné rodině, mezi její sourozence patřili např. budoucí panovníci Svaté říše římské Josef II. a Leopold II. nebo pozdější francouzská královna Marie Antoinetta. Mezi sourozenci nezaujímala výsadní postavení, protože nebyla ani vytoužený následník Josef ani matčina oblíbená dcera Marie Kristina, s nimiž měla po Josefově sňatku s Isabelou Parmskou velmi špatné vztahy (údajně proto, že neměla švagrovou ráda, což se jejího zamilovaného bratra dotklo). Naopak dobře vycházela se sestrami, pozdější neapolsko-sicilskou královnou Marií Karolínou a parmskou vévodkyní Marií Amálií, stejně jako s bratry, budoucím císařem Leopoldem II. a biskupem Maxmiliánem.\n\nKaždé dítě Marie Terezie dostalo po narození svůj vlastní dvůr v čele s vychovatelem či vychovatelkou, kterým udělovala pokyny přímo Marie Terezie. Jejím výchovným krédem byla poslušnost, zbožnost a kázeň. Kladla také velký důraz na zdravou stravu, osobní hygienu a dostatečný pohyb na čerstvém vzduchu, což byly na tehdejší dobu velmi pokrokové myšlenky.\n\nMarianninou vychovatelkou se stala hraběnka Belruptová a personál tvořili jedna komorná, tři služebné a jeden sluha. Malá princezna nebyla jazykově nadaná, nikdy se nenaučila pořádně německy ani francouzsky. Zato měla umělecké a vědecké sklony - výborně tančila, dobře zpívala, hrála divadlo, kreslila a malovala akvarely. Také hodně četla a později se zabývala fyzikou, mechanikou, chemií, botanikou a mědirytectvím. Pro přírodní vědy ji získal její učitel, dvorní rada Ignác Antonín Born, pro lov a numismatiku zase její otec, jehož sbírky mincí zdědila a rozšířila. Sama také napsala odbornou příručku o pamětních mincích vydaných za vlády Marie Terezie.\n\nKrátce poté, co Marianna dosáhla dospělosti, nastal v jejím životě osudový zlom. V roce 1757 prodělala těžký zápal plic, přičemž dokonce přijala za přítomnosti rodiny poslední pomazání. Tato nemoc zřejmě měla za následek tuberkulózu páteře, došlo k zkřivení držení těla a následně ke vzniku hrbu. Naděje na sňatek byly ty tam, a tak se mladá arcivévodkyně pustila do studia, hlavně mechaniky a botaniky.\n\n2. února 1766 se stala, z pověření Marie Terezie, představenou Ústavu šlechtičen na Hradčanech s částkou 20 000 zlatých ročně. Ona sama však Prahu nikdy nenavštívila a jako záminka jí posloužilo chatrné zdraví. Místem jejího života se měl stát Klagenfurt, který navštívila v roce 1765, třebaže proti tomu stáli jak matka, tak císařský bratr. Nakonec ale dala Marie Terezie příkaz ke stavbě paláce ve Völkermarktu na předměstí Klagenfurtu. Stavba vyrostla pod taktovkou dvorního architekta Nikolase, svobodného pána z Pacassi, podle vzoru Hetzendorfského zámku u Vídně.\n\nV roce 1767 se Marianna stala členkou \"Mědirytecké akademie\" ve Vídni a o dva roky později \"velkovévodské Akademie umění\" ve Florencii.\n\nPo matčině smrti se rozhodla opustit Vídeň, prodala sbírky minerálů univerzitě v Budě, rozsáhlou knihovnu nechala začlenit do \"Vídeňské univerzitní knihovny\" a početnou sbírku hmyzu zrušila. Nakonec rozpustila dvůr a půl roku po matčině smrti se vydala do Klagenfurtu, kam dorazila s dvaadvaceti členy doprovodu 25. dubna 1781. Zde žila skromný život pod ochranou představené Alžbětinek, své přítelkyně Xaverie Gasserové. Jeptiškou se sice stát nechtěla, i když se jednou nechala namalovat v řádovém oděvu, ale účastnila se duchovních cvičení jeptišek i svatého přijímání.\n\nTrochu kulturního života si však dopřála také. Ve svém zámku Annabichl uspořádala několik plesů a v roce 1782 vyjížďku na saních. Stejně jako ve Vídni se i zde obklopovala svobodnými zednáři, mezi něž patřil jak její otec, tak dvorní rada Born či správce jejího dvora František Josef Enzenberg. Účastnila se zednářských setkání a podporovala je. Proto byla v roce 1783 na její počest v Klagenfurtu založena zednářská lóže „U dobročinné Marianny“.\n\nEnzenberg nadchl Mariannu pro archeologii, pročež investovala 30000 zlatých do vykopávek u Maria Saalu. Některé z nalezených věcí si ponechala, ale většinu odeslala své sestře na Sicílii, kam však nikdy nedopluly - loď se i s archeologickými nálezy potopila v Jaderském moři.\n\nZe sourozenců ji navštívili bratři Maxmilián, Josef II. (1783), Leopold (1784) a sestra Marie Amálie z Parmy, s kterou si také dopisovala. Návštěvy však pouze nepřijímala, ale také je sama vykonávala. Po návratu z jedné z nich, kdy ji obyvatelé slavnostně přivítali zpět v Klagenfurtu, pronesla: \"„Jsem mezi vámi tak šťastná. Tak dobrá a otevřená srdce jsem ještě nikde nenalezla. Čtyřicet let jsem žila ve Vídni a nikdo mi tam nedal najevo, že mě má rád.“\"\n\nS padesáti tisíci, které ji přidělil bratr Josef, se počala věnovat pomoci bližním. Darovala velké peněžní částky na chudé, jimž je přiděloval zemský hejtman. Zasadila se o opravu klášterního a farního kostela v Klagenfurtu, částečně hrazenou ze státního náboženského fondu. V roce 1783 nechala na vlastní náklady opravit budovu kláštera. Naplánovala také výstavbu nemocnice, kterou její bratr zamítl, ale o pár let později uvolnil finanční prostředky na rozšíření stávajícího klášterního špitálu. Krátce před svou smrtí ještě zorganizovala, spolu se sestrou, neapolsko-sicilskou královnou Marií Karolínou, dodávky levného obilí z jižní Itálie pro neúrodou postižené Korutany.\n\nMarie Anna neměla pevné zdraví, prodělala několik zápalů plic a nemocná páteř ji způsobovala problémy s dýcháním a kašel. Chůze pro ni byla problematická, ke konci života se pohybovala na vozíku, což způsobovala i její nadváha. Trpěla také migrénami a nespavostí. 3. listopadu 1789 přijala poslední pomazání a o šestnáct dní později zemřela. Její majetek zdědil Alžbětinský klášter.\n\nVe sbírce nerostů a zkamenělin této šlechtičny se nacházel také vůbec první objevený exemplář druhohorního ptakoještěra (dnes má vědecké jméno \"Aurorazhdarcho micronyx\"). Později se nacházel ve sbírkách maďarských univerzit a přezdívalo se mu Pester Exemplar. Byl objeven někdy mezi rokem 1757 a 1779 a ve sbírkách arcivévodkyně jej zkoumal i její učitel, geolog a mineralog Ignác Born.\n\nInformace obsažené v článku pocházejí z knihy od Friedricha Weissensteinera, Dcery Marie Terezie.\n\n"}
{"id": "215851", "url": "https://cs.wikipedia.org/wiki?curid=215851", "title": "Orlice park shopping", "text": "Orlice park shopping\n\nOrlice park shopping (do roku 2015 EuroCenter) je obchodní centrum v Hradci Králové na Slezském Předměstí otevřené v roce 2002. Jedná se o jeden z největších obchodních domů ve městě a o jediné obchodní centrum v této místní části. Těsně sousedí s Povodím Labe. V areálu obchodního centra je celkem 857 parkovacích míst zdarma, některá zastřešená. Součástí centra je hypermarket Albert, zahradní centrum BauMax a dětské hřiště. Celkem se zde nachází 27 obchodů a služeb. Od roku 2008 se v prostorách pořádá výstava psů \"Sirius Voříškiáda\".\n\n\n"}
{"id": "215853", "url": "https://cs.wikipedia.org/wiki?curid=215853", "title": "Eric Carlberg", "text": "Eric Carlberg\n\nEric Carlberg (5. dubna 1880 – 14. srpna 1963) byl švédský sportovní střelec, který získal na 4. olympiádě 1908 v Londýně stříbrnou medaili a na 5. letních olympijských hrách 1912 ve Stockholmu dvě zlaté a dvě stříbrné medaile, jeho bratr Vilhelm Carlberg získal na týchž hrách dokonce o jednu zlatou více. Eric Carlberg byl však všestrannější, na olympiádách reprezentoval Švédsko i v šermu a v moderním pětiboji.\n\nŽivotní osudy Erika Carlberga nejsou známy. Účastnil se již neoficiálních „meziher“ v Athénách 1906. Bojoval tam celkem v osmi disciplínách, ale nejlepšího umístění dosáhl ve volné pistoli, kde byl jedenáctý.\n\nÚčastnila se tři družstva po čtyřech závodnících, zvítězila Velká Británie (771 b.), druhé Švédsko startovalo ve složení Vilhelm Carlberg, Frans Albert Schartau, Johann Hübner von Holst a Eric Carlberg (737 b.), třetí byly USA.\nStartovalo 22 závodníků z pěti zemí, Eric Carlberg obsadil 16. místo těsně před svým bratrem Vilhelmem. O medaile se podělili Britové v pořadí John Fleming, Maurice Matthews a William Mardsen.\nI zde závodilo 22 závodníků z pěti zemí. Eric Carlberg obsadil 11. místo, zvítězil Brit William Kensett Styles před krajany Haroldem Hawkinsem a Edwardem Amoorem.\n\nV této soutěži skončil Eric Carlberg v poli poražených na 33. místě ze 43 střelců (7 zemí). Vyhrál Belgičan Paul van Asbroeck, druhý byl jeho krajan Réginald Storms, třetí J. E. Gorman z USA.\nSoutěž jednotlivců se započítávala i do družstev. Švédové obsadili 5. místo (E. Carlberg, V. Carlberg, J. Hübner von Holst, F. A. Schartau). Zvítězily USA před Belgií a Británií.\nEric Carlberg si vyzkoušel i soutěž v šermu kordem, ale byl klasifikován až na 40. místě. O medaile se podělili Francouzi - zvítězil Gaston Alibert, druhý byl Alexandre Lippmann, třetí Eugéne Olivier.\nZ devíti týmů Švédové Eric Carlberg, G. Lindblom, H. Peyron a P. von Rosen obsadili osmé místo, zvítězila Francie před Velkou Británií a Belgií.\n\nStartovalo 41 závodníků z devíti zemí. Eric Carlberg skončil sedmnáctý, zvítězil Američan Frederick Hird před svým krajanem W. Milnem a Britem H. Burtem.\nMezi šesti družstvy po čtyřech závodnících obhájilo Švédsko stříbrnou pozici z předcházejících her. Spolu s Erikem Carlbergem byli v týmu Arthur Nordensvan, Ruben Örtegren a Vilhelm Carlberg. Zvítězila Velká Británie , třetí byly USA.\nV soutěži dominovali Švédové v pořadí Vilhelm Carlberg, Johann Hübner von Holst a Gustaf Ericsson, Eric Carlberg skončil až na dvacátém místě.\nSoutěž družstev na pohyblivý terč měla čtyři družstva po čtyřech závodnících, jasně zvítězilo Švédsko (Johann Hübner von Holst, Eric Carlberg, Vilhelm Carlberg a Gustav Boivie) s 925 body, druhá byla Británie (917 b.), třetí skončily USA (881 b.).\nCelkem 54 střelců z 12 zemí se postavilo na čáru před terče, Eric Carlberg byl dvanáctý. První dvě místa získali Američané Alfred Lane a Peter Dolfen, třetí Charles Edward Stewart byl z Británie.\nStartovalo pět družstev po čtyřech závodnících. Za vítěznými USA (1916 b.) skončilo Švédsko (1849 b. - George de Laval, Eric Carlberg, V. Carlberg, Erik Boström); třetí byla Velká Británie.\nStartovalo 42 závodníků z 10 zemí a vyhrál Američan Alfred Lane před Švédy Paulem Palénem a J. Hübner von Holstem. Eric Carlberg skončil šestý.\nDruhou zlatou medaili získal Eric Carlberg opět za tým Švédska, které vyhrálo ve složení E. Carlberg, V. Carlberg, J. Hübner von Holst a P. Palén (1145 b.). Mezi sedmi družstvy bylo druhé Rusko, třetí Velká Británie.\nEric Carlberg si chtěl zašermovat aspoň v soutěži družstev, Švédové byli čtvrtí (E. F. Sörensen, G. T. Lindblom, P. R. C. von Rosen, L. Pehr Sparre, G. Branting), ale Carlberg pouze seděl na lavičce náhradníků. Zvítězila Belgie před Británií a Nizozemskem.\nEric Carlberg se zapojil i do soutěže moderních pětibojařů a skončil na 30. místě z 32. závodníků z 10 zemí. Švédové obsadili první čtyři místa, na medaile dosáhli Gustav Liliehöök, Gösta Asbrink a Georg de Laval.\nEric Carlberg se vrátil na olympiádu ještě r. 1924, ale zatímco jeho bratr Vilhelm obsadil v této disciplíně druhé místo za P. Baileym z USA a před Finem L. Hanneliem, Eric byl až desátý.\n\n\n"}
{"id": "215863", "url": "https://cs.wikipedia.org/wiki?curid=215863", "title": "Adresát", "text": "Adresát\n\nAdresát (z francouzského \"s'addresser\", oslovit, obrátit se na někoho) má několik významů:\n\n"}
{"id": "215868", "url": "https://cs.wikipedia.org/wiki?curid=215868", "title": "Daft Punk", "text": "Daft Punk\n\nDaft Punk je jméno skupiny francouzských hudebníků Guy-Manuela de Homem-Christa (narozen 8. února 1974) a Thomase Bangaltera (narozen 3. ledna 1975). Duo je považováno za jeden z nejúspěšnějších elektronických projektů současnosti, jak v prodeji alb, tak ohlasu kritiky. Poté, co Daft Punk získali popularitu v houseovém hnutí 90. let ve Francii, dostaly se na výsluní také další podobné projekty, jako například Air, Cassius nebo Dimitri from Paris a Around The World.\n\nDaft Punk jsou také ceněni za své skladby, které měly velký vliv na francouzskou houseovou scénu. Do roku 2008 byl jejich manažerem Pedro Winter (Busy P), hlava vydavatelství Ed Banger Records.\n\nV roce 2013 vydali song s názvem \"Get Lucky\", na které spolupracovali s Pharrellem Williamsem. Během dvou dnů se prodalo 50 tisíc kopií této skladby.\n\nV létě roku 2016 se začalo spekulovat o tom, že se Daft Punk a kanadský rapper The Weeknd zavřeli do studia. 30. září 2016 vyšel track Starboy, který se hned po vydání stal velkým hitem. O necelé 2 měsíce později 18.11.2016 vyšel dosud poslední track I Feel It Coming opět s rapperem The Weeknd.\n\nThomas Bangalter a Guy-Manuel de Homem-Christo navštěvovali stejnou střední školu, kde se roku 1987 seznámili. Stali se z nich dobří přátelé a brzy začali nahrávat svá první dema. V roce 1992 vytvořili spolu s kytaristou Laurent Brancowitzem indie rockové trio s názvem Darlin' (podle songu od The Beach Boys). Jednu z jejich písní vydal nezávislý label Duophonic Records na svém výběrovém EP. Na stejném labelu vydávali i britští Stereolab, kteří je pozvali hostovat na své koncertní turné po Evropě. Bangalter však tehdy řekl \"Myslím, že hudba, kterou děláme je jen průměrná. Bylo to tak krátké, asi tak šest měsíců. Udělali jsme čtyři písničky, dvě vystoupení a to bylo vše.\" Tento negativní názor, který se objevil v časopise Melody Maker asi nejlépe vystihuje situaci, v níž se hudebníci nacházeli. Krátce na to Bangalter a Homem-Christo opouštějí Brancowitze (ten se přidává ke kapele Phoenix) a zakládají Daft Punk.\n\nDaft Punk po experimentování s bicím automatem a syntezátory nahrávají v roce 1995 svou první komerčně úspěšnou skladbu \"Da Funk\". Současně hledají manažera, kterým se nakonec stává Pedro Winter. V září 1996 podepisují smlouvu s Virgin Records - kontrakt jim mimo jiné vyhrazuje veškerá práva k jejich písním skrze produkční společnost Daft Trax.\n\nZačátkem roku 1997 vychází jejich debutové album \"Homework\". Díky syntéze techna, house, acid house a různých electro stylů, je považováno za jedno z nejvlivnějších tanečních alb devadesátých let. Daft Punk se rázem stávají hvězdami taneční scény. Největší úspěch sklidil hit \"Around the World\", jenž je známý zajímavě se opakujícími slovy názvu písně. V rámci desky \"Homework\" vyšla také videa, jež režírovali Spike Jonze, Michel Gondry, Roman Coppola a Seb Janiak. Kolekce videí vyšla v roce 1999 pod názvem \"D.A.F.T. - A Story about Dogs, Androids, Firemen and Tomatoes\".\n\nRok 2000 znamenal pro Daft Punk začátek práce na druhém albu, jenž vyšlo v březnu 2001. Na desce \"Discovery\" se orientují na synthpop a samply typické pro 70. a 80. léta. I tentokráte sklízí deska velký úspěch (2. místo v britské hitparádě). Kluby po celém světě ovládá hit \"One More Time\", singly \"Digital Love\" a \"Harder, Better, Faster, Stronger\" se výrazně prosazují nejenom v Británii ale i v USA.\n\nDalším studiovým albem francouzského dua bylo \"Human After All\", jenž vyšlo v září 2006. Tato deska alespoň u fanoušků nesklidila zdaleka takový úspěch jako předchozí dvě řadová alba. V britských hitparádách se nejvýše dostal singl \"Robot Rock\" (32. místo). Někteří kritici označili album jako zklamání roku, nicméně i přesto bylo nominováno na Grammy v kategorii Dance (nakonec ale vyhráli The Chemical Brothers s deskou \"Push the Button\").\n\nV roce 2014 zvítězili se skladbou \"Get Lucky\" jako nahrávkou roku v cenách Grammy.\n\nV době prvního alba Homework si duo vytvořilo image robotů, kvůli které mělo na propagačních materiálech i koncertech masky robotů. Pokud nenosili masky, byli raději nahrazeni animací (The Work of Director Michel Gondry DVD), nebo si nechali tváře digitálně zamaskovat. Existuje jen málo fotografií Daft Punk s odkrytými tvářemi (jednu nekvalitní lze vidět v bookletu alba Homework).\n\nVe známějších letech po vydání alba Discovery byli jako futurističtí roboti na fotkách pro veřejnost, v rozhovorech, na koncertech i ve videoklipech. Autorem robotích kostýmů je firma Tony Gardner's Alterian, Inc. Thomas Bangalter jednou vysvětloval: „Nechtěli jsme se stát roboty. Byl to incident ve studiu. Pracovali jsme na sampleru a přesně v 9:09 ráno 9. září 1999, to vybuchlo. Když se nám vrátilo vědomí, zjistili jsme, že jsme se stali roboty.“ Ve skutečnosti prý nosí masky kvůli své stydlivosti.\n\n"}
{"id": "215870", "url": "https://cs.wikipedia.org/wiki?curid=215870", "title": "Bjarnat Krawc", "text": "Bjarnat Krawc\n\nBjarnat Krawc, něm. Bernhard Schneider, někdy uváděn jako Bjarnat Krawc-Schneider (5. února 1861, Jitro/Milstrich – 25. listopadu 1948, Varnsdorf) byl lužickosrbský hudební skladatel, sbormistr, organizátor hudebního života.\n\nNarodil se ve vesnici () v zemském okrese Budyšín v Sasku. Absolvoval učitelský ústav v Budyšíně, v letech 1883–1924 působil jako učitel hudby v Drážďanech. Seznámení s dílem Bedřicha Smetany a zejména první zájezd do Prahy (1885) ovlivnily jeho další uměleckou činnost. V letech 1887–1892 studoval kompozici na drážďanské konzervatoři u Felixe Draesekeho. Po nástupu nacismu byla Krawcova díla zabavována a zakazována. Při bombardování Drážďan v únoru 1945 přišel o veškerý majetek a cenné rukopisy. Koncem téhož roku přesídlil do Varnsdorfu, kde o tři roky později zemřel. Jedna z jeho dcer, Hanka Krawcec, byla významnou lužickosrbskou výtvarnicí.\n\nVe skladatelské tvorbě se po příkladu Bedřicha Smetany a Antonína Dvořáka inspiroval lidovou hudbou. Z díla: \"Smyčcový kvartet c moll\" (1893), symfonická svita \"Ze serbskeje zemje\" (1894), klavírní cyklus \"Zo serbskich honow\" (1899), \"Wendische Volkslieder\" - lužickosrbské lidové písně pro smíšený sbor (1899), kantáta \"Syrotka\" (1901), \"Šěšć spěwow za jedyn hłós z klawěrnym přewodom\" (1910), \"33 serbskich narodnych spěwow\" (1925), \"Missa solemnis opus 79\" (1932), \"Boža mša w serbskich kěrlušach\" (1938), oratorium \"Wójna a měr\" na text M. Nawky (1943-45).\n\nVydal řadu zpěvníků, mj. sbírku lidových písní \"Heimatstimmen\" (1903), \"Chwatajće, ale spěwajće\" (1910), \"Naše spěwy I, II\" (1930, 1931).\n1889 založil spolek evangelických Lužických Srbů \"Čornobóh\", 1893 ženský pěvecký sbor \"Schneiderscher Frauenchor\", 1893 \"Volksliedchor\". Po 1. světové válce organizováním mnoha koncertů přispěl k oživení hudebního života Lužice. Roku 1923 inicioval založení \"Svazu lužickosrbských pěveckých spolků\", v roce 1927 založil lužickosrbský komorní sbor \"Lumir\". V letech 1926-1928 vydával hudební přílohu měsíčníku Łužica \"Škowrončk ze serbskich honow\".\n\nBjarnat Krawc koncertní a přednáškovou činností intenzivně propagoval lužickosrbskou hudbu v zahraničí (v Československu, Polsku a Jugoslávii) a slovanskou (zejména českou) hudbu ve své vlasti.\n\n"}
{"id": "215877", "url": "https://cs.wikipedia.org/wiki?curid=215877", "title": "Slečna Marplová: Vlak z Paddingtonu", "text": "Slečna Marplová: Vlak z Paddingtonu\n\nSlečna Marplová: Vlak z Paddingtonu je americko-britský televizní film z roku 2004 režírovaný Andy Wilsonem.\n\n"}
{"id": "215883", "url": "https://cs.wikipedia.org/wiki?curid=215883", "title": "Seznam nejbohatších lidí světa", "text": "Seznam nejbohatších lidí světa\n\nSeznam nejbohatších lidí světa každoročně sestavuje od roku 1987 americký ekonomický časopis \"Forbes\". Do seznamu zahrnuje osoby, které mají majetek alespoň ve výší jedné miliardy amerických dolarů.\n\nV žebříčku sestaveném v roce 2019 bylo 2 153 miliardářů s celkovým majetkem 8,7 bilionu USD. Prvních deset bylo následujících: \nJako nejbohatší Češi byli do žebříčku zařazeni Petr Kellner na 73. místě s 15,5 miliardami USD, na 617. místě s 3,5 mld. USD Andrej Babiš a Radovan Vítek, Karel Komárek na 715. místě s 3,1 mld. USD, Daniel Křetínský na 775. místě s 2,9 mld. USD, na 1605. místě s 1,4 mld. USD Pavel Baudiš a Pavel Tykač, Marek Dospiva na 2057. místě s 1 mld. USD. Za Slovensko pak Ivan Chrenko na 1425. místě s 1,6 mld. USD a Jaroslav Haščák na 2057. místě s 1 mld. USD. \n\nV žebříčku sestaveném v roce 2018 bylo 2 208 miliardářů s celkovým majetkem 9,1 bilionu USD. Prvních deset bylo následujících: \n\nJako nejbohatší Češi byli do žebříčku zařazeni Petr Kellner na 88. místě s 15,5 miliardami USD, Andrej Babiš na 456. místě s 4,6 mld. USD, Karel Komárek na 729. místě s 3,2 mld. USD, Radovan Vítek na 822. místě s 2,9 mld. USD, Daniel Křetínský na 924. místě s 2,6 mld. USD a Pavel Tykač na 1756. místě s 1,3 mld. USD, na 1756. místě byl také zařazen za Slovensko Ivan Chrenko.\n\nDo žebříčku Forbesu bylo zařazeno šest Čechů:\n\nDo žebříčku Forbesu bylo zařazeno šest Čechů:\nJako nejbohatší Češi byli do žebříčku zařazeni Petr Kellner na 128. místě s 9,6 miliardami USD, Andrej Babiš na 731. místě s 2,4 mld USD, Zdeněk Bakala na 974. místě s 1,5 mld USD a Karel Komárek na 1319. místě s 1,3 mld USD.\n\nJako nejbohatší Čech byl do žebříčku zařazen Petr Kellner na sdíleném 110. místě s 8,2 miliardami USD, dále byli zařazeni Zdeněk Bakala a Andrej Babiš.\n\nJako nejbohatší Čech byl do žebříčku zařazen Petr Kellner na sdíleném 97. místě s 9,2 miliardami USD, dále byli zařazení Zdeněk Bakala a Andrej Babiš. \n\nV roce 2010 žebříček obsahoval 1 011 dolarových miliardářů. Na první místo se vyšvihl mexický telekomunikační magnát Carlos Slim Helú. Nejbohatší Čech Petr Kellner se umístil na děleném 89. místě s odhadovaným jměním 7,6 mld dolarů, do žebříčku byli poprvé zařazení i Zdeněk Bakala a Andrej Babiš.\n\nJako nejbohatší Čech byl do žebříčku zařazen Petr Kellner na sdíleném sdíleném 76. místě s 6,0 miliardami USD.\n\nJako nejbohatší Čech byl do žebříčku zařazen Petr Kellner na sdíleném 91. místě s 9,3 miliardami USD.\n\nJako nejbohatší Čech byl do žebříčku zařazen Petr Kellner na sdíleném 119. místě s 6,0 miliardami USD.\n\nV letech 1995 - 2006 byl jako nejbohatší uváděn Bill Gates, v letech 1993 - 1994 a 1987 - 1990 Jošiaki Cucumi a v letech 1991 a 1993 Taikichiro Mori.\n\n\n"}
{"id": "215884", "url": "https://cs.wikipedia.org/wiki?curid=215884", "title": "Vulkanizace", "text": "Vulkanizace\n\nVulkanizace je chemická reakce, při které dochází k zesíťování syntetických molekul nebo přírodních kaučuků, čímž získávají větší pružnost. Opačná reakce se nazývá devulkanizace.\n\nHnětením za tepla vzniká pryž (guma). V místech, kde v uhlíkových řetězcích polymeru zůstaly dvojné vazby, vznikají při vulkanizaci polysulfidové můstky. Výrobek tak díky vulkanizaci získává větší pružnost.\n\nVulkanizace probíhá pomocí dvou proti sobě se točících válců, mezi něž je vsunut kaučuk, jenž je rozdrcen a opásán kolem jednoho z válců a jsou do něj vmíchány saze, olej a síra, která umožňuje vulkanizaci. Zamíchaná směs jde na páskovací válec, kde se páskuje pro použití ve vstřikolisech (pro použití na těsnění a vše vyráběné na lisech). Odtud odchází na vstřikolisy, kde je guma stlačena a vulkanizována při teplotách obvykle 130-160 °C. Vulkanizovanou gumu již nelze tvarovat.\n\nVulkanizace se využívá v gumárenství. Díky ní se opravují například poškozené pneumatiky.\n\nObjevitelem vulkanizace byl Američan Charles Goodyear. V roce 1844 si nechal patentovat postup vulkanizace přírodního kaučuku a odstartoval tak celosvětovou poptávku po latexu z kaučukovníku brazilského.\n"}
{"id": "215888", "url": "https://cs.wikipedia.org/wiki?curid=215888", "title": "Amanda Tapping", "text": "Amanda Tapping\n\nAmanda Tapping (* 28. srpna 1965 Rochford, hrabství Essex, Spojené království), je kanadská herečka a režisérka britského původu. K jejím nejvýznamnějším rolím patří postava majora Samanthy Carterové v seriálu \"Hvězdná brána\" (1997–2007).\n\nNarodila se v Rochfordu v Anglii. Společně se svými třemi bratry (jeden z nich je její dvojče) vyrostla v Torontu. Její rodiče chtěli, aby se zabývala vědou. Na střední škole excelovala v matematice, ale rozhodla se pro herectví. Vystudovala drama na univerzitě ve Windsoru v Ontariu. Po vystudování se objevila v několika divadelních inscenacích a také reklamách. Na počátku 90. let vytvořila spolu s Katherine Jacksonovou a Anne Marie Kerrovou Random Acts - improvizující komediální hereckou skupinu. Skupina zanikla, když se její představitelky odstěhovaly na různá místa. V letech 1992 - 1997 se objevila v několika filmech a seriálech, zlom nastal až roku 1997, kdy získala roli Samanthy Carterové v seriálu \"Hvězdná brána\". Díky této roli pronikla do povědomí milionů fanoušků po celém světě. Postavu Carterové si zopakovala i v DVD filmech \"\" a \"\" a v navazujících seriálech \"\" a \"\".\n\nJe provdaná za Alana Kovacse, v březnu 2005 se jí narodila dcera jménem Olivia B. Kovacs.\n\n\n"}
{"id": "215892", "url": "https://cs.wikipedia.org/wiki?curid=215892", "title": "Peptid", "text": "Peptid\n\nPeptid (z řec. πεπτος, „stravitelný“) je chemická sloučenina organického původu, která vzniká spojením několika aminokyselin peptidovou vazbou.\n\nPeptidy dělíme podle množství aminokyselin (přesněji aminokyselinových zbytků), z nichž jsou složeny.\n\nU některých peptidů, které vznikaly biosyntézou v živých organismech, dochází k posttranslačním modifikacím, při kterých je změněna vždy určitá část peptidu. Tyto modifikace dávají molekule nové vlastnosti (většinou biologickou aktivitu).\n\nPeptidy (ale i bílkoviny) bývají organismem syntetizovány jako neaktivní prekurzory, které se pak na místě působení mění na aktivní formu určitou chemickou změnou.\n\n"}
{"id": "215893", "url": "https://cs.wikipedia.org/wiki?curid=215893", "title": "Violka rohatá", "text": "Violka rohatá\n\nViolka rohatá neboli violka ostruhatá (\"Viola cornuta\") je vytrvalá bylina z čeledi violkovité (\"Violaceae\"). Dorůstá výšky nejčastěji do 10-20 cm. Oddenek je plazivý a poměrně tenký. Listy jsou jednoduché, většinou řapíkaté, čepele listů jsou vejčité až úzce vejčité, na okraji jsou vroubkovaně pilovité. Na bázi listů jsou palisty, které jsou zubaté, někdy až zastřihovaně zubaté. Na květní stopce jsou 2 listénce, jsou umístěné v horní polovině stopky. Květy jsou vonné, přívěsky kališních lístků jsou relativně dlouhé. Koruny jsou až 4 cm vysoké a 3 cm široké, většinou světle až tmavě fialové, výjimečně bílé, ostruha je relativně tenká, světle fialová. Korunní lístky jsou celkem úzké, takže se vzájemně nepřekrývají. V ČR kvete nejčastěji od června do července. Plodem je tobolka.\n\nPřirozeně roste jen v Pyrenejích, endemit. Adventivní výskyt je znám i z jiných hor střední a západní Evropy\n\nV ČR je to nepůvodní druh. Občas však bývá pěstována jako okrasná rostlina a někdy zplaňuje do volné přírody, většinou v horách, např. na Šumavě nebo v Krkonoších.\n\n"}
{"id": "215895", "url": "https://cs.wikipedia.org/wiki?curid=215895", "title": "Potravinářství", "text": "Potravinářství\n\nPotravinářství je průmyslový i zemědělský (výrobní) obor, který se zabývá zpracováním živočišných anebo rostlinných surovin za účelem výroby potravin.\n\nProdukované potraviny lze rozdělit do několika základních kategorií:\n\nProdukce potravin lze rozdělit podle stádia výroby do několika částí:\n\nBěhem celého procesu výroby, který byl výše popsán je nutná laboratorní kontrola kvality a zajištění zdravotní nezávadnosti výsledného produktu.\n\n"}
{"id": "215904", "url": "https://cs.wikipedia.org/wiki?curid=215904", "title": "Louis-Charles Mahé de La Bourdonnais", "text": "Louis-Charles Mahé de La Bourdonnais\n\nLouis-Charles Mahé de La Bourdonnais (nebo Labourdonnais, asi 1797, Réunion - 13. prosince 1840, Londýn) byl francouzský šachový mistr. Proslavil se sérií šesti zápasů s Alexanderem McDonnellem roku 1834, z nichž čtyři vyhrál a dva prohrál. Tím si získal pověst nejsilnějšího hráče Evropy (a prakticky i světa) své doby. Napsal knihu \"Nouveau Traité du jeu des échecs\" (\"Nové pojednání o šachové hře\", Paříž 1833), která jako první na světě obsahuje návod, jak studovat šachy z knih a jak v mysli propočítávat šachové varianty., a roku 1836 založil první šachový časopis světa, \"Le Palamède\", který redigoval až do roku 1839.\n\nLouis Charles de La Bourdonnais pocházel ze staré šlechtické rodiny a narodil se na francouzském ostrově Réunion, kde byl jeho dědeček guvernérem. Do Paříže přesídlil roku 1814 a roku 1818 se stal šachovým profesionálem v Café de la Régence, kde měl vlastní šachový stůl. Zde hrál dvanáct hodin denně, sedm dnů v týdnu. Roku 1820 se stal žákem Alexandra Deschapellese, který měl v té době pověst nejlepšího světového hráče.\n\nRoku 1821 uspořádal Deschapelles v Saint-Cloud nedaleko Paříže turnaj, kterého se kromě obou francouzských hráčů zúčastnil ještě skotský hráč John Cochrane. Dle svého zvyku poskytl Deschapelles oběma svým soupeřům výhodu, tentokrát to byl pěšec na sloupci f a dva tahy. La Bourdonnais turnaj vyhrál, když Cochrana porazil 7:0 a Deschapellese 6:1. Deschapelles pak veřejně prohlásil La Bourdonnaise za svého nástupce.\nSlávu La Borurdonnaisovi pak přineslo vítězství v několikaetapovém zápase s anglickým šachovým mistrem Alexanderem McDonnellem, nejsilnějším hráčem v Anglii té doby.\n\nZápas se odehrál roku 1834 v Londýně ve \"Westminsterském šachovém klubu\" (Westminster Chess Club) a trval přes čtyři měsíce. Začal v červnu a skončil po odehrání osmdesáti pěti partií až v říjnu (jde o nejdelší zápas v šachové historii). Hrálo se denně kromě nedělí, každá partie začala přesně v poledne a pokud neskončila do šesti (zcela výjimečně do sedmi) hodin, byla přerušena a pokračovalo se v ní příští den. Pro jednotlivé partie nebyl určen žádný časový limit a McDonnell pravidelně nad některými tahy přemýšlel i přes hodinu. Proto La Bourdonnais mezi tahy odcházel do vedlejší místnosti, kde hrál se zájemci rychlé šachové partie o finanční sázky a vydělal si tak peníze navíc.\n\nZápas mezi Labourdonnaisem a McDonnellem byl také první šachovou událostí v historii, kterou mohla veřejnost sledovat prostřednictvím tisku. Po skončení série byla pak dokonce vydána i kniha, obsahující vybrané partie zápasu, které obětavě zapsal letitý sekretář Westminsterského klubu William Greenwood Walker (zemřel roku 1834 bezprostředně po ukončení zápasu).\n\nCelkového skóre 45:27 (=13) ve prospěch La Bourdonnaise bylo dosaženo v šesti kratších, bezprostředně po sobě následujících zápasech o nestejném počtu partií, nichž La Bourdonnais vyhrál první 16:5 (=4), třetí 6:5 (=1), čtvrtý 8:3 (=7) a pátý 7:4 (=1) a jeho soupeř druhý 5:4 a šestý rovněž 5:4. V partiích druhého zápasu, který La Bourdonnais prohrál, hrál McDonnell tzv. Evansův gambit, který jeho soupeř vůbec neznal. Výsledek šestého zápasu vyzněl sice také v McDonnellův prospěch, ale ve skutečnosti musela být celá série přerušena, protože obchodní záležitosti vyžadovaly La Bourdonnaisovu přítomnost v Paříži. La Bourdonnais chtěl v zápase pokračovat v roce 1835, ale McDonnell, který se prý maratónem partií velmi vyčerpal a oslabil, těžce onemocněl a zemřel.\n\nProtože v roce 1831 přišel La Bourdonais ve finančních spekulacích o zděděný majetek, pracoval jako sekretář \"Pařížského šachového klubu\". Když ten v roce 1839 ukončil svou činnost, zůstal La Bourdonnais zcela bez prostředků a musel prodávat své knihy, nábytek a dokonce i šaty. Odjel proto pracovat do Londýna, kde v roce 1840 zemřel. Pochován je nedaleko svého velkého soupeře McDonnella na hřbitově v Kensal Green. Pohřební výlohy zaplatil George Walker, jeden z organizátorů jeho zápasu s McDonnellem.\n\n\n"}
{"id": "215906", "url": "https://cs.wikipedia.org/wiki?curid=215906", "title": "Violka zahradní", "text": "Violka zahradní\n\nViolka zahradní neboli maceška zahradní (\"Viola × wittrockiana\") je jednoletá (nebo ozimá) až dvouletá bylina z čeledi violkovité (\"Violaceae\"). Dorůstá výšky nejčastěji do 15-30 cm. Listy jsou jednoduché, většinou řapíkaté, čepele listů jsou vejčité až podlouhlé, na okraji jsou vroubkovaně pilovité. Na bázi listů jsou palisty, které jsou celkem velké (3-5 cm dlouhé), hrubě zubaté, nebo hlouběji dělné, peřenodílní či peřenosečné. Na květní stopce jsou 2 listénce, jsou umístěné v horní polovině stopky. Květy jsou někdy vonné, někdy nevonné, přívěsky kališních lístků jsou relativně velké. Koruny jsou nejčastěji 4-6 cm vysoké. Pěstuje se mnoho kultivarů, proto jsou koruny různých barev, často alespoň trochu sametové. V ČR kvete nejčastěji od března do září. Plodem je tobolka.\n\nViolka zahradní je umělý kříženec, který byl vyšlechtěn pro okrasu. Na jeho vzniku se asi podílely: violka žlutá (\"Viola lutea\"), violka trojbarevná (\"Viola tricolor\"), violka rohatá (\"Viola cornuta\"), \"Viola altaica\" a asi i další. Hybrid vznikl počátkem 19. století ve Velké Británii a dnes se pěstuje ledaskde ve světě.\n\nV ČR je hojně pěstována a často v okolí lidských sídel přechodně zplaňuje, např. při krajích chodníků, na kompostech v bahně aj.\n\n\n"}
{"id": "215908", "url": "https://cs.wikipedia.org/wiki?curid=215908", "title": "VVER", "text": "VVER\n\nVVER, někdy značený WWER (\"vodo-vodní energetický reaktor\", , ) je nejobvyklejší typ jaderného reaktoru (včetně celého reaktorového bloku) užívaný v zemích bývalého východního bloku. Této koncepce jsou i reaktory českých elektráren JE Dukovany a JE Temelín. Je to tlakovodní reaktor, který odpovídá koncepci označované v západní Evropě a USA jako PWR.\n\nV reaktorech VVER je používán mírně obohacený uran ve formě UO. Tlaková nádoba reaktoru má tvar válce postaveného na výšku s polokulovitým dnem a víkem. Aktivní zóna je v dolní části nádoby. Nádoba je naplněna lehkou vodou, která slouží jako chladivo i moderátor. Voda je pod vysokým tlakem (okolo 15 MPa, tj. 150 bar), takže nedochází k jejímu varu. To je důležitý prvek inherentní bezpečnosti. Při případné poruše primárního okruhu, nebo kdyby došlo k varu vody v reaktoru, dojde k úniku moderátoru a tím i utlumení jaderné reakce.\n\nVývoj reaktorů VVER začal v Sovětském svazu přibližně v polovině 60. let 20. století. Prvním vývojovým typem byl VVER-440 typ 230. Bezpečnostní koncepce tohoto typu reaktoru byla na stejné úrovni jako západní běžně montované typy BWR. Největší projektová havárie, kterou měl tento typ reaktoru bezpečně zvládnout, byl pouze vznik trhliny o průměru 32 mm kdekoliv v primárním okruhu. Tato slabina byla kompenzována konzervativním návrhem, který riziko havárie minimalizoval (speciální tvar paliva, nižší zatížení všech komponent). V průběhu provozu byly tyto elektrárny modernizovány a jejich provoz zpřísněn. Přes známá rizika bylo postaveno 14 bloků elektráren s tímto reaktorem. Byly to: 3. a 4. blok JE Novovoroněž, 1. a 2. blok JE Kola, 4 bloky JE Greifswald, 4 bloky JE Kozloduj a jako poslední 2 bloky JE V-1 Jaslovské Bohunice. Většina těchto elektráren je již odstavena a k žádné havárii nedošlo i přesto, že JE Kozloduj absolvovala v roce 1977 zemětřesení o síle 7 stupňů.\nBloky v Jaslovsko-Bohunické elektrárně V1 se nyní připravují k likvidaci, první blok byl odstaven v roce 2006 a druhý blok ukončil provoz v roce 2008.\nPosledními fungujícími bloky na bázi konceptu VVER 440 V230 jsou 3. a 4. blok elektrárny Novovoroněž, první dvojblok elektrárny Kola a 2.blok arménské jaderné elektrárny nedaleko města Mecamoru. Obyvatelé v okolí Mecamoru mají strach o svoji budoucnost, neboť elektrárna se nachází v oblasti tektonických zlomů – mimochodem proto byl 1. blok v roce 1988 vyřazen z provozu, byl poškozen po silném zemětřesení. Druhý blok by měl být definitivně odstaven v roce 2016.\n\nDalším vývojovým typem byl VVER-440 typ 213. Proti předchozímu typu byla výrazně zvýšena bezpečnost podle světových standardů. Při návrhu byla uvažována jako největší projektová havárie prasknutí hlavního potrubí primárního okruhu. Tento typ reaktoru ještě nemá plno-tlakou ochrannou obálku, kontejnment, ale je vybaven kontejnmentem s barbotážním systémem, v němž by v případě havárie došlo ke kondenzaci vzniklé páry a snížení tlaku v ochranné obálce. V projektu jsou několikanásobné systémy nouzového dochlazování pro případ takové havárie.\n\nOkamžité řízení výkonu samotného reaktoru probíhá současně dvojím způsobem – změnou množství paliva v aktivní zóně a změnou množství pohlcovače neutronů. V reaktoru jsou zvláštní kazety poháněné výkonnými elektromotory, kdy jejich spodní část je vyplněna palivem a horní část pohlcovačem neutronů. V případě nouzového odstavení kazety volným pádem spadnou až na dno kanálu (kde se nachází tlumič pádu), čímž dojde ke snížení množství paliva v aktivní zóně a zároveň k zastavení reakce pohlcením štěpných neutronů. Dlouhodobé řízení výkonu a zastavení reakce během výměny paliva, je zajištěno změnou koncentrace kyseliny trihydrogenborité s B ve vodě primárního okruhu. Jedná se současně i o možnost havarijního odstavení, které je ale mnohem pomalejší než pomocí řídících kazet.\n\nVVER-440 typ 213 je nejrozšířenější typ tlakovodního reaktoru v Evropě a Rusku. Nachází se např. v elektrárně Dukovany (2 dvoubloky-4reaktory), Mochovce (1 dvoublok-2 reaktory), Jaslovské Bohunice V2 (1 dvoublok- 2 reaktory), JE Loviisa (dva samostatné bloky s kontejnmentem), JE Paks a další. Stále jsou používány dvě turbíny na jeden výrobní blok. Stejného typu byly i plánované 4 bloky v druhé polovině východoněmecké jaderné elektrárny Greifswald (lubmin, Nord), přičemž pouze první z nich byl v roce 1989 dostavěn a spuštěn do fáze fyzikálních testů. Další blok 6 byl pouze dostavěn a nikdy nespuštěn, u bloků 7 a 8 nebyly dokončeny ani stavební práce. V Německu odstavení této obrovské a celkem osmiblokové elektrárny vysvětlili tím, že bloky nejsou bezpečné a jejich úprava by stála mnoho financí - z dnešního hlediska šlo pouze o odstavení, vynucené politickým tlakem západního bloku.\n\nV současné době se dostavují další dva bloky ve slovenských Mochovcích, kde byla stavba utlumena v roce 1992 pro nedostatek financí. Ve finálním stavu bude tento komplex patřit k nejbezpečnějším blokům VVER 440 s reaktorem V213.\n\nPalivový cyklus reaktorů VVER-440 byl původně tříletý – to znamená, že každých dvanáct měsíců je vyměněna třetina paliva. Současný palivový cyklus (2015) s modernizovaným palivem je pětiletý a v reaktorech se mění každoročně pouhá jedna pětina kazet. Výrobní bloky s voroněžskými tlakovodními reaktory typu VVER-440 V 213 jsou však schopny zvládnout bezpečně větší výkon, než je jejich nominální (440 MWe). Výkon lze postupnými úpravami zvýšit až na 510 MWe, takovými úpravami prošla finská JE Loviisa. Tyto úpravy zahrnují zvýšení tepelného výkonu reaktoru z původních 1375 MWt na 1485 MWt (108 %) což bylo umožněno použitím novějšího paliva v kombinaci s lepším řídícím systémem a dalšími vylepšeními na sekundárním okruhu včetně turbosoustrojí, která jsou zodpovědná za zbývající nárůst o 5–7 % (500–510 MWe). K takovým úpravám došlo na mnoha elektrárnách (mj. i v Dukovanech) k optimalizaci vyšším obohacením paliva, lepším rozmístěním kazet a dalším zlepšením k prodloužení cyklu na 4, resp. 5 let. Dochází tak nejen k úspoře paliva, ale i ke zvýšení výkonu. Reaktory v Dukovanech tak nyní po úpravách vyrábí 500-510MWe. Celkový dosažitelný výkon Dukovanské elektrárny tak činí 2040 MWe.\n\nPalivo do většiny bloků VVER v Evropě dodávají společnosti TVEL nebo Westinghouse Electric Company.\n\nZároveň se stavbou elektráren VVER-400 typ 213 probíhal v SSSR se zpožděním vývoj dalšího typu VVER-1000. První zkušební blok VVER 1000 typ V-187 se stal pátým blokem JE Novovoroněž. Podle zkušeností byly postaveny v SSSR 4 bloky pozměněného typu V-302. Tento typ byl již navržen včetně haly s plnohodnotným kontejnmentem. Maximální projektová havárie, kterou musí rektor zvládnout bez vlivu na okolí, je prasknutí hlavního potrubí, spojené se zemětřesením a výpadkem vnějšího napájení. Má čtyři smyčky primárního okruhu a v sekundárním okruhu jediný turbogenerátor. Proti typu VVER-440 je výrazně vyšší namáhání aktivní zóny.\n\nVývoj pokračoval a následujícího typu V-320 je i JE Temelín. Celkový tepelný výkon reaktoru je 3000 MWt s hrubým výkonem 1000 MWe.\n\nOkamžité řízení výkonu reaktoru typu VVER-1000 je oproti VVER-440 zařízeno pouze změnou množství pohlcovače neutronů v aktivní zóně. Pohlcovač neutronů má formu klastrů (souborů 18 řídících tyčí). Klastry jsou poháněny krokovým elektrickým motorem. V případě havarijního odstavení spadnou volným pádem do aktivní zóny. Dlouhodobé řízení či zastavení reakce během výměny paliva je zajištěno změnou množství kyseliny trihydrogenborité s B.\n\nVe výstavbě jsou dva bloky v JE Novovoroněž s tímto reaktorem, jehož výstavba byla zahájena až v roce 2007.\n\nDalšími vývojovými typy reaktorů VVER jsou nově stavěné bloky v modifikacích VVER-1000 V-392 a VVER-1000 V-466. Podle posledních informací se tyto nové reaktory řadí do třetí, tudíž nejvyspělejší generace. Modifikace V 466 je jistou pro nově stavěnou bulharskou elektrárnu Belene, po jejímž spuštění dojde k překlenutí energetického nedostatku vzniklého po odstavení prvních čtyř bloků VVER 440 V-230 v Kozloduji.\nPodstatným rysem všech nových tlakovodních reaktorů je zjednodušení konstrukce, což vede v důsledku ke zvýšení jak pasivní tak aktivní bezpečnosti. Nové bloky mají zdokonalený kontejnment a vyšší objemy vody v primárním i sekundárním okruhu, což ještě dále snižuje riziko havárie s případným roztavením aktivní zóny.\n\nDalším, dnes nejmodernějším typem, je VVER-1200, označovaný také jako AES-2006. První dva prototypové bloky typu VVER-1200/491 jsou stavěny v lokalitě Leningrad II a prototypy typu VVER-1200/392M v Novovoroněžské elektrárně II. Hrubý výkon bloku je 1200 MWe (čistý výkon 1114 MWe, celkový tepelný výkon 3200 MWt) při nákladech kolem 1200 $/kWe. Doba stavby je 4,5 roku (54 měsíců) a předpokládaná životnost 50–60 let. Elektrárna má ochranný kontejnment, systém havarijního chlazení (včetně záložních dieselagregátů) a nově je při výpadku proudu možné využít zbytkového výkonu.\n\nReaktor VVER 1200 je jedním z uvažovaných reaktorů pro nové bloky v elektrárně Temelín.\n\nZ tohoto typu pak vznikl projekt konsorcia MIR.1200 (Modernised International Reactor) určený pro státy Evropské unie. Projekt MIR.1200 je vyvíjen českou společností Škoda JS společně s ruskými firmami Atomstrojexport a Gidropress, které spadají pod Rosatom. \n\nVVER-TOI (Tipovoi Optimizirovanniy Informatizirovanniy) označovaný také jako AES-2010 je typově optimalizovaný pokročilý projekt reaktoru VVER-1300/510 generace 3+ vycházející z typu VVER-1200/392M, který má optimalizovat vlastnosti těchto reaktorů. Projekt by měl být připraven v roce 2012. Plánovaný hrubý výkon je 1255 MWe a životnost 60 let. Důležitým faktorem by mělo být snížení nákladů na stavbu o 20 % oproti 1200/392M a zkrácení doby stavby na 40 měsíců.\n\nTento projekt vznikl již v 80. letech jako reakce na vyšší bezpečnost a především ekonomičnost provozu. Jedná se typově o podobný reaktor s VVER-1000, jehož rozměry byly upraveny na hrubý výkon 1500 MWe. V 90. letech však byl tento projekt pozastaven a upřednostněna evoluce VVER-1000, tedy vznik VVER-1200. Práce na VVER-1500 byly obnoveny v roce 2001.\n\nTabulka s přehledem reaktorů typu VVER. V přehledu jsou pouze elektrárny, jejichž výstavba byla zahájena nebo se tak pravděpodobně brzy stane. V Rusku existují plány na výstavbu dalších několika nových elektráren typu VVER-1200 a VVER-TOI (celkem více než 20 reaktorů), které nejsou do přehledu zahrnuty (plánovaná realizace po roce 2016). Zahrnuty nejsou ani projekty, které nikdy nebyly zahájeny - např. Syrská jaderná elektrárna (4x VVER-440).\n\n\n\n"}
{"id": "215916", "url": "https://cs.wikipedia.org/wiki?curid=215916", "title": "Krakov (sídliště Bohnice)", "text": "Krakov (sídliště Bohnice)\n\nKrakov je název obchodního a kulturního komplexu podél střední části jihozápadní větve Lodžské ulice na sídlišti Bohnice, v katastrálním území Troja, v městské části Praha 8. Sestává z několika budov, ohraničených ulicemi Hnězdenská, Olštýnská, Těšínská a Ratibořská. \n\nJednou z budov komplexu je kulturní dům Krakov. Ten je ve vlastnictví městské části Praha 8. Jsou zde umístěny divadelní a přednáškové sály, knihovna a dílny pro zájmové kroužky. Občas se zde koná zasedání zastupitelstva MČ Praha 8. V jednom z pater sídlí odbory školství a kultury Úřadu městské části Praha 8.\n\nNa přelomu let 2013/2014 byl dům kompletně zrekonstruován nákladem necelých 25 mil. Kč. Modernizace zlepšila původní vzhled budovy ze 70. let 20. století a srazila náklady na topení ze 2 milionů Kč ročně asi na polovinu.\n\nTřípatrové obchodní centrum bylo otevřeno 1. listopadu 2013. Stavba probíhala v letech 2012 a 2013 na místě, kde stálo původní obchodní centrum ze 70. let 20. století.\n\n"}
{"id": "215917", "url": "https://cs.wikipedia.org/wiki?curid=215917", "title": "Africká fialka", "text": "Africká fialka\n\nAfrická fialka (\"Saintpaulia\") je pokojová rostlina, která byla objevena na svazích dnešní Tanzanie v roce 1892. Za dobu od objevení bylo vyšlechtěno odhadem kolem 20 000 odrůd.\n\nVýhodou této rostliny je její nenáročné pěstování a snadné množení. Lze ji pěstovat při pokojových teplotách po celý rok i v bytech s ústředním topením.\n\nAfrickou fialku objevil baron Walter von Saint Paul-Illaire v Tanzanii. Baron sebrané africké fialky poslal do Německa svému otci, který je předal Hermannu Wendlandovi, řediteli Královské botanické zahrady v Herrenhausenu. Wendland jako první africkou fialku zařadil do čeledi podpětovitých (\"Gesneriaceae\") a pojmenoval rodovým názvem \"Saintpaulia\" na počest Saint Paulovy rodiny.\n\nO rok později byly fialky vystavovány na mezinárodní zahradnické výstavě v Belgii. Ve 20. století se dostaly africké fialky do Spojených států, kde se začaly pěstovat ve velkém. Později začaly vznikat i kluby a společnosti amatérských pěstitelů afrických fialek. Tyto rostliny zaujaly velké množství lidí na celém světě a například jen Finsko ročně vyprodukuje a prodá milion rostlin.\n\nRostlina dorůstá výšky 10-15 cm a průměru nejčastěji 20-40 cm (největší odrůdy mohou dosahovat průměru až 60 cm, miniaturní jen 6-15 cm a mikrominiaturní méně než 6 cm).\n\nListy africké fialky jsou křehké a pokryté jednoduchými chlupy. Některé druhy vytvářejí přízemní listovou růžici. Obvyklé jsou také rostliny s větvenou lodyhou. Základní tvar listu je srdčitý či vejčitý s tupou špičkou. Listy mohou být vroubkované, celokrajné nebo lžícovitě prohnuté. Fialky mohou mít i různé barvy listů. Nejčastěji nacházíme listy v mnoha různých odstínech zelené, avšak může se na nich objevovat i barva bílá, žlutá, béžová, růžová či na rubové straně vínově červená.\n\nKvěty vyrůstají v řídkých vidlanech, popřípadě jednotlivě. Jsou rozlišeny na kalich a korunu. Kalich je tvořen pěti kališními lístky, koruna vznikla srůstem pěti korunních plátků. Podstatnými částmi květu jsou rostlinné reprodukční orgány: tyčinky a pestík. Tyčinky jsou samčí reprodkuční orgány, které se skládají z nitky a prašníku. Pestík je samičí reprodukční orgán, který vzniká srůstem plodolistů. Sestává z blizny, čnělky a semeníku. Barevná škála květů je velmi široká. Výjimkou nejsou ani květy žíhané.\n\nPřestože rostlina může kvést kdykoliv během roku, v období od listopadu do března vytváří zpravidla méně květů.\n\nPro pěstování afrických fialek je třeba dodržovat vhodnou zálivku, složení substrátu pro mladé a dospělé rostliny, světelné i teplotní podmínky a vhodné hnojení.\n\nSvětlo je velmi důležitým činitelem pro život rostliny. Africké fialky v přírodě rostou na okrajích lesů a pasek, proto vyžadují jasné rozptýlené světlo. Většinou se pěstují na okenních parapetech, které jsou po část dne ozařované slunečními paprsky. Je však třeba chránit rostliny před poledním úpalem.\n\nNěkteré druhy se před přímým žárem chrání uzavíráním růžice listů. Listy mohou žloutnout a ztrácet přirozený lesk. Často také dochází k deformacím listových čepelí a květů. Při nedostatku světla rostlina přestává kvést nebo kvete jen zřídka.\n\nVe volné přírodě rostou fialky v rozmezí 15 až 27 °C. Klesne-li teplota pod 15 °C na delší dobu, listy se začnou kroutit dolů, květy budou deformované a bez výrazného zbarvení. Teplota v rozmezí 20–25 °C je pro pěstování fialek nejvýhodnější. Pro založení květů jsou optimální teploty 20 až 22 °C ve dne a 18 až 20 °C v noci. Rostlina špatně snáší náhlé změny teploty a průvan. Sníží-li se teplota pod 10 °C, rostlina začne hynout nebo přestane růst.\n\nAfrické fialky se vyskytují ve vlhkých tropických lesích ve skalních štěrbinách či převisech. Většinou rostou na kamenitém nebo hlinitém podkladu. Hybridní fialky se nejčastěji pěstují ve speciálně sestavených směsích, substrát musí být lehký a provzdušněný. V silně kyselých půdách rostlinám vadnou poupata a žloutnou listy. Ideální jsou substráty kyselé (pH 5,5) až neutrální (pH 7).\n\nVlhký vzduch je velmi důležitý faktor pro kvetení fialek. V teplém a suchém vzduchu rostliny příliš neprospívají. Pokud se fialky nacházejí v prostorech s nízkou vlhkostí vzduchu, je třeba tuto vlhkost zvýšit, a to buď rozmístěním několika lahví s vodou mezi rostliny (odpařováním vody z lahví se zvýší vlhkost) nebo zvlhčovat vzduch rosením (rosení navíc fialkám smývá nečistoty z listů).\nAfrické fialky snášejí mnohem lépe sucho než nadbytek vody. Časté zalévání a přemokřování vede k uhnití rostliny. Zemina se však nesmí nechat ani přeschnout. Rostlina se zalévá jednou až dvakrát týdně a zalévání je vhodnější provádět do misky. Přibližně jednou za měsíc je vhodné rostliny zalít vrchem, aby došlo k propláchnutí solí nahromaděných na povrchu zeminy. Zaléváme zásadně vodou o pokojové teplotě nebo o něco málo teplejší. Příliš studená voda může způsobit nachlazení kořenů a hnědnutí listů.\n\nNadbytek i nedostatek živin způsobují poruchy metabolismu rostliny, proto musí být výživa afrických fialek vyvážená. V období plné vegetace je třeba hnojit častěji a v období odpočinku se rostlina hnojí jen velmi málo. Základními živinami jsou draslík, dusík a fosfor. Draslík (K) reguluje vodní režim, má vliv na odolnost rostliny vůči chladu a suchu i vůči některým houbovým chorobám. Dusík (N) se do půdy dostává rozkladem organické hmoty a jeho nedostatek vede k nadměrnému vytahování listů a stonků nebo k nedostatečnému růstu a žloutnutí listů rozkladem chlorofylu. Nadbytek dusíku způsobuje nepřiměřený růst rostlin, které tak málo kvetou, jsou tmavě zelené a mohutné. Fosfor (P) plní v rostlinném těle roli přenašeče energie, při jehož nedostatku fialka přestává růst.\n\nPodobně jako ostatní rostliny i africké fialky trpí chorobami a škůdci. Není jich sice mnoho, ale při jejich větším výskytu mohou způsobit potíže. Vhodné je provádění pravidelných preventivních postřiků proti chorobám a škůdcům. Substrát pro výsevy a množení se navíc nechává sterilizovat teplem. Nové rostliny, které pocházejí z cizího prostředí, je vhodné izolovat od ostatních po dobu čtyř týdnů.\n\n\n\nZnámé druhy afrických fialek:\n\n\n"}
{"id": "215921", "url": "https://cs.wikipedia.org/wiki?curid=215921", "title": "Use Your Illusion Tour", "text": "Use Your Illusion Tour\n\nUse Your Illusion Tour bylo koncertní turné hard rockové kapely Guns N' Roses, které trvalo od 24. května 1991 do 17. července 1993. Jde nejen o nejdelší turné kapely, ale také o jedno z nejdelších turné rockové historie. Během turné bylo odehráno celkem 192 koncertů v 27 zemích. Turné bylo ovšem také zdrojem kontroverzí, především kvůli opožděným začátkům vystoupení, výtržnostem, zrušeným vystoupením a celkovému chováním kapely a především jejího zpěváka Axla Rose.\n\nUse Your Illusion Tour bylo plánováno jako propagační turné pro alba \"Use Your Illusion I\" a \"Use Your Illusion II\". Během turné se Guns N' Roses dostali na vrchol své popularity, když turné navštívilo asi 7 milionů fanoušků a alba dosáhla vysoké celosvětové prodejnosti.\n\nŽivé nahrávky z turné byly vydány jako dvě VHS a později dvě DVD záznamu koncertu z Tokia z roku 1992 pod názvy \"Use Your Illusion I\" a \"Use Your Illusion II\" a poté jako dvojalbum \"\". Záběry z turné byly použity ve videoklipech kapely, například k písni \"Estranged\". Bylo také plánováno, že záběry z turné budou použity v dokumentu \"Perfect Crime\", který měl turné popisovat, ale tento dokument nebyl nikdy vydán.\n\nUse Your Illusion Tour nebylo obrovské jen do počtu a velikosti koncertů, ale také co se týče technických aspektů a velikostí štábu, který měl asi 80 členů. Obchodní časopis \"Performance\" vyhlásil štáb turné „Štábem roku 1991“.\n\nPrvní typický setlist:\n\n\nDruhý typický setlist:\n\n\nTřetí typický setlist:\n\n\nČtvrtý typický setlist:\n\n\nPátý typický setlist:\n\n\nGuns N´ Roses\n\n\nDoprovodní členové\n\n"}
{"id": "215924", "url": "https://cs.wikipedia.org/wiki?curid=215924", "title": "Alcalá de Henares", "text": "Alcalá de Henares\n\nAlcalá de Henares je španělské město, ležící 30 kilometrů severovýchodně od Madridu. Město je na seznamu Světového dědictví UNESCO od roku 1998, je známo svou univerzitou, na které studovali například Tirso de Molina nebo Francisco de Quevedo, a jako rodiště spisovatele Miguela de Cervantese. Alcalá je centrem vzdělání, turismu, obchodu a lehkého průmyslu.\n\n\n\n"}
{"id": "215927", "url": "https://cs.wikipedia.org/wiki?curid=215927", "title": "Ultrix", "text": "Ultrix\n\nUltrix (korektně psáno verzálkami – ULTRIX) byla značka unixových systémů společnosti Digital Equipment Corporation (DEC). Přestože \"ultrix\" je latinský pojem pro mstitele, jméno bylo vybráno výhradně pro svou zvukovou podobu.\n\nPočáteční vývoj Unixu probíhal na systémových platformách PDP 7 a PDP 11 (Programable Data Processor) společnosti DEC. Tyto počítače a integrovaný systém VAX byly v této době velice populární unixovou platformou. První verze UNIX/32V pro VAX byla dokončena v roce 1978, přičemž VAX byl prodáván od roku 1977. Ovšem před plnou integrací UNIXu na platformy DEC dlouho dodával počítače se svým vlastním operačním systémem VMS.\n\nO prosazení UNIXu se postarala vývojářská skupina (UEG) pod hlavičkou firmy DEC, jejímiž členy byli Bill Munson, Jerry Brennerand a Fred Canter, všichni z předního servisu pro zákazníky DEC, Bill Shannon z Case Western University a Armando Stettner ze společnosti Bell Labs. Později tento kolektiv rozšířili Joel Magid, Bill Doll a Jim Barelay, kteří přišli z marketingových a produktových oddělení DEC. Pod vedením Freda Cantera vytvořili V7M, upravené 7. vydání UNIXu.\n\nZ počátku pracovali Bill Shannon a Stettner na nízkoúrovňovém CPU a s ovladači podporovanými UNIX/32V. Avšak velice rychle se jejich pozornost zaměřila na úzkou spolupráci s 4BSD Kalifornské univerzity v Berkeley. Na pomoc v závěrečné fázi vývoje přichází z Berkeley do New Hampshire Bill Joy, který zde začal spolupracovat s Bill Shannonem a Stettnerem, jejichž snaha byla podporována skupinou UEG. Zkoušky správné konfigurační kompatibility probíhaly v laboratořích DEC. Mezitím se těmto třem pracovníkům podařilo dokončit testovací verzi UNIXu 4.5BSD na systém VAX, kterou hojně užívali vývojáři skupiny VMS. Po dokončení produktu 4.1BSD odešel Bill Joy pracovat do Sun Microsystems. Později jej následoval i Bill Shannon. Armando Stettner zůstal u DEC a počal koncepci a vývoj projektu Ultrix.\n\nMimo jiné UEG udržovalo počítač decvax, který byl využíván jako jeden z centrálních uzlů UUCP v síti Usenet. Jako první v reálném čase spojil emailem a zprávami v síti východní pobřeží, Duke University (Duke), a západní pobřeží USA, Kalifornská Univerzita v Berkeley (ucbvax). S rozvojem systému komprese dat byl decvax propojen do Evropy (Vrije Universiteit, Amsterdam) a do Austrálie (University of Melbourne), kdy spolu strany komunikovaly minimálně dvakrát denně.\n\nArmando Stettner s Billem Dollem po tomto rozvoji uvažují o takovém Unixovém systému pro VAX, který by byl přístupný širšímu spektru zákazníků. Následný návrh podal Bill Munson, který jej představil Kenu Olsenovi, jenž zaregistroval licenční značku UNIXu. Tím započala práce na systému Ultrix.\n\nPrvní verze operačního systéu Ultrix, Ultrix-32, byl vypuštěn v roce 1984. Byl založen na 4.2BSD s některými prvky systému SYSTEM V. Díky fungování decvax v síti, obsahuje již několik modifikací a skriptů pro Usenet a další protokoly DEC, jedním z nich je protokol LAT. Ultrix-32 nepodporoval Vaxclustering. Brzy potom DEC nabízí produkt založený na V7M. Největší význam byl přikládán vývojové práci na úpravě systémů na flexibilní a konfigurovatelný systém. Po skončení prvních betatestů Ultrixu přichází na západní pobřeží Steve Bourne, který zde začíná pracovat po boku Armanda Stettnera na první pracovní stanici RISC, stanici MIPS 3100 a později i na Open Software Foundation. \n\nJako součást závazků vůči OSF DEC nahradila Ultrix novým systémem OSF/1 pro platformu Alpha, čímž ukončila vývoj UNIXu pro platformy MIPS a VAX. OSF/1 byl připraven pro MIPS v roce 1991, ale nebyl dosud považován za hotový produkt. OSF/1 měl jádro na bázi Mach s mnoho prvky, které pocházejí z Ultrixu. Zde začala opětovně působit UEG na vývoji nového OSF/1 založeného na digitálním UNIXu, který by měl být adekvátním a odpovídajícím způsobem fungovat ve spolupráci s hardwarem DEC.\n\nPoslední významnější verzí Ultrixu byla verze 4.5 v roce 1995, který byl podporovaný všemi stanicemi VAX. Obsahoval zároveň i záplaty Y2K.\n\n"}
{"id": "215928", "url": "https://cs.wikipedia.org/wiki?curid=215928", "title": "Jan Zahradil", "text": "Jan Zahradil\n\nJan Zahradil (* 20. března 1963 Praha) je český politik, po sametové revoluci byl krátce československým poslancem Sněmovny lidu Federálního shromáždění. V letech 1998 až 2004 byl poslancem Poslanecké sněmovny PČR. Od roku 2004 je poslancem Evropského parlamentu. Pro léta 2002 až 2004 a opět 2014 až 2016 byl zvolen prvním místopředsedou ODS. V roce 2011 se stal předsedou frakce Aliance evropských konzervativců a reformistů v Evropském parlamentu a zastával tuto funkci do konce toho roku, k roku 2014 je prvním místopředsedou této frakce.\n\nVystudoval Gymnázium Jana Keplera a Vysokou školu chemicko-technologickou v Praze (obor technologie vody a životního prostředí). Pak pracoval jako výzkumný pracovník ve vodohospodářství.\n\nJan Zahradil žije v Praze.\n\nVe volbách roku 1992 byl zvolen za ODS, respektive za koalici ODS-KDS, do Sněmovny lidu (volební obvod Praha). Ve Federálním shromáždění setrval do zániku Československa v prosinci 1992. Byl poradcem předsedy české vlády Václava Klause pro zahraničně-politické otázky a poté vedoucím oddělení evropské integrace na Úřadu vlády České republiky.\n\nOd konce 90. let patřil mezi hlavní představitele ODS. V této době zasedal v redakční radě týdeníku \"Mezi námi\", který byl stranickým bulletinem. V pořadí 12. kongres ODS v roce 2001 ho zvolil místopředsedou ODS. Na 13. kongresu ODS koncem roku 2002 se pokoušel o získání postu předsedy strany poté, co z předsednické funkce odešel Václav Klaus. Jeho kandidatura nebyla úspěšná a předsedou byl zvolen Mirek Topolánek. Zahradil se ovšem stal prvním místopředsedou. Tuto funkci zastával do roku 2004. V období let 1998–2006 zastával také post stínového ministra zahraničních věcí ODS.\n\nVe volbách v roce 1998 byl zvolen do Poslanecké sněmovny Parlamentu České republiky za ODS. Byl místopředsedou zahraničního výboru. Poslanecký mandát obhájil ve volbách roku 2002. V dolní komoře českého parlamentu setrval do roku 2004.\n\nNa 24. kongresu ODS 18. ledna 2014 byl znovu po 10 letech zvolen 1. místopředsedou ODS, když získal 294 hlasů delegátů a porazil Jiřího Pospíšila. Funkci zastával do ledna 2016, kdy jej nahradila Alexandra Udženija.\n\nV červnu 2019 v souvislosti se snahou zahájit výstavbu mariánského sloupu na Staroměstském náměstí v Praze otevřeně vyzval pražského primátora, aby radní v duchu dřívějšího usnesení zpětně odejmuli souhlas města s realizací stavby v době, kdy již bylo v právní moci územní rozhodnutí o jejím umístění.\n\nV roce 2002 ho Poslanecká sněmovna zvolila zástupcem České republiky v Konventu o budoucnosti Evropy, který připravoval evropskou ústavu. Byl také předsedou stálé české parlamentní delegace při Evropském parlamentu a od roku 2003 předsedou parlamentní delegace pozorovatelů v Evropském parlamentu.\nVe volbách roku 2004 byl jako lídr kandidátky ODS zvolen poslancem Evropského parlamentu, kde stál v čele klubu strany a působil ve Výboru pro rozvoj, v Dočasném výboru pro politické výzvy a rozpočtové prostředky rozšířené Unie v letech 2007–2013 a jako náhradník ve Výboru pro občanské svobody, spravedlnost a vnitřní věci. Dále byl členem Delegace pro vztahy se zeměmi Mašreku a náhradníkem ve Společném parlamentním výboru EU-Turecko.\n\nVe volbách roku 2009 byl opět jako lídr kandidátky ODS zvolen poslancem Evropského parlamentu, kde byl zařazen do Výboru pro mezinárodní obchod.\n\n8. března 2011 se stal předsedou poslaneckého klubu frakce Evropští konzervativci a reformisté v Evropském parlamentu, jako první Čech, který pozici předsedy parlamentního klubu získal. Na vzniku této frakce v roce 2009 se Zahradil podílel. Předsednický post zastával do konce roku 2011. V roce 2012 se uvádí jako člen Výboru pro mezinárodní obchod a náhradník Výboru pro rozvoj a Podvýboru pro lidská práva.\n\nJe znám odmítavými názory na prohlubování politické integrace států Evropské unie a spolu s Jaroslavem Zvěřinou byl nejznámějším členem ODS, který podporoval registrované partnerství homosexuálů. Spolu se Zvěřinou je znám také tím, že příliš nehovořil na plénu v Evropském parlamentu. V průzkumu Hospodářských novin z roku 2008 dopadli, co se počtu plenárních vystoupení týká, nejhůře z českých europoslanců. V roce 2014 již podle Nadace Open Society Fund patřil k nejaktivnějším českým europoslancům.\n\nDle zprávy think-tanku Evropské hodnoty z 16. září 2013 ohledně práce všech 22 českých europoslanců, která se vztahovala na volební období od roku 2009, vyplynulo následující pořadí k jednotlivým zkoumaným indikátorům:\n\n\nVe volbách do Evropského parlamentu v roce 2014 Zahradil kandidoval jako lídr ODS a byl s osmým nejvyšším počtem preferenčních hlasů (18 892) zvolen. V předvolební kampani se výrazně vymezoval proti přijmutí eura jako české měny, či vstupu do eurozóny. Stal se místopředsedou Výboru pro mezinárodní obchod (INTA).\n\nZahradil se jako europoslanec zapojil do iniciativ, které mají kontakty s komunistickými stranami a oficiálními osobnostmi Číny a Vietnamu. Ve svých projevech se vyslovuje pozitivně o dalekosáhlém čínském projektu Nové hedvábné stezky, spojeném s osobou prezidenta Si Ťin-pchinga. Podle čínské tiskové agentury \"Xinhua News Agency\" poslal Zahradil na podzim roku 2017 Si Ťin-pchingovi zdravici k jeho zvolení generálním tajemníkem Komunistické strany Číny. Je členem \"Skupiny přátelství mezi EU a Čínou\" v Evropském parlamentu a v případě, že by současný předseda, britský poslanec Nirj Deva odešel kvůli brexitu, by ho měl Zahradil vystřídat. Zahradil sám prohlásil, že je ochoten učinit vše, co je v jeho silách, aby podpořil přátelský rozvoj vztahů mezi Čínou a EU. Skupina přátelství mezi EU a Čínou zůstává v kontaktu s čínskými a zámořskými Číňany a těší se na další výměny mezi Evropskou unií a Čínou. Zahradil není ani po volbách v roce 2019 členem oficiální meziparlamentní delegace EP pro styky s Čínou.\n\nSkupina přátelství na svém webu uvádí partnerství s několika vrcholnými orgány KS Číny, včetně Mezinárodního oddělení ÚV KS Číny a Organizačního oddělení ÚV KS Číny. Podle agentury Bloomberg měla tato skupina snazší přístup k vrcholným představitelům ČLR než oficiální delegace Evropského parlamentu pro styky s Čínou. Zahradil se také zúčastnil Čínského investičního fóra v Praze roku 2018.\n\nPodle čínských zdrojů Zahradil v roce 2017 vedl europoslance ze zemí Střední a východní Evropy na setkání s Mezinárodním oddělením ÚV KS Číny a šanghajským Shromážděním lidových zástupců. V čínských pramenech figuruje jako “předseda frakce ECR”, což svědčí o oficiálním charakteru cesty.\n\nV červenci 2016 navštívila na pozvání Jana Zahradila Evropský parlament delegace \"Svazu Vietnamců v ČR\". Tento svaz reprezentuje v Česku Vietnamskou Národní frontu, zřízenou tamní Komunistickou stranou. Její český předseda Hoàng Đình Thắng se stal roku 2009 členem Ústředního výboru vietnamské Národní fronty. V říjnu roku 2016 byl Zahradil hostem na ustavující schůzi Konfederace svazů Vietnamců v Evropě a byl zvolen předsedou komise poradců Konfederace. Vedle čínského asistenta Garyho Lina tak má i vietnamskou asistentku Lyle Dang.\n\nPro volby do Evropského parlamentu v květnu 2019 se stal lídrem kandidátky ODS. Zároveň byl hlavní tváří politické skupiny Evropští konzervativci a reformisté a tudíž i jejím kandidátem na post předsedy Evropské komise. Získal 51 381 preferenčních hlasů a obhájil mandát europoslance. Následně byl zvolen 1. místopředsedou výboru pro mezinárodní obchod.\n\n"}
{"id": "215929", "url": "https://cs.wikipedia.org/wiki?curid=215929", "title": "Jelen lyrorohý", "text": "Jelen lyrorohý\n\nJelen lyrorohý, zvaný též thamin (\"Cervus eldii\"), je ohrožený druh jelena žijící v Jihovýchodní Asii. Jedná se o poměrně velký druh, s hmotností okolo 100 kg a výškou v kohoutku 107 až 115 cm. Název \"lyrorohý\" má původ ve tvaru rohů, které tento jelen má.\n\nJelen lyrorohý je v rámci rodu \"Cervus\" zařazen do podrodu \"Rucervus\", který někteří autoři povyšují na samostatný rod, podobně je tomu i v případě pojmenování \"Panolia\" – někteří autoři jej používají jako název podrodu a jiní jako rodové jméno monotypického rodu. Molekulární analýzy však nenaznačují nepříslušnost jelena lyrorohého do rodu Cervus, a každopádně blízká příbuznost s ostatními podrody tohoto rodu je nezpochybnitelná.\n\nKromě označení \"Cervus eldii\" můžeme v literatuře najít i jiná latinská jména: \"Panolia acuticauda\" (Gray, 1843), \"Rucervus thamin\" (Thomas, 1918), \"Panolia eldi\" nebo \"Rucervus eldii\"\n\nRozeznávají se tři poddruhy jelena lyrorohého, odlišují se tvarem paroží, zbarvením a částečně i velikostí. Všechny jsou do určité míry ohroženy vyhynutím. Nominátní poddruh \"C. eldii eldii\", známý též pod domorodým názvem \"sangai\", je kriticky ohrožený a v přírodě žije jen v indickém státě Manipur, zejména na území národního parku Keibul Lamjao, tvořeném močály a unikátními plovoucími ostrovy na jezeře Loktak.\n\n\nJelen lyrorohý je středně velký jelen, jehož hmotnost se pohybuje mezi 80 až 150 kg. Délka těla je 150 až 180 cm, samotný ocas má asi jen 23 cm a výška v kohoutku je 107 až 115 cm. Vzhledem se podobá blízce příbuzné barasinze. Nechybí mu typická jelení elegance, má dlouhé štíhlé končetiny a velkou hlavu nesenou na tenkém krku. Samci jsou větší a těžší než laně a nesou paroží typického lyrovitého tvaru – až dva metry dlouhé lodyhy rostou nejprve dozadu, téměř vodorovně se hřbetem, a teprve pak se v oblouku stáčí směrem nahoru. Většina zvířat se pyšní dvanácti výsadami, ale některé kusy mohou mít výsad až 20. Největší a nejnápadnější z výsad bývá očnice.\n\nLetní srst je červenohnědá, v zimě jsou jeleni tmavěhnědí. Samci jsou obecně tmavěji zbarvení než laně a hrubší delší chlupy na krku u nich tvoří hustou hřívu.\n\nAreál jelena lyrorohého zahrnuje téměř celou Jihovýchodní Asii, sahá od jihovýchodní Indie a Myanmaru do Thajska, Laosu, Kambodže a Vietnamu a zasahuje také na Malajský poloostrov.\n\nV minulosti žili v největších počtech na území Thajska, ale byli téměř vyhubeni a dnes v Thajsku žijí jen při hranicích s Kambodžou. Životní prostředí se liší podle poddruhu. Zatímco jeleni patřící k barmskému a thajskému poddruhu žijí ve světlých lesích a na travnatých pláních, jeleni z indického Manipuru patřící k nominátnímu poddruhu (jelen manipurský) se vyskytují v blízkosti vodních toků a jezer, preferují bažiny a podmáčený terén.\n\nJelen lyrorohý žije ve stádech odděleného pohlaví, v jediném stádě může být až 50 kusů. Je aktivní převážně v noci. Pase se na trávě a bylinách, okusuje výhonky a také vodní rostliny. Říje přichází v listopadu a prosinci (podle jiných údajů v únoru a v březnu), kdy samci přicházejí za samicemi, shromažďují je do harémů a bojují mezi sebou o právo se pářit. Březost trvá 220 až 240 dní, zpravidla se rodí jediné mládě. Kolouch má skvrnitou srst, kresba ale věkem bledne. Laň jej vodí sedm měsíců, pohlavní dospělost přichází v 18 měsících. V přírodě žijí průměrně 10 let.\n\nDalší přežití jelena lyrorohého je v ohrožení kvůli nadměrnému lovu a ničení jeho přirozeného prostředí.\n\nNominátní poddruh \"C. eldii eldii\" není v evropských zoo zastoupen. Pouze jedna francouzská zoo chová siamský poddruh. Barmský poddruh, tedy jelena barmského, je sice k vidění nejčastěji, přesto je chován jen ve 13 zoo Evropy, včetně Zoo Praha, která je v současnosti jedinou českou zoo s tímto jelenem. Historicky se však vyskytl v Zoo Brno, Zoo Ostrava a Zooparku Vyškov.\n\nPočátek chovu tohoto druhu v Zoo Praha je datován do roku 1985, kdy přišly dva páry z německé Zoo Lipsko. Jelikož jedna ze samic přišla březí, první mládě přišlo na svět již na podzim 1985. Chov byl dlouhodobě velmi úspěšný. Do roku 2003 se narodilo 84 mláďat. Do reprodukce se zapojilo osm chovných samců, přičemž právě v roce 2003 uhynul poslední z této řady. V průběhu pěti let jeho pražského působení (pocházel ze švýcarského Curychu) přišlo na svět 28 mláďat. Další samec přišel v roce 2005, ale krátce na to uhynul. Také samec přivezený v roce 2007 uhynul na vážné onemocnění. Později se však podařilo získat perspektivního samce, který zplodil další mláďata. Roku 2016 přišla na svět dvojčata, což lze považovat za raritu. Na konci roku 2017 chovala Zoo Praha 19 kusů jelena barmského, z toho devět samců a deset samic. V průběhu roku 2017 se narodilo a bylo úspěšně odchováno osm mláďat (šest samců a dvě samice). Od počátku chovu se tak do té doby narodilo již přes 120 mláďat. V průběhu roku 2018 bylo odchováno sedm mláďat. Na konci daného roku zoo chovala 19 jedinců (6 samců a 13 samic). V říjnu 2019 se narodil samec. \n\nTito jeleni žijí v horní části zoo.\n\n"}
{"id": "215935", "url": "https://cs.wikipedia.org/wiki?curid=215935", "title": "Hanka Krawcec", "text": "Hanka Krawcec\n\nHanka Krawcec (13. března 1901, Drážďany, Německé císařství – 19. října 1990, Filipov (Jiříkov), Československo) byla lužickosrbská výtvarnice – grafička a malířka.\n\nNarodila se v Drážďanech jako dcera lužickosrbského skladatele Bjarnata Krawce. Grafické vzdělání získala v Drážďanech a v Praze na Umělecko-průmyslové škole u Františka Kysely. Po návratu do Německa (1928) pracovala do konce 2. svět. války v reklamním ateliéru v Berlíně a po válce v Budyšíně v lužickosrbské organizaci Domowina. V roce 1947 přesídlila za otcem do Varnsdorfu a zůstala zde až do roku 1986. Zemřela v domově důchodců ve Filipově.\n\nAutorka grafických listů, ilustrací, užité grafiky (plakáty, diplomy, exlibris, loga), maleb (kvaš, tempery, malba na skle) a návrhů loutek. Za nejvýznamnější je považován grafický cyklus \"Člověk by člověku světlem měl být\" (1961–1975).\n\nJejí dílo je zastoupeno ve sbírkách Národní galerie v Praze, Národního muzea ad. Značná část jejího díla je uložena ve varnsdorfské pobočce Oblastního muzea Děčín a v Lužickosrbském muzeu v Budyšíně (Serbski muzej, Budyšin). Je považována za první profesionální lužickosrbskou výtvarnici.\n\n"}
{"id": "215963", "url": "https://cs.wikipedia.org/wiki?curid=215963", "title": "Korpiklaani", "text": "Korpiklaani\n\nKorpiklaani (finsky \"divoký klan\") je finská folk metalová skupina z Lahti založená v roce 1993 pod jménem Shaman. Zakladatelem kapely byl zpěvák a kytarista Jonne Järvelä. Do roku 2003 hrála kapela písně se sámskými texty, zatímco od této doby (kdy byl název změněn na „Korpiklaani“ pro odlišení od brazilské kapely Shaaman) jsou texty psány anglicky a finsky. Hlavními tématy písní jsou finská a laponská příroda, mýty Finů a Sámů a pro Finsko typický alkohol. Především v éře Shaman, ale i nyní užívá občas Järvelä jako jeden ze stylů zpěvu také sámský joik.\n\njako host: Virva Holtiton (vl. jm. Juha Jyrkäs) - zpěv, kantele a texty\n\nV éře Shaman se v kapele vystřídali Toni Näykki - kytary, Juha Takkunen - kytary, Janne G'thaur - baskytara, Nalle Österman - bicí, Hosse Latvala - bicí, Weera Muhli - klávesy, Tero Piirainen - kytary, klávesy, vokály, Ilkka Kilpeläinen - baskytara, vokály a Juke Eräkangas - bicí, klávesy, vokály.\n\nShaman\n\nKorpiklaani\n\n\n"}
{"id": "215965", "url": "https://cs.wikipedia.org/wiki?curid=215965", "title": "Mototechna", "text": "Mototechna\n\nMototechna působila od začátku 50. let 20. století jako československý státní podnik (celý název \"Mototechna, národní podnik\"), který se zabýval především maloobchodním prodejem osobních automobilů, motocyklů a prodejem a distribucí náhradních dílů. V roce 1992 došlo k privatizaci Mototechny a slovo Mototechna se objevilo v názvech mnoha soukromých firem. V roce 2012 značku Mototechna převzala společnost Mototechna Group a.s., která se zabývá prodejem nových i ojetých vozidel, nabídkou služeb autoservisu a prodejem autodoplňků.\n\nSpolečnost Národní podnik Mototechna byla založena po komunistickém převratu v roce 1949 a do své nabídky hned uvedla vozy Tatra 57B, Tatra 87, Škoda 1101 Tudor, Aero Minor.\n\nPokud měli protekci, v 50. letech si zájemci o vůz mohli v Mototechně zakoupit Škodu 1101, Škodu 1200, Škodu Spartak a Škodu 445, ale také Tatru 600 Tatraplan, GAZ M20 Pobědu, Moskviče 407 nebo Simcu 1300, Wartburg 311/312 či Trabant.\n\nAčkoliv poptávka po vozech v Československu převyšovala nabídku, Mototechna měla již v 60. letech jednu z nejširších nabídek vozů ve východní Evropě. V 60. letech dorazily do nabídky Mototechny nové modely automobilky Škoda – Octavia, Octavia Super a první Felicia. Vedle těchto vozů se v prodejnách Mototechny objevily také Škoda 1000 MB, Škoda 1000MBX, Škoda 1202, Škoda 100, Škoda 110L, ale i modely automobilek Simca, Volha, Moskvič, Trabant nebo Renault a Ford.\n\nV 70. a 80. letech se v pobočkách Mototechny se již více rozšířily nabídky vozů zahraniční výroby. K dostání tak byly například vozy značky Fiat (125 P, 126 P, 127, 128, 500 F, 850), Renault (6 TL, 15 TL, 16), Ford (Cortina 1300), Toyota (Corona 1500 L) či Saab (96). I nadále však s počtem modelů v nabídce vedla automobilka Škoda s vozy 105,120, 110 R, 120 LS, 120 S, 105 S, 105 L, 110 R, 120 GLS, 120 L, 120 LS, 120 S a od roku 1988 také nově Favorit. K dostání byly ovšem i vozy značek Trabant, Wartburg, Lada, Moskvič nebo Volha.\n\nZnačka Mototechna i její pobočky v současné době procházejí modernizací. Mototechna se orientuje především na prodej zánovních vozů, zákazníkům ale nabízí také řadu příbuzných služeb, jako je financování vozů na splátky, pojištění vozů, asistenční služby nebo autorizovaný servis vozů Škoda. Značku Mototechna dnes vlastní/provozuje společnost AAA auto, marketingově je tak tato značka \"vytěžena\" ve prospěch/na úkor firmy, které část cílové skupiny nakupujících ojetých vozidel pravděpodobně nedůvěřuje, a tak se společnost rozhodla oslovit novou cílovou skupinu, která neumí dohledávat relevantní informace o vlastnické struktuře firmy, tento zájem však může být jen domněnka, která však za dané situace může být velice pravděpodobným vysvětlením.\n\nMototechna.cz- oficiální stránky Mototechny\n\niDNES.cz – článek o vozu Škoda Favorit\n\nMototechna tehdy a nyní\n\nAuto.cz- co bylo v nabídce Mototechny\n\nAutomobil Revue- jaké automobily jezdily v Československu počátkem roku 1989\n\nauto.idnes.cz\n"}
{"id": "215994", "url": "https://cs.wikipedia.org/wiki?curid=215994", "title": "A Classic Case", "text": "A Classic Case\n\nA Classic Case (1985) je orchestrální album skupiny Jethro Tull,\nprovedené v podání London Symphony Orchestra, řízeného dirigentem Davidem Palmerem. Je to jediné úplně instrumentální album skupiny.\n\n\n"}
{"id": "215995", "url": "https://cs.wikipedia.org/wiki?curid=215995", "title": "Kozí Hrádek", "text": "Kozí Hrádek\n\nKozí Hrádek je zřícenina gotického hradu asi 2,5 km východně od Sezimova Ústí v okrese Tábor. Nachází se na ostrožně na levém břehu Kozského potoka v nadmořské výšce asi 405 m. Od roku 1963 je chráněn jako kulturní památka a pro svou spojitost se životem církevního reformátora Jana Husa byl dne 30. března 1962 prohlášen za národní kulturní památku. Od roku 1991 je zřícenina v majetku města Sezimovo Ústí.\n\nPrvní zmínky o Kozím Hrádku pocházejí z roku 1377, kdy byl v držení \"Vlčka z Kozího.\" Potom jej získal \"Jan z Hardeka,\" od roku 1391 Jindřich z Hradce a od roku 1406 \"Vilém z Újezda.\"\n\nJeho synové \"Jan\" a \"Ctibor z Kozího\" na hrad pozvali kazatele a reformátora mistra Jana Husa, který zde pobýval na podzim roku 1412 a od jara 1413 do jara 1414. Jan Hus na hradě a v jeho okolí kázal, věnoval se práci na svých dílech. Dokončil zde svou významnou \"Postilu\" a sepsal například traktáty \"O svatokupectví, O církvi\" nebo spis \"O šesti bludiech.\" Z jihu Čech odešel 15. července 1414 na hrad Krakovec na Rakovnicku, odkud v říjnu odcestoval do Kostnice, kde byl za své názory 6. července 1415 upálen.\n\nV roce 1438 hrad vyhořel pravděpodobně během vojenského tažení Albrechta II. Habsburského, kdy mělo vojsko při obléhání Tábora ležení u nedaleké obce Měšice.\n\nV roce 1542 je v zemských deskách o majetku táborském zápis: \"Kozí hrad pustý.\" Celá staletí sloužil v širším okolí pouze jako zdroj stavebního kamene, postupně se zanášel zeminou a v terénu vznikla kamenitá homole zarostlá stromy a keři. Po roce 1886 se začalo s odkrýváním zbytků věže, zejména zásluhou historika Augusta Sedláčka, pak táborského akademického spolku \"Štítný.\" Většího pokroku při odkrývání zbytků hradu však bylo dosaženo, až kdy se v roce 1899 odkrývání trosek na plných 10 let ujal nadšený archeolog Josef Švehla (1861–1934), řídící učitel ze Sezimova Ústí. Odkryté torzo Kozího Hrádku bylo v první polovině 20. století odborně prozkoumáno a zakonzervováno a po roce 1970 proběhly další památkové úpravy. Po opravných pracích na zbytku zdiva i okolním terénu je dnes zřícenina v dobrém stavu a přístupná veřejnosti.\n\nHrad byl obklopen valem s palisádou a příkopem. Na východní straně ho navíc chránil tok potoka upravený na vodní příkop. Vlastní hrad byl dvojdílný, přičemž předhradí od hradního jádra oddělovala mohutná kamenná hradba o síle až 170 cm. Obranný příkop překonávala přístupová cesta po dřevěném mostě, který se nacházel ve výšce 9 m nad dnem příkopu. Za vjezdovou branou se rozkládalo předhradí s rozlohou 23 × 50 m, jehož jižní stranu lemovala dlouhá budova s kuchyní. Naproti se nacházela studna hluboká 18,5 m a klenuté schodiště, kterým se vstupovalo do parkánu kolem jádra. Podél parkánové hradby zřejmě stály další hospodářské budovy. Do jádra se vstupovalo kulisovou branou. Hlavní obytnou budovou zde byla čtverhranná věž (donjon) přístupná původně po můstku, který ji spojoval s obvodovou hradbou. Věž dosahovala výšky dvou až tří pater a uzavírala ji střecha s pálenou keramickou krytinou. Budova v západní části jádra sloužila jako sýpka.\n\nZřícenina je přístupná po červeně značené turistické trase ze Sezimova Ústí k rybníku \"Jezero\" nebo po cyklotrase č. 1026. Ke hradu také vede odbočka ze silnice III/4093 z Tábora do Turovce.\n\n\n"}
{"id": "215997", "url": "https://cs.wikipedia.org/wiki?curid=215997", "title": "System 7", "text": "System 7\n\nSystem 7 (kódové jméno Big Bang - Velký třesk, někdy nazývaný Mac OS 7) je jednou z verzí Mac OS, operačního systému počítače Macintosh, uvedeného 13. května 1991. Zdaleka překonával System 6 a byl nejpoužívanějším operačním systémem na počítačích Macintosh až do roku 1997, kdy byl vydán Mac OS 8. System 7 obsahoval funkce jako souběžné zpracování úloh, virtuální paměť, sdílení souborů, zlepšené uživatelské rozhraní, QuickTime a QuickDraw 3D. Je stále ještě používán malým počtem uživatelů, kteří vlastní dnes již spíše archaický hardware té doby.\n\nPojmenování „System 7“ se používá jako obecný název ke všem verzím 7.x operačního systému Mac OS. Po vydání verze 7.6 v roce 1997 Apple oficiálně přejmenoval operační systém na Mac OS. System 7 byl navržen pro procesor Motorola 68k, ale po přechodu firmy Apple na procesory PowerPC byl upraven pro ně.\n\nV porovnání se System Software 6, System 7 nabídnul:\n\nSystem 7 byl první verzí Mac OS, která se musela instalovat z více disket, neboť instalátor byl větší než jedna 1,44 MB disketa. Byl to také první operační systém od Apple, který byl distribuován na CD. CD neobsahovalo žádný další software, ale k počítačům Macintosh byly často přibalovány aplikace jako HyperCard, ClarisWorks (textový editor), Power Pete, Mac-Chess (šachy) apod. Počítače PowerPC obsahovaly i grafický kalkulátor, některé modely i emulátor FPU. System 7 také obsahoval aplikace využívající síťový protokol AppleTalk.\n\n\n"}
{"id": "216013", "url": "https://cs.wikipedia.org/wiki?curid=216013", "title": "Seznam měst v Mali", "text": "Seznam měst v Mali\n\nToto je seznam měst v Mali.\n\nZdaleka největší aglomerací v Mali je Bamako, kde 1. ledna 2005 žilo 1 621 351 obyvatel, což představuje asi 15 % obyvatelstva celé země.\n\nV následující tabulce jsou uvedena města nad 3 000 obyvatel, výsledky sčítání obyvatelstva z 1. dubna 1987 a 17. dubna 1998, odhady počtu obyvatel k 1. lednu 2005 a správní jednotky (oblasti), do nichž města náleží. Bamako představuje samostatný distrikt a nepatří do žádné oblasti. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "216020", "url": "https://cs.wikipedia.org/wiki?curid=216020", "title": "Toxoplazmóza", "text": "Toxoplazmóza\n\nToxoplazmóza je parazitární onemocnění člověka a zvířat, které způsobuje prvok \"Toxoplasma gondii\". Infekce probíhá u zdravých lidí bez klinických příznaků nebo jen s mírnými příznaky (uzlinová forma). Infekce je však nebezpečná pro plody matek v prvním a druhém trimestru gravidity (kongenitální toxoplasmóza) a pro imunodeficientní pacienty (HIV pacienti, po transplantaci nebo ozáření).\n\nPůvodce onemocnění \"T. gondii\" se řadí mezi fakultativně heteroxenní (podmíněně vícehostitelské) kokcidie. Prvok napadá všechny buňky kromě červených krvinek a má výraznou afinitu k nervové tkáni.\n\nČlověk se může nakazit nejčastěji perorálně (ústy), a to pozřením vysporulovaných oocyst (pocházejích z trusu koček) nebo tkáňových cyst (z masa infikovaných zvířat). Vylučování oocyst \"T. gondii\" ve výkalech bylo prokázáno u všech kočkovitých šelem. K vylučování oocyst dochází většinou při primární infekci mladých koček ve věku 3–8 měsíců. Mladá kočka vylučuje oocysty výkaly pouze po dobu 1–3 týdnů, ale za tuto dobu může vyloučit až 150 miliónů oocyst. Opakované vylučování oocyst během dalšího života kočky je zcela výjimečné a intenzita je nízká. Zdrojem oocyst v prostředí je trus koček a půda kontaminovaná oocystami. Oocysty se mohou dostat z půdy i do vody, ovšem voda je zanedbatelný zdroj.\n\nJako pravděpodobný zdroj oocyst pro člověka je uváděno nemyté ovoce a zelenina kontaminované oocystami z půdy. Dalším hlavním zdrojem infekce je tepelně neupravené maso infikovaných zvířat obsahujicí tkáňové cysty \"T. gondii\" – nejčastěji maso vepřové, skopové a kozí. Dále mohou být tkáňové cysty obsaženy v mase domácích králíků, holubů, extenzivně chované drůbeže, prasete divokého a další zvěřiny. Výskyt cyst v mase hovězím, koňském či komerčně chované drůbeže je minimální.\nTkáňové cysty byly pozorovány i u mořských savců (mořská vydra, tuleň a delfín). Přítomnost oocyst v pobřežních mořských vodách byla prokázána v mořských měkkýších. Bylo také potvrzeno, že oocysty jsou v mořské vodě schopné sporulace a jsou tudíž infekční pro mořské savce. Například ústřice vychytávají oocysty \"T. gondii\" z mořské vody a jsou tak zdrojem toxoplazmózy pro mořské savce a potenciálně i pro člověka.\n\nV případě kongenitální toxoplazmózy dochází k přenosu tachyzoitů \"T. gondii\" z krve matky na plod. K tomuto přenosu tachyzoitů dojde pouze v případě akutní primoinfekce u žen během prvních dvou trimestrů gravidity. U žen s prodělanou toxoplazmózou ještě před otěhotněním a nebo u žen akutně infikovaných v třetím trimestru gravidity k přenosu na plod nedochází. Krom lidí je transplacentární přenos na plod s možností abortů popsán u ovcí a koz.\n\nJako extrémně vzácný nicméně možný byl popsán přenos tachyzoitů \"T. gondii\" transplantací orgánů či darováním krve od pacientů s akutní infekcí. Vzácný je i přenos parazita nepasterizovaným kozím mlékem.\n\nPo perorální infekci pronikají sporozoiti (z oocyst) a bradyzoiti (z tkáňových cyst) do střevní sliznice, zde se mění v tachyzoity, intenzivně se množí a pronikají do ostatních tkání, kde mohou způsobit zánět. Většina zdravých jedinců (80 %–90 %) překoná toto stadium asymptomaticky nebo jen s mírnými příznaky (mírné chřipkové příznaky) a infekce přejde do latentní formy. Tachyzoiti mizí z krve a přeměňují se v bradyzoity. Jejich skupiny (tkáňové cysty) jsou lokalizované nejčastěji v nervové tkáni (v mozku) a přežívají zde několik měsíců až celý život hostitele.\n\nNěkteří autoři uvádějí souvislost mezi latentní toxoplasmózou a působením \"T. gondii\" na nervový systém člověka. Ve všech případech jde o nepřímé důkazy a většina těchto výsledků pochází ze studií provedených týmem Jaroslava Flegra. Například jde o:\n\nJiné studie však souvislost s rizikem dopravní nehody, schizofrenií, násilným i nenásilným trestním chováním, sebevražedných pokusů, sníženým reakčním časem či krátkodobou pamětí a dalšími symptomy s toxoplazmozou neprokázaly, a to při longitudinálním výzkumu, na který se nevztahují níže uvedené výhrady. Výsledky dalších studií pak byly negativní z větší části.\n\nPodle Jaroslava Flegra ve většině současných studií (2013), ve kterých byly nalezeny pozitivní korelace mezi \"T. gondii\" a určitými rysy chování nebo neurologickými poruchami, byly pozitivní testy na \"T. gondii\" prováděny na počátku zkoumaného onemocnění nebo pokud subjekt měl již hledaný rys. To znamená, že často není jasné, zda infekce parazitem zvyšuje pravděpodobnost výskytu hledaného znaku nebo poruchy, nebo zda nějaký znak nebo porucha zvyšuje pravděpodobnost nákazy parazitem. Skupiny jedinců s určitými behaviorálními znaky nebo neurologickými poruchami mohou sdílet určité tendence v chování, které zvyšují pravděpodobnost expozice a infekce \"T. gondii\"; v důsledku toho je obtížné potvrdit příčinné vztahy mezi \"T. gondii\" a neurologickou poruchou nebo znaky chování. Existují nicméně studie bez pozitivních výsledků, které byly prováděny na náhodném, místně reprezentativním vzorku respondentů v rámci longitudinálního výzkumu, na které se tedy výše uvedená kritika nevztahuje.\n\nU pacientů s oslabeným imunitním systémem (HIV, pacienti po ozáření, některá nádorová onemocnění, pacienti po transplantaci orgánů) může toxoplazmóza mít závažnější průběh. U HIV pozitivních jedinců je \"T. gondii\" hlavním infekčním původcem zánětu mozku a míchy s často fatálním průběhem.\n\nV případě vrozené infekce plodů může dojít k potratům, zvýšené úmrtnosti, slepotě, hydrocephalu či dalším vývojovým vadám novorozenců. Nicméně pouze v polovině případů akutní primoinfekce u žen v prvním a druhém trimestru dochází k přenosu \"T. gondii\" na plod. Proto ani primoinfekce u těhotných žen v raném stadiu gravidity nemusí mít nutně negativní dopad na plod.\n\nKe kongenitální formě může u lidí dojít jen v případě nákazy akutní infekce matky v období těhotenství. Vrozená toxoplazmóza má velký význam, jelikož může způsobit velké poškození plodu. Jestli byla žena infikována již před tím, než otěhotněla, k přenosu nemoci na plod nedochází. Ale pokud se žena nakazila během období těhotenství, tak ve 40 % případů se narodí dítě kongenitálně infikované. Pokud se žena nakazila v čase otěhotnění je riziko nákazy menší než 5 % a ve 13. týdnu to je 15 %, při infekci ve 26. týdnu těhotenství hrozí kongenitální toxoplazmóza u 44 % nakažených a ve 36. týdnu je riziko až 71 %. Z toho vyplývá, že rozsah postižení plodu závisí na tom, v jaké době gravidity se osoba nakazila. Ženy, které byly toxoplazmózou nakaženy v minulosti, jsou chráněny proti znovu nakažení přítomnými paměťovými buňkami.\n\nŽeny nakažené v prvním trimestru těhotenství mají riziko přenosu nejmenší, avšak pokud k němu dojde, je postižení plodu nejtěžší a nejčastěji, bohužel končí potratem. Pokud se těhotná žena nakazí ve druhém trimestru, plod už chrání placenta, obaly a plodová voda. Jestliže se infekce projeví, následky bývají rozmanité. Může se stát, že dojde k hypotrofii plodu (porodní hmotnost dítěte je nižší než 2800 gramů) nebo k předčasnému porodu a u novorozence se může projevit široká škála symptomů, jako je například mentální a psychomotorická retardace, epilepsie, anémie a mnoho dalších.\n\nNejvětší pravděpodobnost, že se plod nakazí nemocí, je ve třetím trimestru, ale následky jsou většinou nejmírnější. Pokud však pacient, který je nakažen kongenitálně, není včas diagnostikován a léčen, může se mu za několik let od narození rozvinout zánět cévnatky a sítnice oka či náznaky psychomotorické retardace (mentální a tělesné postižení). Tato retardace se v současnosti nemůže terapeuticky léčit, tudíž je terapeuticky neovlivnitelná.\n\nV globálním měřítku se může počet lidé pozitivních na \"Toxoplasmu\" v jednotlivých zemích pohybovat od méně než 10 % do 90 % populace.\n\nMonitoring toxoplazmózy u těhotných žen a kongenitální toxoplamózy se výrazně liší v rámci zemí Evropské Unie. Pouze v 18 zemích Evropy, např. v Německu, Francii, Slovensku, Rakousku... se provádí povinné vyšetření na toxoplazmózu u těhotných žen. Ve Velké Británii a Španělsku je vyšetření dobrovolné. V České republice není vyšetření zařazeno mezi povinná. V Belgii, Dánsku, Řecku, Itálii, Holandsku, Portugalsku, Švédsku, Norsku a Švýcarsku se toxoplazmóza u těhotných nesleduje vůbec. Pouze Česko, Slovensko a Francie mají zaveden celonárodní systém hlášení kongenitální toxoplazmózy. Mezi lety 2007–2015 se celkový počet výskytu kongenitální toxoplazmózy v EU pohyboval mezi 21 až 288 případy za rok. Z toho na Českou republiku připadají pouze 1–2 případy vrozené toxoplazmózy ročně.\n\n\n"}
{"id": "216024", "url": "https://cs.wikipedia.org/wiki?curid=216024", "title": "Transglobal Underground", "text": "Transglobal Underground\n\nTransglobal Underground (zkracováno na TGU) je hudební skupina, původem z Londýna, která se specializuje na spojování západních, orientálních a afrických hudebních stylů (označováno jako \"world fusion\" nebo \"ethno-techno\"). Na jejich prvních albech spolupracovala Natacha Atlas jako zpěvačka a jejich singl \"Temple Head\" byl použit v reklamní kampani fy Coca-Cola při příležitosti Olympijských her roku 1996.\n\nZvýrazněny jsou vrchní pozice v oficiálním britském žebříčku alb.\n\n\n"}
{"id": "216030", "url": "https://cs.wikipedia.org/wiki?curid=216030", "title": "Josef Švehla", "text": "Josef Švehla\n\nJosef Švehla (15. května 1861, Stará Huť u Berouna – 10. května 1934, Sezimovo Ústí) byl český pedagog, regionální archeolog a spisovatel.\n\nNarodil se v rodině mistra v huti, po absolvování Učitelského ústavu v Soběslavi (1879) působil krátce jako učitel obecných škol ve Slaném, Malšicích, Chýnově a od roku 1885 pak v Sezimově Ústí (tehdy se ještě obec jmenovala Starý Tábor).\n\nKromě své učitelské práce se po roce 1894 věnoval – ovlivněn táborským historikem profesorem Martinem Kolářem - středověké a pravěké archeologii a jeho výzkumy mohyl a dvou míst spojených s husitskou minulostí – Sezimovo Ústí a Kozí Hrádek – mu přinesly značnou proslulost. Právě jeho zásluhou a vlastní obětavou a těžkou prací bylo v roce 1899 pokračováno v odkrývání Kozího Hrádku (od r. 1899), v obci vzniklo místní muzeum (r.1929) a svojí autoritou a úsilím se zasloužil o přeměnu názvu obce ze „Starý Tábor“ na Sezimovo Ústí. Také se podílel na vykopávkách a výzkumu na vrchu „Tábor“ – Burkovák poblíž Bechyně.\n\nBohatý byl také jeho veřejný a spolkový život : stál u založení (r. 1922) a byl prvním předsedou \"Společnosti pro zachování husitských památek\" a u vzniku odborného \"Jihočeského sborníku historického“, který pak v Táboře vycházel až do padesátých let; byl předsedou učitelské jednoty Komenský v Táboře, předsedou kulturního odboru a posléze i náměstkem starosty Zemského ústředního spolku jednot učitelských v Čechách a zástupcem učitelstva v okresní školní radě.\n\nSouvisející články:\n\nZ díla:\n\n"}
{"id": "216032", "url": "https://cs.wikipedia.org/wiki?curid=216032", "title": "Sopečné jezero", "text": "Sopečné jezero\n\nSopečné jezero je druh jezera, které vzniklo v důsledku sopečné činnosti. Obvykle má kulatý tvar, menší rozlohu a je poměrně hluboké. Napájené je atmosférickými srážkami. Pokud je pod jezerem stále aktivní vulkanismus, může být teplota vody v jezeře vyšší než je pro danou oblast typické. V jiných případech může být voda v jezeře nasycena sopečnými plyny či v extrémním případě se místo vody mohou objevovat slabé nebo silné kyseliny a jezero tak může být tvořeno například slabě koncentrovanou kyselinou sírovou. Studium chemického složení vody jezera dává jednu z možností, jak mohou vulkanologové získat informace o magmatu v podloží či o případné nadcházející sopečné erupci.\n\nNěkterá sopečná jezera jsou schopna zadržovat na svém dně sopečné plyny, které tak nemohou unikat pozvolna do okolí. Při náhlé změně hydrostatického tlaku (například vlivem deště) se pak plyn může náhle uvolnit a expandovat do okolí. Některé ze sopečných plynů mohou být pro člověka jedovaté a mohou tak způsobit katastrofu, jako se tomu stalo například v roce 1986 na jezeře Nyos v Kamerunu. V případě jiných jezer hrozí akutní nebezpečí, že v případě opětovné sopečné exploze, může dojít ke smíšení zadržované vody a úlomků hornin a vzniku ničivých laharů.\n\n\nKatalog aktivních sopek světa () uvádí, že se sopečná jezera na povrchu Země nachází na přibližně 16 % ze 714 holocénních sopek rozšířené po celém světě.\n\n\nU přibližně 40 jezer bylo zaznamenáno, že voda v jezeře mívá vyšší teplotu než je teplota okolního vzduchu a jen několik jezer na světě mívá teplotu alespoň po část roku nad ~45 až 50 °C. Bylo taktéž pozorováno, že pokud je voda v jezeře teplejší, jsou taková jezera teplotně homogenní. V případě, že je voda studená, je naopak stratifikováno.\n\nSopečná jezera jsou taktéž charakteristická různou barvou vody, která se v nich nachází. Například jezero Crater Lake v americkém Oregonu je charakteristické modrou barvou, voda v jezeře Kawah Ijen má tyrkysově zelenou barvu či voda v jezeře Oyunuma je černá. V některých případech není barva vody v čase konstantní, ale postupně se mění v závislosti na vzrůstající či klesající sopečné aktivitě.\n\n"}
{"id": "216034", "url": "https://cs.wikipedia.org/wiki?curid=216034", "title": "Vláda národního porozumění", "text": "Vláda národního porozumění\n\nVláda národního porozumění je označení první federální vlády v Československu po sametové revoluci, která měla připravit svobodné volby. Označení se používá v Česku a na Slovensku, v některých případech však může označovat všeobecně vládu, jejímž cílem je připravit všeobecné volby po svrhnutí diktatury.\n\nVláda národního porozumění v Československu byla ustanovená 10. prosince 1989. Předsedou byl Marián Čalfa. V projevu před Federálním shromážděním obeznámil občany s cíli této vlády. Kromě jiného:\nVláda byla u moci do 27. června 1990, kdy ji nahradila takzvaná Vláda národní oběti vedená rovněž Mariánem Čalfou.\n\nVe vládě národního porozumění bylo 10 členů Komunistické strany Československa (KSČ), 2 členové Československé strany socialistické (ČSS), 2 členové Československé strany lidové (ČSL) a 7 členů bez stranické příslušnosti.\n\nKromě federální vlády národního porozumění existovaly také dvě národní, v Česku (vláda Petra Pitharta) a na Slovensku vláda (vedená Milanem Čičem).\n\n\n"}
{"id": "216051", "url": "https://cs.wikipedia.org/wiki?curid=216051", "title": "Ibusuki (Kagošima)", "text": "Ibusuki (Kagošima)\n\nIbusuki (: 指宿市; \"Ibusuki-ši\") je město ležící v japonské prefektuře Kagošima.\n\nModerní město bylo založeno 1. dubna 1954.\n\nV roce 2008 mělo město 45 117 obyvatel. Jeho celková rozloha je 148,88 km².\n\nIbusuki je známé svými lázněmi s černým pískem – \"sunamuši onsen\".\n\n\n\n"}
{"id": "216059", "url": "https://cs.wikipedia.org/wiki?curid=216059", "title": "Splatter", "text": "Splatter\n\nSplatter (anglicky \"splatter\" - cákanec) je druh hororu (hororové komedie), který se zaměřuje na naturalistické, někdy až přehnané zobrazení násilí. Typické je velké množství krve. Výraz poprvé použil režisér George Romero k popisu svého filmu \"Dawn of the Dead\" (česky Úsvit mrtvých) z roku 1978. Známé jsou také až extrémní hororové komedie označované pojmem splatter režiséra Petera Jacksona, a to Bad Taste (Vesmírní kanibalové, 1987) nebo Braindead (Živí Mrtví, 1992), ve kterých se režisér přímo vyžívá v potocích krve. Dalo by se říci, že jde přímo o parodie na splattery.\n"}
{"id": "216061", "url": "https://cs.wikipedia.org/wiki?curid=216061", "title": "Soo (Kagošima)", "text": "Soo (Kagošima)\n\nSoo (: 曽於市; \"Soo-ši\") je město ležící v japonské prefektuře Kagošima.\n\nMěsto vzniklo 1. července 2005 spojením měst Ósumi, Suejoši a Takarabe.\n\nV roce 2005 mělo město 43 752 obyvatel. Jeho celková rozloha je 390,39 km².\n\n"}
{"id": "216064", "url": "https://cs.wikipedia.org/wiki?curid=216064", "title": "Oranžská řeka", "text": "Oranžská řeka\n\nOranžská řeka ( , , v české kartografické terminologii zvaná též \"Oranje\" nebo \"Orange\") je řeka v Jižní Africe. Protéká Lesothem, Jihoafrickou republikou (Svobodný stát, Severní Kapsko) a Namibií. Je 1860 km dlouhá. Povodí má rozlohu 1 036 000 km². Pojmenovaná je na počest prince Oranžského účastníkem holandské expedice Skotem R. J. Gordonem.\n\nPramení na svazích hory Mount o Surs v Dračích horách v nadmořské výšce 3160 m. U pramene se nazývá Sinku a teče směrem na západ. Protéká suchou oblastí Vysoký Veld, kde ztrácí část své vody vypařováním a prudce zmenšuje své rozměry. V období sucha v těchto místech téměř vysychá, ale v období dešťů se úroveň hladiny opět rychle zvedá. Pod ústím řeky Vaal vtéká na Kapskou planinu, kde teče v soutěsce. Protéká jižním okrajem pouště Kalahari. Zde se stává mělkou. Pod ústím řeky Chartbis vytváří peřeje a kaskády vodopádů Augrabies, na nichž během několika kilometrů klesá o 146 m. Pokračuje v soutěsce a posledních 97 km po rovině. Při ústí do Atlantského oceánu vytváří práh.\n\nHlavní přítoky jsou zprava Kaledon a Vaal. Do řeky zprava také ústí suché koryto řeky Molopo.\n\nZdroj vody je dešťový a režim povodňový. Nejvyšší vodnosti dosahuje od listopadu do března s maximem na přelomu února a března. Nejnižší úrovně dosahuje v červenci a srpnu. Průtok silně kolísá a v různých letech se značně liší. Průměrný roční průtok vody u města Prieska činí 350 m³/s. Celkové množství unášených pevných částic za rok činí 153 Mt.\n\nVodní doprava na řece není možná. V povodí řeky byly vybudovány zavlažovací systémy Vaal-Charts a na řece Rit, která je přítokem Vaalu. Od roku 1966 byla zahájena realizace projektu na využití vodních zdrojů v povodí řeky. Byly vybudovány hydrouzly Hendrik Verwoerd (1972) a Vanderkloof (u Petrusville). Byl postaven tunel dlouhý 82 km skrze hory od přehrady Hendrik Verwoerd k hornímu toku řeky Great Fish za účelem zavlažování a zlepšení zásobování vodou pro města Bloemfontein, Kimberley, Port Elisabeth. Na řece leží města Alival Nort, Prieska, Apington.\n"}
{"id": "216065", "url": "https://cs.wikipedia.org/wiki?curid=216065", "title": "Orange", "text": "Orange\n\nOrange může znamenat:\n\n\n\n"}
{"id": "216071", "url": "https://cs.wikipedia.org/wiki?curid=216071", "title": "Leknín", "text": "Leknín\n\nLeknín (\"Nymphaea\") je rod nižších dvouděložných rostlin z čeledi leknínovité (\"Nymphaeaceae\"). Jsou to vytrvalé vodní byliny s plovoucími listy a nápadnými květy, rozšířené po celém světě od tropů po mírný pás. V České republice rostou 2 druhy: leknín bílý a leknín bělostný. Lekníny se pěstují v množství kultivarů jako okrasné vodní rostliny. Některé druhy slouží též jako potravina či krmivo nebo jsou využívány v medicíně.\n\nLekníny jsou vytrvalé vodní byliny s plazivými, vystoupavými nebo vzpřímenými oddenky. Listy jsou většinou plovoucí, s primárně dlanitou žilnatinou. Postranní žilky 1. řádu jsou víceméně síťovitě pospojované. Čepel listů je celokrajná nebo na okraji zubatá, na vrcholu zaokrouhlená až špičatá, se srdčitou nebo střelovitou bází, řidčeji štítnatá. V řapících a květních stvolech jsou vyvinuta vzduchová pletiva (aerenchym). Květy jsou nejčastěji bílé, žluté, růžové nebo modré, jednotlivé, oboupohlavné, pravidelné, nápadné, na dlouhých stopkách, plovoucí nebo vynořené. Kalich je tvořen 4 zelenými, volnými lístky. Koruna je složena z 8 až mnoha lístků, které často postupně přecházejí v tyčinky. Korunní lístky jsou uspořádány ve spirále nebo v kruzích. Tyčinek je mnoho a jsou kratší než okvětní lístky. Okvětí přirůstá spolu s tyčinkami ve spirále na semeník. Gyneceum je složeno z většího počtu částečně nebo zcela srostlých plodolistů. Blizny jsou přisedlé, srostlé v miskovitý disk. Čnělky chybějí nebo jsou přeměněné ve vrcholové přívěsky semeníku. Plod je bobulovitý a za zralosti nepravidelně puká. Na vrcholu mívá zbytek bliznového terče a po obvodu jizvy po opadaných květních částech. Plod je po odkvětu zatahován spirálně se svinující květní stopkou pod hladinu, kde dozrává. Semena jsou kulovitá nebo eliptická, s vakovitým míškem. Semena se uvolňují jednotlivě a plavou na hladině.\n\nRod leknín zahrnuje asi 50 druhů. Je rozšířen po celém světě od tropů po teplejší oblasti mírného pásu. V Severní Americe se vyskytuje 7 původních druhů, v tropické Americe asi 18 druhů, v Číně 4 druhy, v Austrálii 12 až 15 druhů, na Madagaskaru 2 druhy.\n\nV květeně ČR rod leknín zastupují 2 druhy: leknín bílý (\"Nymphaea alba\") a leknín bělostný (\"N. candida\"). V Evropě rostou celkem 3 druhy, mimo našich 2 domácích druhů je to ještě leknín posvátný (\"N. lotus\"), který se však vyskytuje pouze v termálních pramenech na severozápadě Rumunska. Některé druhy leknínů zdomácněly v různých částech světa, např. africké druhy \"Nymphaea lotus\" a \"N. capensis\" v Severní i Latinské Americe nebo leknín bílý v Číně.\n\nOba druhy leknínu jsou v České republice chráněny zákonem jako kriticky ohrožené.\nV mezinárodním Červeném seznamu ohrožených druhů IUCN není žádný druh leknínu uveden jako ohrožený. Leknín \"Nymphaea thermarum\" ze Rwandy je považován za druh v přírodě vyhynulý.\n\nZa nejmenší leknín je považován druh \"Nymphaea micranta\", který dorůstá výšky pouze 5 cm. Listy leknínu \"Nymphaea baumii\" mají průměr jen 2 až 3 centimetry.\n\nKvěty leknínů jsou nápadné a vonné a jsou opylovány hmyzem, sbírajícím pyl a nektar. Mezi nejčastější opylovače náležejí brouci, mouchy a včely. Semena jsou na kratší vzdálenosti šířena vodou, na delší vzdálenost vodními ptáky, kteří vyhledávají plody jako potravu.\n\nVšechny druhy leknínů prodělávají v průběhu roku periodu klidu buď v chladném období nebo při poklesu vodní hladiny.\n\nRod leknín je dále členěn do 5 podrodů:\n\nV různých zdrojích bývá zaměňován leknín posvátný (\"Nymphaea lotus\") s nepříbuzným lotosem (\"Nelumbo\") a někdy též bývá zcela mylně označován jako lotos egyptský.\n\n\nLekníny se pěstují v tropech i v mírném pásu jako okrasné vodní rostliny. Byl vyšlechtěn bezpočet různých kultivarů, lišících se stavbou a barvou květů i dobou kvetení (druhy kvetoucí ve dne nebo v noci). Některé kultivary mají též skvrnité listy.\n\nSemena a oddenky leknínů obsahují škrob a bílkoviny. Některé druhy jsou místně využívány jako potravina i jako krmivo pro vodní ptactvo či domácí zvířata. Květ leknínu se jako důležitý symbol objevuje na množství maleb i plastik starých Mayů. Některé druhy leknínů, zejména leknín bílý (\"Nymphaea alba\"), \"N. stellata\" a \"N. rubra\", jsou využívány v tradiční indické medicíně.\n\nJako akvarijní rostliny nejsou lekníny až na výjimky vhodné a pěstují se zřídka, neboť jsou příliš rozměrné a navíc v období klidu zatahují. Druh pěstovaný pod názvem \"Nymphaea lotus\" var. \"japonicus\". vytváří při nedostatku světla pouze ponořené listy, které jsou velmi dekorativní. Podobně se pěstují i druhy \"Nymphaea maculata\" a \"N. stellata\".\n\n"}
{"id": "216072", "url": "https://cs.wikipedia.org/wiki?curid=216072", "title": "Kontroverze o šifrovací klíč AACS", "text": "Kontroverze o šifrovací klíč AACS\n\nKontroverze o šifrovací klíč AACS vznikla poté, co byl na internetu zveřejněn dešifrovací klíč, pomocí kterého lze kopírovat filmy na HD DVD a Blu-ray chráněné systémem AACS; tímto klíčem je 128bitové číslo, které se zpravidla zapisuje po jednotlivých bytech v hexadecimální podobě jako 09 F9 11 02 9D 74 E3 5B D8 41 56 C5 63 56 88 C0. Provozovatelům webových stránek, které tento klíč zveřejňovaly, rozesílaly společnost MPAA a správce použitého šifrovacího systému AACS (AACS LA) výzvy k odstranění tohoto čísla z jejich stránek, neboť podle jejich názoru zveřejňování tohoto čísla slouží k obcházení systému na ochranu autorských práv a jako takové je protizákonné.\n\nSnahy o odstranění klíče z internetu však naopak vedly k jeho rozsáhlému šíření a propagaci, což někteří označují za „digitální revoluci“ či „kyberpovstání“.\n\nDešifrovacím klíčem je běžné celé číslo; v oblasti počítačů je zvykem podobná data uvádět v šestnáctkové číselné soustavě, klíč je však samozřejmě možno zapsat v běžné desítkové soustavě jako 13 256 278 887 989 457 651 018 865 901 401 704 640.\n\nKlíč je součástí systému AACS, který se používá pro ochranu disků HD DVD a Blu-ray proti kopírování. Zveřejněný klíč je jen jednou ze součástí systému a k nelicencovanému přehrávání sám o sobě nepostačuje.\n\nKlíč „09 F9…“ je tzv. \"processing key\" („zpracovací klíč“) a jako takový umožňuje dešifrování všech dosud vydaných komerčních HD DVD a Blu-ray disků. Systém AACS však umožňuje vyřadit kompromitované klíče z provozu; AACS LA k tomuto kroku přistoupil a na disky vydávané od 23. dubna 2007 již nelze tento klíč využít. Disky vydané před tímto datem však dešifrovat lze. Toto znefunkčnění znamená pro všechny uživatele dotčených programů nutnost stáhnout si aktualizovanou verzi používaného software, jinak nebudou schopni novější disky přehrávat.\n\nJeště před tím, než tato HD-DVD užívající nové klíče dorazila na trh, se však objevily spekulace o tom, že se podařilo objevit nový klíč. 23. května se nový klíč (začínající „45 5F …“) objevil na blogu Edwarda Feltena.\n\nAACS LA zaslal prostřednictvím právní kanceláře Proskauer Rose 17. dubna komunitnímu serveru Digg výzvu k odstranění informací, které porušují práva AACS LA; poté i mnoha dalším webovým stránkám, na kterých byl klíč zveřejněn. Digg se rozhodl výzvě vyhovět a 1. května začal mazat příspěvky citující klíč a rušit konta uživatelů, kteří klíč zveřejňovali. Následovala však rozhořčená reakce komunity: uživatelé začali vytvářet záplavu příspěvků, do kterých klíč vkládali (přímo či nepřímo – např. v textu básní, jako součást obrázků či na hrnečcích a tričkách). V jednu chvíli obsahovala titulní stránka Diggu pouze příspěvky týkající se této kauzy. Správci Diggu se pokoušeli situaci vysvětlit, ale nakonec otočili svůj postoj:\nAle teď, poté co jsme viděli stovky příspěvků a přečetli tisíce komentářů, jste nám to vysvětlili jasně. Raději necháte Digg zničit v boji, než se sklonit před větší společností. Vyslyšeli jsme vás a s okamžitou platností nebudeme mazat příspěvky či komentáře obsahující onen kód a budeme se potýkat s jakýmikoli případnými důsledky.\nV důsledku výzvy k odstranění se tak klíč stal populárnějším než předtím; po „povstání“ na Diggu a výzvě „Rozšiřujte toto číslo“ se klíč objevil na obrovském množství webových stránek, blogů a wiki. Klíč se objevil ve formě triček, poezie, písní, videoklipů a filmu, obrázků, či tetování. Zaregistrovány byly také internetové domény obsahující klíč.\n\nV úterý 1. května odpoledne vracel vyhledávač Google při hledání klíče 9410 výsledků, zatímco stejný dotaz následující ráno vrátil asi 300 000 výsledků.\n\nVýzvy k odstranění klíče z webových stránek zdůvodňovaly žádost částmi amerického zákona Digital Millenium Copyright Act (DMCA), které se zabývají zákazem zařízení určených pro obcházení systémů řízení přístupu a kopírování. Podle tohoto právního názoru je toto číslo součástí systému ochrany proti neoprávněnému nakládání s chráněným obsahem a jako takové je zakázáno je šířit. Odpůrci argumentují zejména absurdností představy, že nějaké číslo může být nelegální.\n\nPodle názoru Erica Goldmana ze Santaclarské univerzity, zveřejněného v diskusi publikované v časopise americké právnické komory, není nelegálnost zveřejňování klíče zřejmá (neboť paragraf 230 zákona Communications Decency Act může provozovatele služby chránit v případě, že dotyčný materiál není sám o sobě chráněným duševním vlastnictvím), i když jeho zveřejňování může být „riskantní“; podle jiných názorů se i v případě ilegality mohou zákony typu DMCA ukázat v praxi nepoužitelné či kontraproduktivní.\n\nZmiňovaný zákon DMCA platí pochopitelně pouze ve Spojených státech. I v autorském právu platném v některých jiných zemích (např. v Evropské unii, jmenovitě i v českém autorském zákoně) však existují ustanovení zakazující obcházet technické prostředky ochrany autorských práv. Jejich aplikace na takovýto případ však není jasná. Ve Finsku však již soud v částečně příbuzném případě rozhodl, že se tato právní ochrana nevztahuje na obcházení systému CSS chránícího klasické DVD, a zdůvodnil to tím, že způsob ochrany není účinný (přičemž účinnost ochranné technologie je podmínkou právní ochrany), neboť nástroje na jeho obcházení jsou široce dostupné.\n\n"}
{"id": "216074", "url": "https://cs.wikipedia.org/wiki?curid=216074", "title": "Toxoplasma gondii", "text": "Toxoplasma gondii\n\nToxoplasma gondii (Nicolle et Manceaux, 1908) je vnitrobuněčný parazitický prvok, vícehostitelská kokcidie, která parazituje v buňkách člověka i zvířat. Jejím definitivním hostitelem jsou kočkovité šelmy, mezihostitelem se může stát většina teplokrevných živočichů včetně člověka. Způsobuje toxoplazmózu, u těhotných žen hrozí při infekci tímto prvokem narození postiženého dítěte. U HIV pacientů může způsobit akutní zánět mozku. Rovněž může způsobit aborty u ovcí a koz.\n\nV trusu koček se ven dostávají tzv. oocysty, které následně sporulují a vydrží v prostředí velmi dlouhou dobu. Když je však požije s kontaminovanou potravou nějaký teplokrevný živočich, z oocyst vzniknou tzv. tachyzoiti (řec. \"tachos\" – rychlost), kteří rychle zaplaví nervovou a svalovou tkáň a postupně z nich vzniknou bradyzoiti (řec. \"brady\" – pomalý), kteří v mezihostiteli vydrží pravděpodobně celý život v zapouzdřeném stavu. Kočka (definitivní hostitel) se může nakazit několika způsoby: buď tím, že sežere maso obsahující bradyzoity, nebo někdy i potravou obsahující oocysty. Ve střevě kočky dochází k množení a tvorbě oocyst ve střevních buňkách.\n\n\"Toxoplasma gondii\" využívá specifický způsob pohybu (lze pozorovat například i u jiného druhu z kmene Apicomplexa \"Plasmodium\" \"falciparum\"), nazývaný \"gliding motility\", v překladu klouzání. Tento druh pohybu je založený na aktino-myosinovém komplexu zakotveném v tzv. \"inner membrane complex\", což je dvojice membrán situovaná pod parazitovu plazmatickou membránu. Tento komplex se přes transmembránové proteiny vylučované z jeho sekrečních organel váže na substrát a umožňuje dynamický pohyb beze změny tvaru parazita.\n\nTachyzoit je oproti bradyzoitu mohutnější a má centrálně situované, dobře patrné jádro. Bradyzoit má jádro spíše v posteriorní části.\n\nKlíčová je přítomnost apikálního komplexu, což je soubor organel na anteriorním pólu zoitu, který hraje nezastupitelnou roli v invazi do hostitelských buněk. Zahrnuje konoid, což je trubicovitá mikrotubulární struktura, jejíž báze je obrkoužena apikálními prstenci a středem prochází dva mikrotubuly. Mezi sekreční organely patří mikronemy a kyjovité rhoptrie. Pro \"Toxoplasmu\" je typická přítomnost organely zvané apikoplast, která vznikla endosymbiózou a obsahuje vlastní kruhovou DNA.\n\nČerstvý oocyst se v mikroskopu jeví jako koule s mnoha jemnými skvrnkami. Přibližně za 48-72 hodin dozraje do podoby kuličky velké 10-12 mikrometrů, ve které jsou dobře zřetelné dvě sporocysty.\n\nV hostiteli se vylíhne podlouhlý prvok dlouhý 4-8 a silný 2-3 mikrometry, se zužujícím se předním koncem a tupým zadním. Uvnitř je dobře patrné jádro.\n\nZralé cysty ve tkáni jsou 5-50 mikrometrů velké. V mozku mají kulový tvar, v srdečních a kosterních svalech podlouhlý.\n\nČlověk je pro \"Toxoplasmu\" náhodným mezihostitelem a v podstatě se \"Toxoplasma\" z člověka nemá šanci dostat do kočky jako definitivního hostitele a zakončit tak svůj životní cyklus. Lidé se obvykle nakazí nedostatečně tepelně zpracovaným masem (požitím bradyzoitů) nebo požitím oocyst z prostředí. Infekce prvokem \"T. gondii\" není u lidí nijak vzácná: např. ve Francii nebo v Německu se \"Toxoplasmou\" v průběhu života nakazí 80 % populace, v Česku asi třetina obyvatel, v rámci celého světa přibližně 50 %. Toxoplasmóza je však obvykle bez viditelných příznaků, může se vyskytnout asymptomatická generalizovaná lymfadenopatie. V největším nebezpečí jsou těhotné ženy, které se do té doby s parazitem nesetkaly – hrozí riziko poškození plodu. U imunokompromitovaných osob (např. AIDS) může toxoplazmóza vyvolat závažné poškození CNS.\n\nUdává se, že \"T. gondii\" může manipulovat s lidským chováním. Lidé s \"Toxoplasmou\" reagují pomaleji v kritických situacích – pramení to z prosté skutečnosti, že Toxoplasma „ví“, že myši s pomalejšími reakcemi se snadno stanou úlovkem koček. Toxoplazmóza (především u Rh-negativních lidí) podle některých výzkumů zvyšuje pravděpodobnost, že nakažený člověk se – v důsledku pomalejších reakcí – stane např. účastníkem dopravní nehody apod. Tomuto výzkumu však odporují jiné studie, která souvislosti mezi nákazou toxoplazmózou a např. právě účastí v dopravních nehodách (a řadou dalších způsobů chování a osobnostních charakteristik) neprokázaly, jiné byly z větší části bez pozitivních výsledků. Nelze proto tyto teorie považovat za stoprocentně spolehlivé.\n"}
{"id": "216079", "url": "https://cs.wikipedia.org/wiki?curid=216079", "title": "Maseru", "text": "Maseru\n\nMaseru je hlavní město Lesotha, leží na západě země u hranic Jihoafrické republiky, na řece Caledon. Je největším městem celé země, v roce 2016 mělo 330 760 obyvatel.\n\n\"Maseru\" v sesothském jazyce znamená \"červené pískovce\".\n\nMěsto založil v roce 1869 sothský (basutský) král Mošvešve I. (\"Moshoeshoe\") a toto místo se po podepsání dohody s Brity stalo hlavním městem zdejšího britského protektorátu, pozdějšího Basutolandu. V roce 1966, kdy byl vyhlášen nezávislý stát africký Lesotho, se Maseru stalo jeho hlavním městem.\n\nPodobně jako další africké metropole, i Maseru zaznamenalo na přelomu 20. a 21. století prudký nárůst obyvatelstva. Zatímco v roce 1986 zde žilo 98 017 obyvatel, o 10 let později to bylo již 137 837 lidí a do roku 2016 se tento počet více než zdvojnásobil.\n"}
{"id": "216084", "url": "https://cs.wikipedia.org/wiki?curid=216084", "title": "Don (přítok Severního moře)", "text": "Don (přítok Severního moře)\n\nDon ( ) je řeka v severním Skotsku (Spojené království). Je 131 km dlouhá.\n\nPramení v severních výběžcích pohoří Grampiany. Protéká horskou a kopcovitou krajinou. Ústí do Severního moře nedaleko Aberdeenu.\n\nV řece se loví lososi.\n"}
{"id": "216106", "url": "https://cs.wikipedia.org/wiki?curid=216106", "title": "Dee (Aberdeenshire)", "text": "Dee (Aberdeenshire)\n\nDee ( , ) je řeka ve správní oblasti Aberdeenshire v severním Skotsku (Spojené království). Je 150 km dlouhá. Povodí má rozlohu 2040 km².\n\nPramení v severních výběžcích pohoří Grampiany. Teče ze západu na východ po rovině. Ústí do Severního moře nedaleko Aberdeenu.\n\nPrůměrný roční průtok vody činí 40 m³/s, maximální až 1200 m³/s.\n\nV ústí se nachází vlídná zátoka a doky u města Aberdeenu.\n"}
{"id": "216109", "url": "https://cs.wikipedia.org/wiki?curid=216109", "title": "AUTOEXEC.BAT", "text": "AUTOEXEC.BAT\n\nAUTOEXEC.BAT je jméno systémového souboru operačního systému DOS a jeho variant. Jedná se o textový dávkový soubor, který se nachází v kořenovém adresáři diskového oddílu, ze kterého je DOS zaváděn. Jeho jméno tvoří zkratka (automatické spuštění – ), jejíž délka odpovídá maximální možné délce názvu na souborovém systému FAT.\n"}
{"id": "216110", "url": "https://cs.wikipedia.org/wiki?curid=216110", "title": "Dee", "text": "Dee\n\nDee [\"dí\"] může znamenat:\n\n\n\n"}
{"id": "216112", "url": "https://cs.wikipedia.org/wiki?curid=216112", "title": "Eric Silverman", "text": "Eric Silverman\n\nEric Silverman je etnolog na DePauw University (Ph.D. University of Minnesota).\n\nPopsal rituál Naven v osadě Tambunum kmene Iatmul (Papua-Nová Guinea).\nZabývá se sexualitou, vztahy mezi pohlavími a také dějinami mužské obřízky v judaismu.\n\n\n"}
{"id": "216114", "url": "https://cs.wikipedia.org/wiki?curid=216114", "title": "Walter Nowotny", "text": "Walter Nowotny\n\nWalter Nowotny, přezdívaný „Nowi“ (7. prosince 1920, Gmünd v Rakousku – 8. listopadu 1944, Hesepe v Německu) byl jeden z nejúspěšnějších německých stíhačů druhé světové války - při 442 bojových letech sestřelil 258 letadel.\n\nNarodil se 7. prosince 1920 v rakouském městě Gmünd, které se nachází na hranicích Česka a Rakouska. Roku 1925 se jeho rodina přestěhovala do Schwarzenau, kde navštěvoval v letech 1926 až 1930 obecnou školu. Poté nastoupil jako zpěvák do cisterciáckého kláštera ve Zwettlu. Dále studoval na Vyšší reálné škole ve Waidhofenu na Thaye a od roku 1935 Vyšší školu v Laa na Dyji. Zde 22. května roku 1939 úspěšně složil maturitní zkoušku.\n\nPo maturitě nastoupil k odpracování povinného půl roku v Říšské pracovní službě. Jelikož ale 1. září 1939 vypukla 2. světová válka, přihlásil se dobrovolně k letectvu (Luftwaffe) a 1. října na základě povolávacího rozkazu nastoupil do Vratislavi k základnímu výcviku. Po jeho absolvování byl přeložen k 1. červenci 1940 do Schwechatu u Vídně do \"Jagdfliegerschule 5\" k výcviku na stíhacího pilota. Jedním z jeho instruktorů zde byl i Julius Arigi, rakouské letecké eso 1. světové války s 32 sestřely. 15. listopadu byl přeložen k 1. doplňovací skupině Merseburk, která měla za úkol chránit chemické závody Leuna.\n\n1. prosince 1940 byl opět přeložen a to k náhradní letce JG 54 a 23. února 1941 k 9. letce 3. skupiny stíhací eskadry JG 54 se kterou se dostal 10. července poprvé do boje. Již 19. července dosáhl svého prvního vítězství, když se mu podařilo sestřelil dva Polikarpovy I-153 nad ostrovem Ösel. Současně byl ale sestřelen ve svém Bf 109 E-7 (W.Nr. 1137) „bílá 2“ v Baltském moři severně od estonské Saaremy, kde musel tři dny čekat na záchranu estonským námořnictvem.\n\nBěhem srpna 1941 dosáhl 10. sestřelu a obdržel Železný kříž 1. třídy. 2. srpna 1942 dosáhl svého 50. sestřelu a 14. září obdržel Rytířský kříž. 15. června 1943 dosáhl svého 100. sestřelu. 4. září obdržel Dubové Ratolesti a o pět dní později dosáhl svého 200. sestřelu. 22. září byl vyznamenán Meči k Rytířskému kříži. 14. října dosáhl 250. vítězství jako první stíhač a 19. října obdržel Brilianty. 15. listopadu sestřelil své 255. a zároveň poslední letadlo na východní frontě.\n\nNásledně byl stažen z aktivní služby a využíván propagandou. 1. dubna 1944 je jmenován velitelem školní eskadry JG 101 v Pau ve Francii a koncem září je jmenován velitelem jednotky nazývané „Kommando Nowotny“ vybavené letouny Me 262. Zde se mu podařilo získat ještě 3 sestřely. Dne 8. listopadu byl při útoku na americké bombardéry ve svém letounu Me-262-A-1a (W.Nr. 110 400) „bílá 8“ sestřelen nedaleko Hesepe doprovodnými stíhači P-51 Mustang (poručíkem Eduardem „Buddy“ Haydonem z 357. stíhací skupiny USAAF a kapitánem Ernestem „Feeb“ Fiebelkornem z 20. stíhací skupiny USAAF). Při státním pohřbu byl pochován ve Vídni. Na jeho památku byl vybudován pomník na místě jeho sestřelu v Epe.\n\n\n\n"}
{"id": "216117", "url": "https://cs.wikipedia.org/wiki?curid=216117", "title": "Eden (přítok Irského moře)", "text": "Eden (přítok Irského moře)\n\nEden ( ) je řeka v hrabství Cumbria v Anglii (Spojené království). Je 153 km dlouhá.\n\nPramení v pohoří Penniny. Teče mezi nimi a Kamberlendskými horami v široké dolině. Ústí do zálivu Solway Firth Irského moře.\n\nNejvyšší vodnosti dosahuje v zimě.\n\nVodní doprava je možná do města Carlisle.\n"}
{"id": "216119", "url": "https://cs.wikipedia.org/wiki?curid=216119", "title": "Praga TOT", "text": "Praga TOT\n\nPraga TOT je typ československého trolejbusu, který společně s vozy Škoda 1Tr a Tatra 86 zahajoval trolejbusovou dopravu v Praze v roce 1936.\n\nStejně jako prototypy trolejbusů 1Tr a T 86, byl i vůz TOT vyvinut pro první „moderní“ trolejbusový provoz na území Česka (tzv. historické provozy skončily za první světové války). Provoz trolejbusové dopravy v Praze byl zahájen v roce 1936. Dodány byly tři trolejbusy od třech různých výrobců – Škody, Tatry a Pragy. Důvodem byl fakt, že žádná z těchto firem neměla ještě s trolejbusy žádné zkušenosti, proto se hledal vhodný výrobce tohoto dopravního prostředku.\n\nTrolejbus TOT je třínápravový vůz se dvěma zadními hnacími nápravami. Mechanicky vychází z autobusu Praga TOV, ze kterého pochází šasi upravené pro dosazení trakčních motorů a elektrické výzbroje. Elektrickou výzbroj dodala firma ČKD. Pro zkoušky a testování trolejbusů byla zřízena ve vysočanské továrně ČKD (takzvané \"Kolbence\") i krátká zkušební trať, zcela oddělená od veřejné trolejbusové sítě. Na podvozkový rám je připevněna celokovová karoserie (prototyp měl karoserii pouze dřevěnou a oplechovanou). V levé bočnici (trolejbusy byly určeny ještě pro levostranný provoz) se nacházely dvoje dvoukřídlé skládací dveře (u prototypu čtyřkřídlé). Sedačky v interiéru byly umístěny podélně (v té době obvyklé rozmístění).\n\nPrototyp trolejbusu TOT byl vyroben v roce 1936. V Praze zahajoval pod evidenčním číslem 303 spolu s dalšími prototypy (1Tr a T 86) trolejbusovou dopravu. V roce 1952 byl krátce zapůjčen do Děčína, pro poruchu zde ale jezdil pouze několik dní. Ze stavu pražských trolejbusů byl vyřazen až v roce 1959 jako poslední z výše uvedených prototypů, poté byl odprodán Státnímu statku Střednice. V devadesátých letech byl nalezen vrak prototypu v Buštěhradu, odkud byl v roce 1995 převezen do Muzea MHD pražského dopravního podniku. Trolejbus ale není vystavován, protože od roku 2010 prochází rozsáhlou rekonstrukcí.\n\nV letech 1936 až 1939 bylo vyrobeno celkem 12 vozů.\n\nPoslední trolejbus TOT dojezdil v Praze v roce 1961.\n\n\n\n"}
{"id": "216128", "url": "https://cs.wikipedia.org/wiki?curid=216128", "title": "Bitva u Stockachu (1800)", "text": "Bitva u Stockachu (1800)\n\nBitva u Stockachu (1800) byla jednou z bitev druhé koaliční války. Na bojišti se utkaly 3. května 1800 jednotky Francouzského Konzulátu a Habsburské říše.\n\nNa jaře roku 1800 mělo Rakousko proti Francii postaveny dvě armády. Melasova armáda byla v Itálii a Krayova v Německu. Podle plánu Dvorské válečné rady měla první zaútočit Melasova armáda a teprve poté, co dobude Janovskou riviéru a postoupí k Provenci, měl zaútočit Kray. Jeho armáda se měla vyhnout Švýcarsku a směřovat přes Rýn na Belfort. Poté měla každá z armád tvořit rameno kleští směřujících na Paříž.\n\nNa německém bojišti bylo pod velením Paula Kraye von Krajova 120.000 mužů. Z toho 7000 tvořily tyrolské milice, 5000 vojáků z Mohuče, které najal baron Albini, a 12.000 Bavorů a 6000 Württemberčanů, které najali Angličané. Z celkového počtu však muselo 25.000 mužů střežit alpské průsmyky a zajišťovat spojení mezi armádami v Německu a Itálii. Armáda byla rozdělena na 4 sbory:\n\nFrancouzská Rýnská armáda, které velel generál Jean-Victor Moreau, měla k dispozici 137.000 mužů. Z nich však bylo nutné vyčlenit muže do posádek, pevností a doplňovacích center. Pro bojové operace tedy bylo připraveno 108.000 mužů. Podle plánu bylo úkolem Rýnské armády zatlačit Rakušany do hloubi Německa a přerušit spojení mezi oběma rakouskými armádami.\n\nArmáda byla rozdělena na 4 sbory:\n\nFrancouzská armáda začala 25. dubna přecházet Rýn. 30. dubna vytvořila mohutnou linii na spojnici Waldshut – Sankt-Blasien – Neustadt. 1. května se pravé křídlo posunulo do prostoru Halau a ocitlo se tak 30 kilometrů od hlavní rakouské doplňovací a zásobovací základny ve Stockachu. Levé křídlo bylo ve stejné vzdálenosti od Krayova hlavního stanu ve Donaueschingenu. 2. května se záložní sbor předsunul před střed a celá armáda postoupila od západu a jihozápadu k trojúhelníku Stockach – Engen – Moeskirch, kde došlo následující den k bitvě.\n\n3. května 1800 postupoval Lecourbův sbor směrem ke Stockachu. Pravá Vandammova divize postupovala na Wahlwies. Střední Montrichardova divize postupovala přímo na Stockach. Levá Lourgesova divize postupovala na Aach, tedy do prostoru mezi Stockachem a Engenem. Vandamme narazil v lesnatém terénu na rakouský předvoj, který kladl odpor, dokud Francouzům nepřispěchala na pomoc Montrichardova divize. Teprve potom Rakušané ustoupili do obraného postavení u Stockachu. Tomu velel francouzský emigrant, kníže de Vaudémont, který měl k dispozici 12.000 mužů, na poslední chvíli posílených jezdectvem a dělostřelectvem. Rakouské jezdectvo se po úvodním boji s francouzským stáhlo, aby uvolnilo pole pro dělostřelectvo a rakouské střelce. Ti odvedli dobrou práci a donutili francouzské jezdectvo k ústupu.\n\nV té době Molitorova brigáda z Vandammovy divize nebezpečně postupovala mezi Stockach a Bodamské jezero, čímž nebezpečně obcházela Vaudémontův levý bok. Vaudémont ho začal posilovat, ale po útoku Montrichardovy divize na střed svého postavení byl donucen začít pomalu ustupovat. Nejprve ustupoval směrem k hlavním Krayovým silám, ale v tom mu zabránila Lourgesova divize. Pak začal ustupovat dvěma směry, a to k severu na Moeskirch a k severovýchodu na Pfullendorf. Lecourbův sbor pak obsadil Stockach, kde zajal 3 až 4 tisíce mužů a získal 9 děl a obrovské sklady a arzenály.\n\nSoučasně s bojem u Stockachu probíhal také boj u 20 kilometrů vzdáleného Engenu. Kray zde měl 45 000 vojáků a proti němu postupoval celý Moreaův záložní sbor a polovina Lorgesovy divize od Lecourbova sboru. Celkem asi 32 000 mužů.\n\nMoreau se obával, že jeho síly nebudou stačit na prolomení rakouských linií, a proto povolal 25 km vzdálený Saint-Cyrův sbor. Na jeho příchod však nečekal a zaútočil Delmasovou a Bastoulovou divizí na rakouský střed u vesnice Welschingen a les, který s vesnicí sousedil. Po počátečních problémech se Francouzům podařilo vesnici i les obsadit.\n\nKlíčovým bodem před Engenem byla hora Hohenhowen (814 m.). Ta ležela na rakouském pravém křídle a na ni zaútočily Leclercova a Richespansova divize. Kray však útok na toto místo předpokládal a na jeho obranu se dobře připravil. O toto místo se sváděly nejprudší boje.\nOkolo šesté hodiny večer přišly Krayovi zprávy o blížícím se Saint-Cyrovu sboru. Kray na to reagoval pokusem o rozhodující útok a zaútočil na Francouzi obsazenou ves Welschingen. Francouzům se však jeho útok podařilo odrazit. Aby Moreau Welschingenu odlehčil, nechal Bontempsovu brigádu zaútočit na ves Ehingen na rakouském levém křídle. Uherským granátníkům se však Bontempsův postup podařilo zastavit a nakonec každé armádě patřila polovina vesnice. Dosud se bitva vyvíjela nerozhodně a Saint-Cyrův sbor stále ještě nedorazil. Byl to důsledek Krayova odloučení části sil pod velením podmaršálka Nauendorfa, které Saint-Cyrův postup úspěšně zpomalovaly.\n\nAž za soumraku se Richespansova divize dostala na vrchol Hohenhowenu a Kray, který už věděl o porážce u Stockachu, začal ustupovat. Za sebou nechal 20 děl a asi 7 000 zajatců. Ztráty na životech byly na obou stranách vyrovnané. Jedním z padlých byl i podmaršálek Andreas, hrabě Karaiczay (též Karácsay) de Wallje-Szaka.\n\nDvě bitvy svedené 20 km od sebe vysoko pozdvihly francouzskou morálku. Pro nováčky to byl úspěšný bojový křest a pro veterány odplata za porážky, které jim v těchto místech loni uštědřil arcivévoda Karel. Vítězství umožnilo Moreauovi postup do Krayova levého boku a tím ho odříznout od Bavorska, Rakouska a v neposlední řadě od nejkratšího spojení s Melasovou armádou.\n\n"}
{"id": "216130", "url": "https://cs.wikipedia.org/wiki?curid=216130", "title": "Praga TNT", "text": "Praga TNT\n\nPraga TNT je označení pro nerealizovaný model menšího trolejbusu, který byl konstrukčně zpracován v roce 1937.\n\nTNT měl být dvounápravový trolejbus vhodný především pro menší města, která provozují trolejbusovou dopravu. Mechanicky i elektricky vycházel z třínápravového typu TOT. V levé bočnici se měly nacházet dvoje dvoukřídlé skládací dveře. Uspořádání sedaček v interiéru mělo být poměrně neobvyklé: od druhých dveří, které měly být zhruba v polovině délky vozu, dozadu měly být sedačky příčné, ve zbytku trolejbusu se měly nacházet sedačky podélné.\n\nKonstrukčně byl vůz TNT zpracován v roce 1937. O dva roky později ale vznikl nový ideový návrh delšího trolejbusu se stejným označením.\n"}
{"id": "216131", "url": "https://cs.wikipedia.org/wiki?curid=216131", "title": "Bazilika svatého Pavla za hradbami", "text": "Bazilika svatého Pavla za hradbami\n\nBazilika svatého Pavla za hradbami (italsky \"Basilica di San Paolo fuori le mura\") je jednou ze čtyř římských papežských (dříve patriarchálních) velkých bazilik.\n\nBazilika byla postavena ve 4. století nad pravděpodobným hrobem apoštola Pavla, vně městských hradeb (odtud jméno). Původní stavba, svého času větší než bazilika sv. Petra, se dochovala až do roku 1823, kdy lehla popelem. Vzápětí byla bazilika postavena znovu, se snahou držet se původní podoby. Uvnitř se na stěnách lodi nacházejí medailony všech (oficiálně uznaných) papežů od sv. Petra až po současnost.\n\nBaziliku založil podle \"Liber Pontificalis\" římský císař Konstantin I. nad místem, kde byl asi dva kilometry od hradeb města při cestě do Ostie pohřben sv. Pavel. Už po apoštolově popravě postavili jeho stoupenci nad hrobem takzvanou \"cella memoriae\", kterou chovali křesťané ve velké úctě. Malý konstantinovský kostelík byl vysvěcen 18. listopadu 324 a rozšířen za Valentiniána I.\n\nCísařové Valentinianus II. a Theodosius I. jej zbořili a postavili velkou baziliku, jejímž architektem byl Cyriades. Stavbu zahájil roku 386 Theodosius I. Podle nápisu na triumfálním oblouku byla vysvěcena roku 390 Sirciem, a dokončena roku 395 za císaře Honoria. Křesťanský básník Prudentius, který baziliku viděl právě v té době, popisuje její nádheru v několika expresivních větách. V 5. století byla dokonce větší než stará bazilika svatého Petra. Jelikož byla také zasvěcena svatým Taurinovi a Herculanovi, mučedníkům z Ostie, říkalo se jí v 5. století \"basilica trium Dominorum\" (\"bazilika tří pánů\")\n\nObnovu baziliky zahájil papež Lev I. Veliký (440 - 461). Po asi padesáti letech nařídil papež sv. Symmachus opravu apsidy, která byla v nebezpečném stavu. Další opravy a změny následovaly za papežů Řehoře Velikého (transept), Sergia I. (střecha a některé místnosti), Hadriána I. (boční loď a atrium) a Lva III. (transept, střecha a podlaha, přidal též mozaiku v apsidě).\n\nV této době byly v blízkosti baziliky dva kláštery: sv. Aristuse pro muže a sv. Štěpána pro ženy. Mše sloužil zvláštní sbor duchovních zřízený papežem Simpliciem. Když kláštery a duchovenstvo baziliky dospěly během času k úpadku, papež sv. Řehoř II. kláštery obnovil a baziliku svěřil do jejich péče.\n\nJelikož leží vně aureliánských hradeb, byla bazilika poškozena během saracénských vpádů v 9. století. Papež Jan VIII. proto poté baziliku, klášter a příbytky venkovanů opevnil a vytvořil tak město Joannispolis, které existovalo až do roku 1348, kdy je zcela zničilo zemětřesení. Hradby kolem kostela s věží byly dokončeny roku 883. Pevnost obrany prošla zkouškou v letech 1083–1084, kdy hradby odolaly několika útokům císaře Jindřicha IV.\n\nKdyž roku 937 přišel do Říma Odo z Cluny, svěřil římský patricij Alberic II. Spoletský klášter a baziliku jeho kongregaci a Odo do jejího čela postavil Balduina z Monte Cassina. Opatem kláštera byl i papež Řehoř VII.a v jeho době Pantaleon z Amalfie věnoval pro baziliku bronzová vrata zpracovaná konstantinopolskými umělci. Papež Martin V. baziliku svěřil mnichům kongregace z Monte Cassina. Stalo se z ní teritoriální opatství, kdy pod jurisdikci opata spadaly oblasti Civitella San Paolo, Leprignano a Nazzano, které všechny byly farnostmi, ovšem farnost San Paolo v Římě spadá pod jurisdikci kardinála vikáře. Od roku 1215 do roku 1964 byla bazilika sídlem latinského alexandrijského patriarchátu. 31. května 2005 papež Benedikt XVI. rozhodl, že správu baziliky převezme arcikněz, a téhož dne jmenoval prvním arciknězem baziliky arcibiskupa Andrea Cordero Lanza Di Montezemola.\n\nRoku 1115 baziliku zasáhl požár a papež Inocenc II. dal v transeptu postavit zeď a sloupy, aby podepřel chátrající střechu. Zeď rozdělila transept do dvou bočních lodí. Elegantní rajský dvůr kláštera s ambitem vznikl mezi lety 1220–1241. Další pohroma udeřila roku 1349, kdy zemětřesení zničilo zvonici a část portikulu. Škody nechal opravit papež Klement VI.\n\nVýznamné opravy začaly za papeže Bonifáce IX. poté, co umožnil, aby byly na opravy využity všechny dary, které kostel obdržel. Papež Martin V. v díle pokračoval a práce ještě zesílily pod vedením rektora baziliky Gabriele Condulmera, později papeže Evžena IV.\n\nRoku 1653 navrhl Francesco Borromini projekt celkové rekonstrukce kostela. Pro nedostatek peněz byla za papeže Klementa X. jen vyměněna střecha.\n\nNa konci svatého roku 1700 oblast zaplavila Tibera a baziliku nebylo možné navštěvovat. Její funkci pro jubilejní rok převzal kostel Santa Maria in Trastevere.\n\nPortikus baziliky v rámci příprav na jubilejní rok 1725 přestavěl Antonio Canevari, jelikož předchozí, který stavěl Alessandro Specchise 1. května 1724 zřítil. V téže době byl také zbořen starobylý narthex (chrámová předsíň) a odstraněny byly i sloupy ze staršího čtyřstranného portika.\n\nVinou nedbalosti dělníka, který opravoval olověnou střechu, vypukl 15. července 1823 požár, který baziliku téměř zcela zničil. Jako jediná mezi římskými kostely si po 1425 let uchovávala svůj původní charakter. Říká se, že velmi nemocný papež Pius VII., který zemřel 20. srpna toho roku, se nikdy nedozvěděl, co se stalo, a to na základě rad jeho nejspolehlivějších druhů, jako byl státní sekretář kardinál Conslavi.\n\nPapež Lev XII. zvolený 18. listopadu 1823 rozhodl, že místo zbudování kostela v modernějším slohu obnoví baziliku v její původní kráse. Na její obnovu přispěl celý svět. Egyptský místokrál věnoval alabastrové sloupy, ruský car drahocenné malachity a lapis lazuli na svatostánek. Architektem obnovy byl nejprve ustanoven Giuseppe Valadier, ale jeho plány radikálních změn byl nakonec zamítnuty a v listopadu 1825 byl odvolán. Prvním architektem, který tak práce na stavbě nové baziliky řídil, byl Pasquale Belli. Jeho asistenty byli jmenováni Salvi, Paccagnini a Andrea Alippi. Práce začaly po organizování sbírek roku 1826. O obnovu baziliky se velmi zajímal papež Řehoř XVI. zvolený právě v době, kdy byly postaveny první z osmdesáti sloupů v lodi. Novým hlavním architektem se roku 1833 stal Luigi Poletta, kterému asistovali Bosio, Camporese and Virgino Vespigniani.\n\nHlavní oltář byl znovu vysvěcen papežem Řehořem XVI 5. října 1840. Loď tehdy nebyla ještě ani zdaleka hotová a používat bylo možné jen transept. Nově vysvěcena byla bazilika až o dalších patnáct let později za přítomnosti papeže Pia IX. s padesáti kardinály. 23. dubna 1891 výbuch u Porta Portese zničil malovaná skla. Práce na hlavním průčelí obráceném k Tibeře dokončila italská vláda, jež kostel prohlásila za národní památku. Obnova baziliky pokračovaly až do 20. století.\n\nKryté portiko před průčelím v neoklasickém stylu bylo přistavěno při rekonstrukci v 19. století. Vrata z 20. století obsahují zbytky původního portálu se scénami ze Starého a Nového zákona, který vytvořil kolem roku 1070 Stauchurius z Chiosu v Konstantinopoli. Po pravé straně je Svatá brána, která se otevírá jen při příležitosti jubileí, svatých roků.\n\nNová bazilika zachovala původní strukturu jedné hlavní a čtyř bočních lodí. Je dlouhá 131,66 metrů, 65 metrů široká a 29,7 metru vysoká. Tím se co do velikosti řadí na druhé místo v Římě.\n\n80 sloupů v lodi i štukem zdobený strop pochází z 19. století. Z původní baziliky se dochovala jen vnitřní část apsidy s triumfálním obloukem. Většina mozaik v apsidě, dílo Pietra Cavalliniho, byla ztracena při požáru roku 1823, do rekonstrukce bylo zapracováno jen několik stop a zlomků. Mozaiky z 5. století na triumfálním oblouku jsou původní. Nápis v dolní části dosvědčuje, že byly zhotoveny v době pontifikátu Lva I. a zaplatila je Galla Placidia. Mozaika zobrazuje Apokalypsu sv. Jana s bustou Krista uprostřed a čtyřiadvaceti učiteli církve po stranách. Nad nimi se vznáší symboly čtyř evangelistů. Napravo a nalevo od oblouku jsou vyobrazeni svatý Petr a svatý Pavel, který ukazuje dolů, patrně ke svému hrobu.\n\nTabernákl nad confesiem je dílem Arnolfa di Cambio (1285) a spadá do 13. století.\n\nVe staré bazilice měl každý papež portrét ve vlysovém pásu nad sloupovím oddělujícím hlavní a čtyři vedlejší lodi. Nyní lze vidět verzi z 19. století. Také vnitřní zdi hlavní lodi byly nově vyzdobeny scénami ze života sv. Pavla ve svou sériích mozaik.\n\nV sakristii je socha papeže Bonifáce IX.\n\nJižně od transeptu je ambit považovaný za „jeden z nejkrásnějších ze středověku“ \", vystavěný Vassalletem mezi lety 1205–1241 s dvojím sloupovím odlišných tvarů. Některé sloupy jsou vykládané zlatými a barevnými mozaikami, stejně zdobený je architráv a vnitřní obvod ambitu. Vidět jsou i zlomky zničené baziliky a antické sarkofágy, jeden se scénami z Apollónova mýtu.\n\nV souvislosti s touto přestavbou zmiňuje kronika benediktinského opatství připojeného ke klášteru nález velkého mramorového sarkofágu s dvěma deskami na vrchu, na nichž byl nápis \"Paulo Apostolo Mart(yri)\" (Pavlovi apoštolovi a mučedníku). Tohle ovšem, na rozdíl od dalších sarkofágů tehdy nalezených nebylo v dokumentaci vykopávek zmíněno. .\n\n6. prosince 2006, bylo oznámeno že vatikánští archeologové našli pod oltářem sarkofág obsahující tělesné pozůstatky apoštola. . Tisková konference 11. prosince 2006 poskytla další detaily o vykopávkách, které trvaly od roku 2002 do 22. září 2006, a byly zahájeny poté, co během jubilejního roku 2000 projevovali poutníci do baziliky zklamání, že není možné apoštolův hrob navštívit nebo se ho dotknout. Byl prozkoumán vnitřek sarkofágu, který obsahoval lidské ostatky. Sarkofág byl vyjmut ze svého místa a otevřen. Je vidět jen jedna z jeho kratších stran.\n\nBezprostředně na \"západ\" od sarkofágu byla odkryta zakřivená řada cihel naznačující obrys apsidy konstantinovské bazilky. Ukazuje, že původní bazilika měla vstup na východě, jako bazilika sv. Petra ve Vatikánu. Východně od větší baziliky z roku 386, která původní stavbu nahradila, vedla Via Ostiense (cestu do Ostie), proto byla nová bazilika diametrálně změnila orientaci a byla rozšířena směrem na západ, k řece Tibeře.\n\n\n"}
{"id": "216135", "url": "https://cs.wikipedia.org/wiki?curid=216135", "title": "Masakr v Dak Son", "text": "Masakr v Dak Son\n\nMasakr v Đắk Sơn byl jedním z největších masakrů civilního obyvatelstva spáchaných během války ve Vietnamu. Provedli jej 5. prosince 1967 příslušníci ozbrojených sil Vietkongu.\n\nTento válečný zločin byl spáchán v obci Dak Son, ležící asi 90 km severovýchodně od Saigonu, hlavního města jižního Vietnamu, která měla asi dva tisíce obyvatel, mnoho z nich uprchlíků před ozbrojenci Vietkongu z jiných částí země.\nAsi 600 příslušníků této organizace tuto osadu přepadlo a za pomoci plamenometů ji srovnalo se zemí, přičemž povraždili asi 252 místních obyvatel (jejichž pozůstatky se podařilo identifikovat, řada dalších byla zcela spálena), často žen a dětí, ale nejvíce mužů.\n"}
{"id": "216136", "url": "https://cs.wikipedia.org/wiki?curid=216136", "title": "Nancy McDowell", "text": "Nancy McDowell\n\nNancy McDowell je etnoložka na Beloit College (Ph.D. Cornell University)\n\nZabývá se etnickými skupinami Bun a Biwat malé jaz. rodiny Yuat (Papua-Nová Guinea), ale také problematikou UFO a apokalyptickými sektami.\n\n\n"}
{"id": "216137", "url": "https://cs.wikipedia.org/wiki?curid=216137", "title": "Jack Rozparovač (muzikál)", "text": "Jack Rozparovač (muzikál)\n\nJack Rozparovač je romantický muzikál z dílny slovenského hitmakera Vaša Patejdla. Světovou premiéru měl 27. února 2007 v Divadle Kalich. Do příběhu nejznámějšího masového vraha 19. století byl vložen příběh lásky, oběti i téma odvěkého boje dobra a zla, respektive Boha a Ďábla, který přímo v muzikálu vystupuje. Během prvního uvádění se odehrálo bezmála 200 repríz.\n\nJack Rozparovač sklidil obrovský úspěch také na světové muzikálové scéně. Stal se obrovským trhákem v jihokorejském Soulu, kde se uvádí od 13. listopadu 2009 dodnes. Muzikál byl pro zahraniční uvádění dramaticky upraven, především byly přidány čtyři další hudební čísla, mezi kterými je i hit skupiny Elán \"Voda, čo ma drží nad vodou\".\n\n8. března 2010 se Jack Rozparovač vrátil do Divadla Kalich. Tváří obnovené premiéry se stala Leona Machálková, která nově vystupuje v roli Glorie. Dalším nováčkem je Jan Kříž v roli detektiva Roberta Andersona. Jedinou inscenační změnou bylo přidání nové písně \"Láska má žije dál\". Muzikál se stále uvádí v Divadle Kalich, stejné nastudování lze vidět také na hostování na Slovensku.\n\n\n\nSe světovou premiérou v roce 2007 vychází výběrové CD písní z muzikálu. V roce 2010 vychází reedice k obnovené premiéře, která obsahuje kompletní písně a bonusové DVD s dokumenty, rozhovory s tvůrci, klipy a fotogalerií. CD s výběrem písní získala za prodeje Zlatou desku.\n\n\n\n\n"}
{"id": "216138", "url": "https://cs.wikipedia.org/wiki?curid=216138", "title": "Prefektura Kanagawa", "text": "Prefektura Kanagawa\n\nPrefektura Kanagawa (: 神奈川県, \"Kanagawa-ken\") je jednou ze 47 prefektur Japonska. Nachází se v regionu Kantó (関東) na ostrově Honšú. Hlavním městem je Jokohama.\n\nPrefektura má rozlohu 2 415,42 km² a k 1. říjnu 2006 měla 8 830 000 obyvatel.\n\nPrefektura Kanagawa se rozkládá na území, které dříve tvořilo provincie Sagami a Musaši.\n\nKamakura v centrálním Sagami byla hlavním městem Japonska během období Kamakura (1185-1333).\n\nV letech 1853 a 1854 přistál v Kanagawě americký komodor Matthew Perry se svou flotilou a vynutil si ukončení izolace Japonska od okolního světa.\n\nJokohama, Kawasaki a další velká města v okolí byla těžce postižena velkým zemětřesením v roce 1923 a americkým bombardováním v roce 1945.\n\nKanagawa je relativně malá prefektura vklíněná mezi Tokio na severu, úpatí hory Fudži na severozápadě a Tichý oceán a Tokijskou zátoku na jihu a východě.\n\nŘeka Tama (多摩川 Tamagawa) tvoří většinu hranice mezi prefekturou Kanagawa a Tokiem. Středem prefektury protéká řeka Sagami (相模川 Sagamigawa).\n\nV prefektuře Kanagawa je 19 velkých měst (市, ši):\n"}
{"id": "216142", "url": "https://cs.wikipedia.org/wiki?curid=216142", "title": "Praga TB 2", "text": "Praga TB 2\n\nPraga TB 2 je označení pro nerealizovaný model trolejbusu z roku 1945.\n\nTB 2 měl být dvounápravový trolejbus podvozkové konstrukce. Měl být také schopen tahat vlečný vůz. V pravé bočnici trolejbusu se měly nacházet dvoje čtyřkřídlé skládací dveře. Pro vstup na stanoviště řidiče měl řidič používat jednokřídlé dveře v levé bočnici. Uspořádání sedaček v interiéru mělo být podélné.\n\nElektrickou výzbroj měl dodat podnik ČKD.\n"}
{"id": "216148", "url": "https://cs.wikipedia.org/wiki?curid=216148", "title": "Tyne", "text": "Tyne\n\nTyne ( ) je 321.8 km dlouhá řeka v severovýchodní Anglii (Spojené království), oblasti Northumberland.\n\nZdrojnice pramení v Cheviot Hills na severních svazích (pohoří Penniny. Samotná řeka \"Tyne\" vzniká soutokem Severní a Jižní Tyne. Ústí do Severního moře, přičemž vytváří úzký (100 až 400 m) estuár, který je 10 km dlouhý.\n\nPrůměrný roční průtok vody činí 55 m³/s. Na dolním toku se projevuje mořský příliv, který u Newcastle upon Tyne dosahuje výšky 5 m.\n\nVodní doprava pro námořní lodě je možná k Newcastle upon Tyne. Podél dolního toku řeky se táhne konurbace Tyneside.\n"}
{"id": "216150", "url": "https://cs.wikipedia.org/wiki?curid=216150", "title": "Jezdec", "text": "Jezdec\n\nJezdec může být:\n\n\n\n"}
{"id": "216151", "url": "https://cs.wikipedia.org/wiki?curid=216151", "title": "Pozdní paleolit", "text": "Pozdní paleolit\n\nJako pozdní paleolit je označováno krátké závěrečné období paleolitu na přelomu pleistocénu a holocénu, kdy se začínají šířit borobřezové porosty (počátky práce se dřevem naznačuje výskyt hrubotvaré složky kamenné industrie - valounových sekáčů apod.)\n\nKolísající, stále ještě málo příznivé klima i příroda dovolily obživu jen nevelkému počtu pohyblivých loveckých skupin, zčásti zřejmě navazujících na předchozí domácí osídlení. Nejvýraznější kultury pozdního paleolitu jsou natúfien ve východním Středomoří, capsien v severní Africe, azilien na území hlavně Francie, creswellien ve Spojeném království a tišnovien v Česku.\n"}
{"id": "216152", "url": "https://cs.wikipedia.org/wiki?curid=216152", "title": "Welcome to the Jungle", "text": "Welcome to the Jungle\n\nWelcome to the Jungle je první píseň na albu \"Appetite for Destruction\" hard rockové skupiny Guns N' Roses. Jde o jednu z nejpopulárnějších písní kapely a jednu z nejpopulárnějších písní přelomu 80. a 90. let vůbec. Píseň napsali Axl Rose a Slash. Podle Rose bylo inspirací pro píseň jeho setkání s bezdomovcem v New Yorku. Ten se Rose a jeho kamaráda snažil vyděsit tím, že na ně zařval: „You know where you are? You're in the jungle baby, you're gonna die!“ Tento výkřik se posléze stal základem písně \"Welcome to the Jungle\".\n\nPíseň \"Welcome to the Jungle\" se dočkala mnoha ocenění. Televize VH1 ji umístila na druhé místo v seznamu 40 nejlepších metalových písní a na 26. místo v seznamu 100 nejlepších písní 80. let. Časopis Rolling Stone označil píseň jako 467. nejlepší píseň všech dob. Časopis Blender označil píseň \"Welcome to the Jungle\" jako nejlepší píseň o Los Angeles.\n"}
{"id": "216154", "url": "https://cs.wikipedia.org/wiki?curid=216154", "title": "Bicí nástroj", "text": "Bicí nástroj\n\nBicí nástroje (zvané též perkuse) jsou pravděpodobně nejstarší a také nejobsáhlejší skupinou hudebních nástrojů. K vytváření zvuku dochází pomocí úderů do nástroje, třesením nástrojem, či škrábáním na nástroj. Bicí nástroje mají velkou tradici jak v hudbě primitivních národů, tak i v hudbě moderní, artificiální i nonartificiální.\n\nBicí nástroje se trochu nepřesně dělí na bicí soupravu a perkuse (slovo perkuse znamená též poklep, lze tedy říci, že všechny bicí nástroje jsou perkuse). V moderní hudbě ale došlo k tomuto rozdělení, které není třeba považovat za omyl.\n\nBicí souprava je označení pro několik bicích nástrojů sestavených k sobě do jedné sady tak, aby bylo možné hrát na všechny její komponenty najednou. Patří sem zpravidla basový buben, malý buben, přechody, kotle, činely (hi-hat, crash, ride, china), a často další.\nBicí souprava je zpravidla využívaná v nonartificiální hudbě a mění se podle každého hudebníka. Hráč na bicí soupravu se nazývá bubeník.\n\nPerkusí existuje velmi mnoho - dá se říci, že každá země, oblast či každý národ má velké množství vlastních bicích nástrojů. Hráč na tyto hudební nástroje se nazývá perkusionista.\n\n\n"}
{"id": "216158", "url": "https://cs.wikipedia.org/wiki?curid=216158", "title": "Ryutaro Ohtsuka", "text": "Ryutaro Ohtsuka\n\nRyutaro Ohtsuka je antropolog na University of Tokyo.\n\nZabývá se populační ekologií kmene Wipi (nebo také Gidra, Oriomo), Papua-Nová Guinea. \n\n"}
{"id": "216159", "url": "https://cs.wikipedia.org/wiki?curid=216159", "title": "Tweed", "text": "Tweed\n\nTweed ( , ) je řeka v Anglii a ve Skotsku (Spojené království). Je 163 km dlouhá. Povodí má rozlohu 5000 km².\n\nPramení na Jihoskotské vysočině. Teče převážně na východ horskou a kopcovitou krajinou a na dolním toku po rovině. Ústí do Severního moře nedaleko města Berwick-upon-Tweed.\n\nPrůměrný roční průtok vody na dolním toku u města Norham činí 83 m³/s.\n\nVodní doprava je možná poblíž ústí v době přílivu.\n"}
{"id": "216165", "url": "https://cs.wikipedia.org/wiki?curid=216165", "title": "Alexander McDonnell", "text": "Alexander McDonnell\n\nAlexander McDonnell, někdy uváděno \"MacDonnell\" či \"Mac Donnell\", (22. května 1798, Belfast- 14. září 1835, Londýn) byl irský šachový mistr, jeden z nejsilnějších šachistů své doby.\n\nAlexander McDonnell byl žákem Williama Lewise a zvláště po vítězství nad Williamem Fraserem\"'\" v Londýně v roce 1831 v poměru 3:1 (=1) byl považován za nejsilnějšího hráče v Anglii. Je připomínám především v souvislosti se sérií šesti zápasů,hraných roku 1834 proti nejsilnějšímu francouzskému šachistovi své doby, La Bourdonnaisovi. V této sérii, ve které šlo v podstatě o neoficiální titul nejlepšího hráče Evropy (a prakticky i světa) McDonnell celkově prohrál, ale podobně jako jeho soupeř vytvořil během zápasu řadu teoretických novinek a zajímavých partií.\n\nZápas se odehrál roku 1834 v Londýně ve \"Westmisterském šachovém klubu\" (Westminster Chess Club) a trval přes čtyři měsíce Začal v červnu a skončil po odehrání osmdesáti pěti partií až v říjnu (jde o nejdelší zápas v šachové historii). Hrálo se denně kromě nedělí, každá partie začala přesně v poledne a pokud neskončila do šesti (zcela výjimečně do sedmi) hodin, byla přerušena a pokračovalo se v ní příští den. Pro jednotlivé partie nebyl určen žádný časový limit a McDonnell pravidelně nad některými tahy přemýšlel i přes hodinu. Proto La Bourdonnais mezi tahy odcházel do vedlejší místnosti, kde hrál se zájemci rychlé šachové partie o finanční sázky a vydělal si tak peníze navíc.\n\nZápas mezi Labourdonnaisem a McDonnellem byl také první šachovou událostí v historii, kterou mohla veřejnost sledovat prostřednictvím tisku. Po skončení série byla pak dokonce vydána i kniha, obsahující vybrané partie zápasu, které obětavě zapsal letitý sekretář Westmisterského klubu William Greenwood Walker (zemřel roku 1834 bezprostředně po ukončení zápasu).\n\nCelkového skóre 45:27 (=13) ve prospěch La Bourdonnaise bylo dosaženo v šesti kratších, bezprostředně po sobě následujících zápasech o nestejném počtu partií, nichž La Bourdonnais vyhrál první 16:5 (=4), třetí 6:5 (=1), čtvrtý 8:3 (=7) a pátý 7:4 (=1) a McDonell druhý 5:4 a šestý rovněž 5:4. V partiích druhého zápasu, který La Bourdonnais prohrál, hrál McDonnell tzv. Evansův gambit, který jeho soupeř vůbec neznal. Výsledek šestého zápasu vyzněl sice také v McDonnellův prospěch, ale ve skutečnosti musela být celá série přerušena, protože obchodní záležitosti vyžadovali La Bourdonnaisovu přítomnost v Paříži. La Bourdonnais chtěl v zápase pokračovat v roce 1835, ale McDonnell, který se prý maratónem partií velmi vyčerpal a oslabil, těžce onemocněl a zemřel.\n\n\n\n"}
{"id": "216168", "url": "https://cs.wikipedia.org/wiki?curid=216168", "title": "Trent", "text": "Trent\n\nTrent ( ) je řeka v Anglii (Spojené království). Je 274 km dlouhá. Povodí má rozlohu 10 500 km².\n\nPramení na jihozápadních svazích pohoří Penniny. Protéká oblastí Midlands a ústí do úžiny Humber Severního moře.\n\nŘeka vykazuje dešťový (pluviální) odtokový režim. Maximální vodnosti dosahuje v zimě.\nPrůměrný roční průtok vody činí přibližně 80 m³/s. Na dolním toku se projevuje vliv mořských přílivů.\n\nVodní doprava je možná od Nottinghamu. Na řece leží města Stoke-on-Trent, Burton upon Trent, Nottingham, Gainsborough.\n\nTrent and Mersey Canal\n"}
{"id": "216169", "url": "https://cs.wikipedia.org/wiki?curid=216169", "title": "Karol Adler", "text": "Karol Adler\n\nKarol Adler (20. března 1910, Kolta – 20. prosince 1944, Dobšiná) byl vůdčí postavou několika partyzánských oddílů na jihovýchodním Slovensku v průběhu Slovenského národního povstání.\n\nPůsobil jako zubní technik v Levoči, Levicích a Popradu. Od vzniku Slovenské republiky v roce 1939 se angažoval v protifašistickém odboji. V roce 1944, když převzal moc revoluční národní výbor, se utvořila milice, která pod vedením Karla Adlera zajistila exponované fašisty. Když v druhé polovině října 1944 začal mohutný nástup německých jednotek na všech úsecích fronty, došlo k bojům i v prostoru Dobšiné. Nepřátelské jednotky ji obsadily a povstalci ustoupili do hor. Karol Adler se stal organizátorem a vůdčím představitelem partyzánské brigády kapitána Nálepky. Koncem roku 1944 se v okolí Dobšiné vyskytovala partyzánská brigáda Rákosi. Do jejího stavu patřila i jednotka Karla Adlera. Po smrti Z. Grubicse se právě on stal velitelem partyzánské skupiny Sándor Petőfi. Partyzáni se však v polovině prosince 1944 dostali do sevření německých vojsk. Adlerova jednotka se pokusila uniknout v oblasti Vyšné Slané a Rejdové. Německá vojska je však obklíčila a postupně zlikvidovala. 10. prosince 1944 Adlera po těžkých bojích ve Vyšné Slané zajali a následně ho odevzdali gestapu. Po surovém mučení byl 20. prosince 1944 oběšen na náměstí v Dobšiné. Při vyšetřování se Karol Adler choval hrdinsky a před popravou údajně řekl: „\"Ja umieram, ale nás je veľa.\"“ Zbytek jeho partyzánské jednotky, který se vyhnul zničení, bojoval dále pod vedením Jozefa Fábryho.\n\nJe mu věnována pamětní deska na budově pošty v Dobšiné. V roce 1964 byl in memoriam povýšen na kapitána a vyznamenán Řádem rudé hvězdy. V bratislavské Dúbravce je po něm pojmenována ulice.\n"}
{"id": "216172", "url": "https://cs.wikipedia.org/wiki?curid=216172", "title": "DJ Lucca", "text": "DJ Lucca\n\nDJ Lucca, vlastním jménem Lucie Dvořáková, roz. Kvasnicová, (* 31. května 1978 Brno) je DJ z Moravy, která se specializuje na taneční hudbu, a to zejména na techno a v současné době i minimal. S mixováním hudby začala v roce 1999 v Boby centru v Brně. Vystupuje na českých i zahraničních festivalech a v klubech po celém světě. Podle hudebního časopisu XMAG byla nejoblíbenější DJkou ČR v roce 2003. Od září 2004 pracuje pod vlastním labelem \"Acapulco Records\".\n\nV posledních letech občasně vystupuje na technoparties spolu s kytaristou Michalem Pavlíčkem.\n\nNa konci roku 2012 se po několikaletém vztahu vdala za hudebníka Michala Dvořáka, se kterým má čtyřletého a ročního syna.\n\nJejí sestrou je Leona „Qaša“ Kvasnicová, choreografka a tanečnice.\n\n\n\n"}
{"id": "216174", "url": "https://cs.wikipedia.org/wiki?curid=216174", "title": "Końskowola", "text": "Końskowola\n\nKońskowola je vesnice na jihovýchodě Polska, umístěná mezi městy Puławy a Lublin, poblíž Kurówa, na řece Kurówka. Je sídlem stejnojmenné gminy v puławském okrese Lublinského vojvodství.\n\nVesnice byla založena ve 14. století pod názvem Witowska Wola. Později bylo jméno změněno na Konińskawola. Do dnešní podoby bylo změněno v 19. století.\n"}
{"id": "216176", "url": "https://cs.wikipedia.org/wiki?curid=216176", "title": "Jagdpanther", "text": "Jagdpanther\n\nJagdpanzer V Jagdpanther (\"Sd. Kfz. 173\") byl německý těžký stíhač tanků vyráběný během druhé světové války. Celkem bylo vyrobeno 415 kusů Jagdpantherů. Přestože se jednalo o velice kvalitní typ, který měl účinnou výzbroj, dobrou pohyblivost i pancéřovou ochranu, v počtu pouhých několika set kusů nemohl situaci na frontě nijak ovlivnit.\n\nVývoj těžkého stíhače tanků, využívajícího podvozku tanku Panther a vyzbrojeného kanónem Pak 43 L/71 ráže 88 mm byl firmě Krupp zadán v srpnu roku 1942. Projekt nesl označení Sd. Kfz. 173 a bojové jméno Jagdpanther. Na konci měsíce byl hotov model ve velikosti 1:10 a v listopadu maketa ve velikosti 1:1. Prototyp stíhače byl dokončen v listopadu 1943 a dne 20. prosince 1943 byl předveden Hitlerovi. Počátkem roku 1944 byla zahájena sériová výroba typu, která dala 425 kusů.\n\nJagdpanther, jak už bylo zmíněno, vznikl na podvozku tanku Panther. Na trupu byla postavena kompletně uzavřená nástavba s výrazně skosenými stěnami. Vstupovalo se do něj dvěma kruhovými poklopy na střeše nebo jednodílnými dvířky v její zadní části. Napravo od něj byl poklop pro nakládání munice. Posádka byla pětičlenná: velitel, střelec, řidič, nabíječ a radista. Hlavní zbraní byl vynikající 88 mm protitankový kanón PaK 43/3 (anebo 43/4) L/71, který byl použit i u tanku Tiger II. Náměr kanónu byl možný v rozmezí −8° až +14°. Odměr 11° nalevo i napravo. Protipěchotní zbraní byl kulomet MG 34 ráže 7,92 mm (ovládaný radistou) umístěný vedle kanónu; v tanku byly i dva samopaly MP 40. Pro kanón měla posádka k dispozici 57 kusů granátů a pro kulomet 600 kusů nábojů. Pancéřování trupu se pohybovalo v rozmezí 40 až 60 mm, nástavby 25 (vrch) až 80 mm (předek). Kanón chránil štít \"Saukopfblende\" („prasečí hlava“) silný 100 mm.\n\nPodobně jako jiné německé stroje i mnoho stíhačů Jagdpanther bylo při výrobě natřeno antimagnetickou pastou Zimmerit, která chránila vozidlo před magnetickými minami.\n\nStroj vážící víc jak 45 tun poháněl motor Maybach HL230 o výkonu 700 koňských sil. Ten při jízdě na cestě spotřeboval 280 litrů benzínu na 100 km, ale v náročném terénu se spotřeba vyšplhala až na 700 litrů paliva. Na přelomu let 1944 a 1945, kdy německý válečný průmysl trpěl akutním nedostatkem pohonných hmot, to byl asi největší nedostatek tohoto vozidla, jehož nádrže pojaly celkově 730 litrů benzínu. Na cestě se maximální rychlost pohybovala v rozmezí 45 až 55 km/h a vzhledem k relativně vysoké hmotnosti byl Jagdpanther dobře pohyblivý i v terénu, kde dokázal vyvinout rychlost 25 až 30 km/h.\n\nVýborná pohyblivost, vynikající 88 mm kanón a dobrá pasivní ochrana posádky z Jagdpantheru činily obávaného soupeře ať už spojeneckých nebo sovětských tankistů. V období let 1944 až 1945, kdy Německo čelilo tisícům ruských, amerických nebo britských tanků už ale i přes vydařenou konstrukci nemohlo několik stovek těchto strojů v žádném případě zvrátit situaci na frontách, na kterých byl nasazen. I přes to všechno se pravděpodobně jednalo o nejlepší vozidlo ve své kategorii v celé druhé světové válce.\n\nJagdpanther byl zařazován do oddílů těžkých stíhačů tanků. Většinu strojů obdržely jednotky Wehrmachtu, ale menší počet sloužil i u Waffen-SS. Prvními jednotkami vyzbrojenými Jagdpanthery byly schwere Panzerjäger Abteilung 559 a 654. Druhá zmíněná jich několik nasadila proti západním spojencům v bojích v Normandii, ale většina z vyrobených strojů bojovala na východní frontě. Na západě se zúčastnily hlavně bojů během ofenzivy v Ardenách na konci roku 1944, kde jich bylo pro tento účel shromážděno 51.\n\nOd začátku roku 1945 byly postupně zařazovány i do stavů sedmi tankových divizí, v kterých měly vytvořit aspoň jednu rotu.\n\nNejméně tři stroje Jagdpanther jsou v pojízdném stavu. Po jednom mají Deutsches Panzermuseum v Munsteru a Wehrtechnische Studiensammlung ve městě Koblenz v Německu. Skupina SDKFZ Foundation z Velké Británie zkompletovala jeden stroj z dvou vyřazených.\n\nDalších sedm je vystaveno v zde:\n\n"}
{"id": "216181", "url": "https://cs.wikipedia.org/wiki?curid=216181", "title": "Kolta", "text": "Kolta\n\nKolta je obec na Slovensku v okrese Nové Zámky. Leží asi 20 km východním směrem od Nových Zámků. Průměrná nadmořská výška je 175 m a rozloha 25,85 km². V obci žije 1300 obyvatel.\n\nPrvní písemná zmínka o obci pochází z roku 1337.\n\n\n"}
{"id": "216183", "url": "https://cs.wikipedia.org/wiki?curid=216183", "title": "MiG I-222", "text": "MiG I-222\n\nMikojan-Gurevič I-222 byl prototyp sovětského stíhacího letounu z druhé světové války. \n\nJeho vývoj začal roku 1943, první prototyp vzlétl 7. května 1944. Letoun měl však technické potíže, zejména s přetlakovou kabinou, které se snažili konstruktéři odstranit. Zkoušky se tak protáhly až do roku 1945, kdy byly ukončeny.\n\n"}
{"id": "216186", "url": "https://cs.wikipedia.org/wiki?curid=216186", "title": "Severn (přítok Bristolského zálivu)", "text": "Severn (přítok Bristolského zálivu)\n\nSevern ( , ) je řeka v Anglii a ve Walesu (Spojené království). Je 354 km dlouhá (s estuárem až 390 km), a je tak nejdelší řekou Spojeného království. Povodí má rozlohu 21 000 km².\n\nPramení na východních svazích Kambrijských hor. Teče převážně po rovině. Ústí do Bristolského zálivu v Keltském moři (Atlantský oceán).\n\nZdroj vody je převážně dešťový. Nejvyšší vodnosti dosahuje na jaře, zatímco v létě se stává mělkou. Průměrný roční průtok vody činí přibližně 250 m³/s.\n\nVodní doprava je možná od Stourportu, přičemž na dolním toku je dostupná pro námořní lodě. Je spojena kanály s řekami Temže, Trent, Mersey. Přes estuár byl v roce 1966 postaven vysoký most a nedaleko města Bristol byl vybudován tunel. Na řece leží města Shrewsbury, Worcester, Gloucester a na březích estuáru Newport a Cardiff. Voda slouží také k chlazení jaderných elektráren Oldbury a Berkeley.\n"}
{"id": "216188", "url": "https://cs.wikipedia.org/wiki?curid=216188", "title": "Ira Bashkow", "text": "Ira Bashkow\n\nIra Bashkow je etnolog na University of Virginia (Ph.D. University of Chicago)\n\nZabývá se vztahem domorodců kmene Orokaiva (Papua-Nová Guinea) k západní civilizaci.\n\n\n"}
{"id": "216193", "url": "https://cs.wikipedia.org/wiki?curid=216193", "title": "Hercynské vrásnění", "text": "Hercynské vrásnění\n\nHercynské nebo variské, někdy též armorické a v Severní Americe alleghenské vrásnění byl horotvorný proces, ke kterému došlo v prvohorách během devonu (416–359 Ma) a karbonu (359–299 Ma), konkrétně se udává 390–310 Ma. Byl způsoben srážkou superkontinentů Eurameriky a Gondwany. Výsledkem byl řetězec několik tisíc metrů vysokých pohoří, který se táhl napříč nově vzniklým superkontinentem Pangeou. Tato pohoří neměla dlouhého trvání. Již během permu (299–251 Ma) byla srovnaná erozí. Mnohá dnešní pohoří, která se nacházejí v hercynském geologickém prostoru, (např. Krkonoše) získala svou výšku mnohem později, když byla během alpinského vrásnění vyzvednuta podél zlomových linií; tvar jejich vrcholových partií však nadále ukazuje zarovnaný prvohorní povrch.\n\nHercynské vrásnění je nazváno podle pohoří Harz (čti [harc]), který je součástí Hercynského lesa, čili jedním z hercynských pohoří. Synonymum, \"variské vrásnění,\" vzniklo podle kmene Varisků, který obýval území dnešního Vogtlandu na západ od Krušných hor. Vídeňský geolog Eduard Suess zavedl v roce 1880 pojem \"variský směr,\" který se používal pro libovolné pohoří táhnoucí se ve směru severozápad–jihovýchod. Protikladem byl \"hercynský směr\" jihozápad–severovýchod. Z tohoto pohledu by většina pohoří, kterým dnes říkáme hercynská, byla variská, výjimkou by byly např. Krušné hory. Později se oba termíny přenesly na označení horotvorného procesu.\n\nV širším smyslu se někdy (nepříliš správně) používá pojem \"hercynský (variský)\" pro celou epochu, tj. pro všechny horotvorné procesy v mladších prvohorách (devon–perm). Rozumný základ to má u jižní části Apalačských hor v Severní Americe, které vznikly při té samé srážce, ale byly později od zbytku hercynských pohoří odtrženy, když vznikl Atlantský oceán; pro ně se obvykle používá pojem \"alleghenské vrásnění.\" Pojmenování \"hercynský\" už však není na místě třeba u Uralu (vznikl srážkou Sibiře s Pangeou v karbonu a permu, asi 300–250 Ma).\n\n\n"}
{"id": "216201", "url": "https://cs.wikipedia.org/wiki?curid=216201", "title": "Ford Nucleon", "text": "Ford Nucleon\n\nFord Nucleon byl v roce 1958 projekt automobilky Ford na osobní automobil poháněný jaderným reaktorem. Projekt nikdy nepřekročil stádium makety, postavené v měřítku 3:8.\n\nKonstruktéři navrhli automobil s miniaturním varným jaderným reaktorem. Samotný pohyb měla zajišťovat parní turbína, další malý turbogenerátor měl vyrábět elektřinu. Oběh vody měl být uzavřený. Plánovala se snadno vyměnitelná kazeta s radionuklidy, která by zajistila dojezd kolem 8000 km.\n\nModel automobilu je k vidění v Muzeu Henryho Forda v Dearbornu ve státě Michigan.\n\n"}
{"id": "216203", "url": "https://cs.wikipedia.org/wiki?curid=216203", "title": "Goibniu", "text": "Goibniu\n\nGoibniu (Goibhniu, výslovnost: 'Goive-nu') je keltský bůh z oblasti Irska, příslušník rodu Tuatha Dé Danann - syn Tuireanna a Danu. Bůh kovářů, zbrojířů, šperkařů, ohně, léčivých lektvarů. Ve waleské oblasti je jeho obdobou bůh Govannon. \n\nJe jedním z triády bohů řemesel (\"Trí Dée Dána\") - on je kovářem, Luchtaine tesařem a Creidhne zlatotepcem. Goibniu umí pouhými třemi údery svého kouzelného kladiva vyrobit dokonalý meč nebo kopí, které nikdy neminou cíl a vždy usmrtí. Rovněž předsedá hostině v zásvětí, zvané \"Fled Goibnenn\", na které vaří pivo způsobující nesmrtelnost.\n\nPřed druhou bitvou u Magh Tuireadh Goibniu, Luchtaine a Creidhne společně zhotovili kouzelné zbraně. Fomóirové k nim vyslali špeha, aby zjistil tajemství výroby zbraní. Špeh Goibniua dokonce zranil.\n\n"}
{"id": "216208", "url": "https://cs.wikipedia.org/wiki?curid=216208", "title": "Polikarpov TIS", "text": "Polikarpov TIS\n\nPolikarpov TIS byl sovětský doprovodný stíhací letoun vyrobený za druhé světové války ve dvou prototypech. Stroj vznikl z požadavku na doprovodnou stíhačku sovětského strategického bombardéru Petljakov Pe-8. Na vývoji letounu pracovaly dvě konstrukční kanceláře - Mikojana a Polikarpova. Ten první přišel se stíhačkou MiG DIS, Polikarpov sestrojil letoun TIS. Prototyp stroje vzlétl roku 1942, avšak jeho vývoj byl poznamenán evakuací sovětských továren v době Velké vlastenecké války. Než mohly zkoušky roku 1943 pokračovat, bylo zjištěno, že prototyp je poškozený a proto byl sestrojen druhý prototyp, označený jako TIS(MA). U tohoto stroje byl instalován zlepšený motor, posilněna výzbroj. Letoun byl zkoušen v závěru roku 1943, ovšem roku 1944 zemřel konstruktér Polikarpov a další práce na projektu byly zastaveny.\n\n\n"}
{"id": "216226", "url": "https://cs.wikipedia.org/wiki?curid=216226", "title": "Alborz", "text": "Alborz\n\nAlborz (též Elborz nebo Elburz) (persky البرز) je pohoří Alpsko-himálajského systému v severním Íránu u Kaspického moře. Na severozápadě navazuje na Malý Kavkaz, na východě na horská pásma pokračující do Afghánistánu. Jeho nejvyšší hora, stratovulkán Damāvand, je současně nejvyšší horou Íránu.\n\nPodle některých map pod Alborz patří i pohoří Kūhhā-ye Sabalān i Kūhhā-ye Ţāleš, která však z hlediska geologických provincií patří k Malému Kavkazu. Alternativně se jim říká prostě Ázerbájdžánské hory podle stejnojmenných severoíránských provincií.\n\nSlovo \"Alborz\" je odvozeno od \"Harā Bərəzaitī,\" legendární hory z perské mytologie. Staroperské \"*Bṛzatī\" znamená „vysoká“, \"harā\" lze přeložit jako „pozorovatelna“. Ve středoperštině z toho vzniklo \"Harborz\", později \"Alborz\". Stejnou etymologii má i nejvyšší kavkazská hora Elbrus.\n\nAlborz tvořil samostatnou desku, součást teránů Kimmerie – úzkého a dlouhého pásu, který se utrhl z Gondwany a vydal se k severu. V triasu (druhohory, 252 – 200 Ma) Alborz narazil do Eurasie, během jury (200 – 145 Ma) se od ní sice opět oddělil, ale ve čtvrtohorách (3 – 0 Ma) se s ní definitivně organicky spojil v rámci pokračujícího alpinského vrásnění.\n\n"}
{"id": "216242", "url": "https://cs.wikipedia.org/wiki?curid=216242", "title": "Paige West", "text": "Paige West\n\nPaige West je etnoložka na Columbia University (Ph.D. Rutgers University).\n\nZabývá se vlivem těžby zlata, obchodu s kávou a křesťanství na život obyvatel Nové Guiney a domorodými zvyky při lovu.\n\n\n"}
{"id": "216250", "url": "https://cs.wikipedia.org/wiki?curid=216250", "title": "Polikarpov I-185", "text": "Polikarpov I-185\n\nPolikarpov I-185 byl sovětský jednomotorový stíhací letoun zkonstruovaný v druhé světové válce, který byl vyroben pouze ve čtyřech prototypech. Dle názorů sovětských pilotů se jednalo o nejlepší stíhací stroj let 1942 – 1944, který se však nedostal do sériové výroby. Letoun sestrojil známý konstruktér typů I-15 a I-16 Nikolaj Nikolajevič Polikarpov v souladu se specifikacemi „K“ z konce roku 1938.\n\nPráce na prvním z pěti objednaných draků letounu I-185 (z nichž jeden byl určen ke statickým zkouškám), navazujícího konstrukčně na typ Polikarpov I-180, probíhaly mezi 25. lednem a 10. březnem 1940. Drak byl označen I-185 M-90 podle zamýšlené instalace hvězdicového motoru M-90. Náboj vrtule AV5-119 byl vybaven reduktorem a ventilátorem pro chlazení pohonné jednotky. Konstruktér Urmin však dodal pouze dva necertifikované motory, které byly na prvním I-185 testovány v aerodynamickém tunelu v CAGI. Výsledky zkoušek nebyly uspokojivé z důvodu nevyzrálosti motoru M-90 a nekompletní první drak I-185 čekal na další motor.\n\nPolikarpov následně plánoval instalaci dalších pohonných jednotek M-71, nebo M-82, avšak ani ty nebyly dosud hotové. Konstruktérský tým se tedy koncem roku 1940 rozhodl pro zástavbu méně výkonného čtrnáctiválcového motoru M-81 o výkonu 969 kW A. D. Švecova, aby mohly být zahájeny letové testy. Letoun tak dostal nové typové označení I-185 M-81 (také RM, 02 nebo I-185). Ventilátor v náboji vrtule byl odstraněn a zbytek draku podstoupil pouze nejnutnější úpravy pro zabudování motoru do obrysu stroje. Prototyp byl za letu testován pouze 11. ledna 1941, kdy se mu při letu v malé výšce nepodařilo překročit rychlost 485 km/h. Slabý motor M-81 byl v dubnu odstraněn a nahrazen předsériovým osmnáctiválcem M-71.\n\nPrvní zkušební let s M-71 proběhl 8. dubna 1941, který však skončil nouzovým přistáním. Vrtule se ve výšce 2500 m začala přetáčet vlivem závady na mechanismu nastavování listů. Během dalšího letu zase došlo k vysazení motoru. Před vpádem německých vojsk na území SSSR koncem června 1941 nebyl žádný další motor k dispozici, proto se I-185 M-71 podrobil dalším podnikovým zkouškám až po dodání nového motoru M-71 v říjnu. Následně byl stroj předán k operačním zkouškám společně s druhým a třetím prototypem k 728. IAP na Kalininském frontu.\n\nJiž v roce 1940 byl certifikován hvězdicový motor M-82A s dvoustupňovým kompresorem, jehož testování bylo naplánováno v rámci programu I-185. Jeho parametry byly natolik slibné, že jej úřady začaly doporučovat leteckým konstruktérům, avšak v době, kdy Wehrmacht obsazoval západ SSSR. Koncem roku 1940 byl další drak I-185 přpraven na montáž nového motoru, který byl dodán až na jaře 1941. Vzhledem k menším rozměrům pohonné jednotky M-82A byl úsek motoru aerodynamicky zjemněn se současným prodloužením trupu. Dalšího snížení odporu vzduchu bylo dosaženo novým krytem pilotní kabiny. Vstupy vzduchu k sání motoru byly zasazeny do kořenů křídla, podtrupový tunel byl zmenšen a kužel vrtule získal zahrocenější tvar. Hlavňovou výzbroj I-185 M-82A tvořila trojice synchronizovaných kanónů ŠVAK seskupených kolem motoru, pod křídlo bylo možné zavěsit čtyři pumy FAB-100 nebo osm střel RS-82. Letoun byl dokončen 19. července 1941 a po podnikových zkouškách, prováděných pilotem Uljachinem, byl v září 1941 odeslán do Zkušebního leteckého ústavu. Letové testy byly odkládány až do začátku října, kdy byla nařízena evakuace závodů ohrožovaných postupem německé armády. Podnikové zkoušky pokračovaly v únoru 1942 a byly ukončeny 28. března. Po nich následovala v období od 23. dubna do 5. července další série testů ve Vědecko-výzkumném institutu sovětského letectva, které skončily úspěšně. Během operačních zkoušek u 728. IAP piloti lépe hodnotily první dva prototypy I-185 s motory M-71, I-185 M-82A i tak překonával všechny operačně používané stíhací stroje.\n\nI-185 M-81 byl v září 1941 použit k zástavbě motoru M-71 společně se současnou inovací konstrukce křídla. Výzbroj tvořily dva kulomety UBS a dva ŠKAS, všechny synchronizované. Prototypové podnikové testy byly zahájeny v září 1941. Rovněž tento exemplář převzal 728. IAP, kde byla jeho původní výzbroj nahrazena trojicí kanónů ŠVAK.\n\nV evakuovaném závodě v Novosibirsku byl 10. června 1942 zalétán další z prototypů I-185 s motorem M-71, označovaný také I-186. Mezi 18. listopadem 1942 a lednem 1943 prodělal v NII VVS podnikové a státní zkoušky. V období od června do října jej testoval zkušební pilot P. Loginov, v jehož práci pak pokračovali Stěfanovskij a Fjodrovi. 15. prosince 1942 se během zkoušek podařilo s přetočeným motorem dosáhnout rychlosti 708 km/h. Motor se však porouchal a Stěfanovskij byl nucen nouzově přistát. 26. prosince byl motor vyměněn a Stěfanovskij se pokusil o dosažení stejné rychlosti. Opět došlo k poškození pohonné jednotky a k dalšímu nouzovému přistání. Prototyp číslo čtyři tak tak během podnikových a státních zkoušek nalétal pouhých 8 hodin a 13 minut. Letoun byl opraven a k dalšímu kolu testů byl svěřen do rukou V. A. Stěpančenoka. 5. dubna 1943 se motor opět zastavil právě ve chvíli, kdy se pilot pokoušel o přistání. Stěpančenok se nedokázal vyhnout hangáru a po nárazu do něj zahynul.\n\nJeho smrt uspíšila rozhodnutí o ukončení celého programu I-185, navzdory příznivému hodnocení všech zainteresovaných pilotů. Motor M-82A se navíc podařilo adaptovat do draku LaGG-3 a vytvořit tak stíhačku La-5. V oficiálním zdůvodnění nezařazení I-185 do sériové výroby stálo, že žádný ze závodů nemá volné kapacity pro výrobu I-185 bez ohledu na to, zda jsou vybaveny pohonnými jednotkami M-71, nebo M-82A.\n\nÚdaje platí pro I-185 M-71.\n\n\n\n"}
{"id": "216253", "url": "https://cs.wikipedia.org/wiki?curid=216253", "title": "Nálevníci", "text": "Nálevníci\n\nNálevníci (Ciliophora, Ciliata) jsou jednobuněčné eukaryotické organismy (protisté) klasifikovaní v současné době v rámci kladu Alveolata jako zástupci superskupiny Sar. Mají složitou stavbu buňky, na povrchu vybavené množstvím brv (bičíků), které slouží k pohybu nebo přísunu potravy (odtud starší název této skupiny - obrvení). Většina žije volně, další jsou mutualisti či komenzálové přežvýkavců, jiní jsou parazité. Je známo asi 2500 druhů parazitických a 4700 druhů volně žijících nálevníků.\nPodle fosilního záznamu existují již více než 700 milionů let.\n\nNálevníci mají buňky s nejsložitější stavbou mezi všemi organismy. Tělo mají pokryto bičíky (ciliaturou), které jsou zodpovědné za pohyb (somatická ciliatura) a příjem potravy (orální ciliatura). Bičíky se pohybují synchronizovaně díky neuromotorickému aparátu, tj. síti mikrotubulů, která je pod pelikulou a fixují bazální tělíska bičíků. Jednotkou pohybu je kinetida, ve které je minimálně jedno bazální tělísko. Kinetidy jsou uspořádány v pravidelných podélných řad (v kinetách). Kortex buňky tedy umožňuje jak rychlý pohyb díky vysoce vyvinuté ciliatuře, tak lehkou, pevnou ochranu v podobě pelikuly s kortikálními alveoly.\n\nJsou u nich vyvinuta buněčná ústa (cytostom), kterými buňka pohlcuje potravu, ta putuje buněčným jícnem (cytopharynx) dovnitř buňky, kde splyne s lysozomem a vytvoří potravní vakuolu. Po strávení putují zbytky buněčnou řití (cytoproct) ven.\nNálevníci mají minimálně dvě jádra. V makronukleu (jádro vegetativní) jsou informace potřebné pro život mimo rozmnožování, tj. pro syntézu enzymů, vakuol, brv atd. K dělení dochází amitoticky. Architektura chromozomů, kterých může být i několik set, je rozdílná dle druhu a vedla mimo jiné k objevu telomer či jednogenových chromozomů. Některé geny jsou mnohokrát zmnožené (hyperploidie) a některé mohou úplně chybět (aneuploidie). V diploidním mikronukleu (jádro generativní) je uložena veškerá DNA.\n\nRozmnožují se nepohlavně příčným dělením nebo pohlavně konjugací. Při konjugaci se nálevníci přiloží k sobě buněčnými ústy, makronukleus zanikne a mikronukleus se meiózou dělí na čtyři jádra, tři z nich degenerují a čtvrté se rozdělí na jádro migratorní (funkce samčí) a stacionární (funkce samičí). Migratorní jádra se mezi buňkami vymění a poté splynou s jádrem stacionárním. Vytvoří diploidní jádro, základ mikronukleu. Poté se oba nálevníci rozmnoží dělením.\n\nVolně žijící nálevníci jsou hojní ve vodě či vlhkém prostředí, kde jsou důležitou součástí potravních řetězců. V organicky znečištěných vodách je běžná bobovka (\"Colpidium\") nebo trepka velká (\"Paramecium caudatum\"), mezi další běžné druhy patří mrskavka (\"Stentor\"), vejcovka (\"Glaucoma\"), keřenka (\"Carchesium\"), vířenka (\"Vorticella\"), plazivenka (\"Spirostomum\") nebo slávinka (\"Stylonychia\"). Bachořci (Entodiniomorpha) žijí v bachoru přežvýkavců. Vakovka střevní (\"Balantidium coli\") je komenzálem tlustého střeva prasat, u člověka způsobuje balantidiózu - vředy tlustého střeva. Kožovec rybí (\"Ichthyophthirius multifiliis\") je příkladem parazitického prvoka, parazituje na kůži ryb.\n\nV tradičním systému tvořili nálevníci jednu ze čtyř základních skupin prvoků, tento systém je však již překonán. Nálevníci jsou v současnosti řazeni jako kmen říše Chromista, podříše Harosa a infraříše Alveolata, nebo jako podskupina superskupiny Sar a skupiny Alveolata.\n\nVnitřní dělení kmene Ciliophora se dříve určovalo podle orální ciliatury, ale zjistilo se, že odpovídá způsobu obživy a je tedy konvergentní. Dnes dělíme nálevníky podle charakteru makronukleu na dva podkmeny (Postciliodesmatophora a Intramacronucleata) a podle somatické ciliatury, resp. uspořádání kinetid, na několik tříd. Aktuální (2016) podoba systému vypadá následovně:\n\n\nSoučasnou (2016) představu o příbuznosti jednotlivých linií nálevníků lze zobrazit následujícím fylogenetickým stromem:\n\n"}
{"id": "216255", "url": "https://cs.wikipedia.org/wiki?curid=216255", "title": "Hranolky", "text": "Hranolky\n\nHranolky (zřídkavě pomfrity) jsou fritované nebo pečené malé hranoly (popřípadě i další tvary) z brambor, které jsou oblíbeným jídlem po celém světě. Připravují se fritováním v oleji ve fritovacím hrnci nebo pečením na plechu, popřípadě i smažením na pánvi. Podávají se jako příloha k nejrůznějším jídlům, například k řízku, smaženému sýru, nebo samotné, povětšinou s tatarskou omáčkou nebo kečupem – takto nejčastěji v českých rychlých občerstveních. V USA a nadnárodních fastfoodových řetězcích typu McDonald's a Burger King jsou podávány například i k hamburgerům.\n\nV mezinárodní gastronomii se hranolky někdy označují názvem \"pommes frites\" (z francouzštiny; v doslovném překladu „smažené brambory“, v počeštěné formě \"pomfrity\"). Ve Spojených státech se používá pojmenování \"French fries\", jež podle legendy vytvořili američtí vojáci za druhé světové války, kteří si hranolky oblíbili poté, co jim je nabídli francouzsky mluvící belgičtí vojáci.\n\nPodle většiny zdrojů hranolky vznikly v 17. až 18. století v Belgii, odkud se rozšířily do celého světa; některé zdroje uvádějí, že se zrodily ve Španělsku.\n\nObliba hranolek v Belgii je největší na světě, konzumují se k naprosté většině jídel a jedná se o jedno z belgických národních jídel. Každý obyvatel zkonzumuje ročně v průměru 75 kg hranolek (o třetinu více než Američan). Připravují se z bramborové odrůdy Bintje a krájejí se ostrým nožem, aby se omezilo vstřebávání oleje. Smaží se v hovězím sádle, přičemž typické smažení v oleji je zde odmítáno, stejně jako použití olivového oleje kvůli potlačení typické bramborové chuti. Smažení belgických hranolek probíhá ve dvou fázích (5 minut při 135 stupních, pak 2–3 minuty při 160–170 stupních těsně před podáváním), mezi nimiž je asi desetiminutová přestávka. Po odkapání přebytečného tuku, ochlazení ve chladicí míse a posolení se podávají, typicky v kornoutu a s mnoha různými omáčkami, například tatarskou nebo andaluskou. Pro budoucí prodavače hranolků se v Belgii pořádají dokonce speciální kurzy.\n\nJiž několik let probíhá spor o autorství hranolků mezi Belgii a Francii, která tvrdí, že pokrm vznikl v Paříži. Do dlouhotrvajícího sporu je zapojena veřejnost, organizace i média obou zemí.\n\n"}
{"id": "216257", "url": "https://cs.wikipedia.org/wiki?curid=216257", "title": "Sandra Bamford", "text": "Sandra Bamford\n\nSandra C. Bamford (* 1962) je etnoložka a antropoložka působící na University of Toronto. Získala i titul Ph.D. na University of Virginia.\n\nZabývá se přístupem kmene Hamtai (Papua-Nová Guinea) k biologii.\n\n\n"}
{"id": "216260", "url": "https://cs.wikipedia.org/wiki?curid=216260", "title": "Ján Kalinčiak", "text": "Ján Kalinčiak\n\nJán Kalinčiak (10. srpna 1822, Horné Záturčie, dnes součást Martina – 16. června 1871, Martin) byl slovenský spisovatel a básník.\n\nPocházel ze sedlácké rodiny, jeho otec byl evangelickým knězem a matka zemankou. Studoval v Záturčí, Necpaloch, Gemeru, později v Levoči a od roku 1839 v Bratislavě. O několik let později studoval i v německém Halle. Působil jako vychovatel a od roku 1846 působil (díky Štúrově intervenci) jako profesor filozofie a rektor na gymnáziu v Modre. Od roku 1858 (do 1869) byl ředitelem na gymnáziu v Slezském Těšíně, kde se setkal s M. M. Hodžou. Po odchodu do penze se přestěhoval do Martina, a stal se redaktorem měsíčníku Orol. Pochován je na Národním hřbitově v Martině.\n\nSvojí tvorbou se Ján Kalinčiak řadí do období slovenské romantické literatury. Největší vliv na vývoj Kalinčiakova osobního i literárního formování mělo střetnutí se štúrovci, hlavně pak samotné přátelství s Ľudovítem Štúrem. V posledních letech Štúrova života přepisoval jeho dílo \"O národných povestiach a piesňach plemien slovanských\" do češtiny.\nZákladními náměty jeho raných prací je slovanství, folklór a literatura, Slovensko v rámci Uherska. Také zapisoval slovenské lidové pohádky a překládal. Zpočátku psal hlavně v češtině, v roce 1843 mu vyšla první báseň v slovenštině, čím se zařadil mezi první autory, kteří na Slovensku psali v tomto jazyku. V jeho dílech se setkáváme s hlubokými autorovými rozpory a jejich způsoby řešení, kde nechybí ani prvky romantického titanismu. Tak se jeho tvorba dá porovnávat s jinými romantickými básníky, jako byl Andrej Sládkovič a zejména Janko Kráľ.\n\nHlavní část jeho díla však tvoří prozaická tvorba, která je nejrozsáhlejší a zároveň nejvýznamnější částí slovenské romantické prózy. Jeho prozaická díla mají často autobiografické črty a hlavním motivem jsou rozpory mezi osobním a nadosobním, láskou a povinností, zákonem a jeho porušením z „vyšších“ důvodů, přičemž hrdina má osobní pocit neviny.\n\n\n\n\n\n\n\n"}
{"id": "216261", "url": "https://cs.wikipedia.org/wiki?curid=216261", "title": "Šavrov Š-7", "text": "Šavrov Š-7\n\nŠavrov Š-7 byl sovětský jednomotorový průzkumný a transportní hornoplošný obojživelný létající člun z druhé světové války. Stroj byl pokračovatelem typu Šavrov Š-2.\n\nV roce 1938 uvědomili dva hlavní letečtí dopravci v SSSR, Aeroflot a Glavsevmorpuť, menší vývojové skupiny o úmyslu obohatit letadlový park o lehké jednomotorové obojživelné letouny. Nový typ měl rozšířit leteckou dopravu do obtížně přístupných oblastí na severu a v povodí velkých řek.\n\nPráce na převážně celokovovém Š-7 zahájil V. B. Šavrov koncem roku 1938 a na doporučení obou společností původně počítal s řadovým invertním šestiválcem MV-6 o výkonu 162 kW. Z důvodu slabých výkonů této pohonné jednotky se konstruktéři rozhodli o instalaci hvězdicového devítiválce MG-31 o 235 kW, který byl umístěn v gondole nad trupem v tažném uspořádání s krytem NACA. Později byl tento motor vyměněn za výkonnější MG-31F o výkonu 243 kW, který roztáčel dvoulistou dřevěnou vrtuli. Pilotní prostor byl dvoumístný, kabina cestujících čtyřmístná. Vstupovalo se do ní kruhovými dveřmi na hřbetě trupu za odtokovou hranou křídla. V případě potřeby potřeby bylo možno do tohoto otvoru vestavět kulometné střeliště TT-1 s pohyblivým kulometem ŠKAS ráže 7,62 mm.\n\nPrototyp vzlétl 16. července 1940 s pilotem J. O. Fedorenkem, poté následovaly podnikové a státní testy. Další změnou byla pokusná krátkodobá instalace amerického motoru Wright J-6 Whirlwind o výkonu 220 kW s třílistou kovovou stavitelnou vrtulí Hamilton Standard. Oficiální předvedení Š-7 proběhlo 4. října 1940 na říčním přístavu Chimki u Moskvy. V zimě používal lyžový podvozek převzatý z letounu I-15bis. Plánovanou sériovou výrobu překazila německá invaze do SSSR. \n\nHydroplán byl nejprve používán k civilním účelům (CCCP-359), mezi něž bylo řazeno i zásobování polárních výzkumných stanic. Po vypuknutí války sloužil k převozu raněných či k transportu důležitých zásilek v povodí Volhy, v oblasti měst Saratov, Stalingrad a Astrachaň.\n\nÚdaje dle\n\n \n"}
{"id": "216262", "url": "https://cs.wikipedia.org/wiki?curid=216262", "title": "Ostrov Robinsona Crusoe", "text": "Ostrov Robinsona Crusoe\n\nRobinson Crusoe (španělsky \"Isla Robinsón Crusoe\") je ostrov vulkanického původu. Patří Chile, nachází se v Pacifiku, v souostroví Juana Fernándeze, 667 km západně od přístavního města Valparaiso. Chilská vláda změnila jméno ostrova z původního názvu Más a Tierra v roce 1966. Souostroví objevil 22. listopadu 1574 španělský mořeplavec Juan Fernández (1536–1604).\n\nOstrov je tvořen čtyřmi překrývajícími se štítovými vulkány, ukončenými kalderami. Troskový kužel \"El Yunque\" je s výškou 922 m nejvyšším vrcholem ostrova. Věk ostrova se odhaduje na 5,8 až 3,8 miliónů let. Jihozápadní část ostrova zakončuje poloostrov \"Cordon Escarpado\". Jižně asi 1,5 kilometru od západní výspy ostrova leží malý ostrůvek Santa Clara.\n\nV roce 1704 byl na ostrov vysazen skotský námořník Alexander Selkirk, který žil na ostrově úplně sám čtyři roky a čtyři měsíce. Jeho příběh byl inspirací pro spisovatele Daniela Defoa k napsání románu Robinson Crusoe.\n\nV současnosti žije na ostrově přibližně 500 obyvatel, převážně v osadě \"San Juan Bautista\", na severovýchodním pobřeží; živí se především sběrem langust a část jejich příjmů pochází i z turistického ruchu.\n\n"}
{"id": "216265", "url": "https://cs.wikipedia.org/wiki?curid=216265", "title": "Timbaland", "text": "Timbaland\n\nTimothy Z. Mosley (*10. března 1971 Norfolk, Virginie) znám spíše pod pseudonymem Timbaland je americký hudební skladatel, producent a raper, který ve svých písních smazává rozdíl mezi hip hopem, taneční hudbou a popem. Byl také členem hiphopového seskupení Timbaland & Mangoo.\n\nMezi jeho nejznámější spolupráce patří ty s Katy Perry, Nelly Furtado, Justinem Timberlakem, The Pussycat Dolls a Madonnou. V současné době je však předmětem kontroverze v souvislosti s pravděpodobným plagiátorstvím.\n\nTimothy se narodil a vyrůstal v Norfolku, kde se seznámil s Missy Elliott a Melvinem Barcliffem, který užíval pseudonym Magoo. Později začal skládat na keybordu písně, a proto s ním po poslechu některých začala spolupracovat právě Missy Elliott, po několika spolupracích se přestěhoval do Suffernu v New Yorku.\n\nElliott a její kapela Sista podepsaly smlouvu s labelem Swing Mob, ke kterému přivedla i Timothyho.\n\nV roce 1996 vydal raper Ginuwine debutové album, které kompletně produkoval Timbaland, album bylo vychvalováno, ale i zavrhováno. Jedno je jisté songy jako například Pony jasně ukázaly \"Timbalandův zvuk\".\n\nPo dokončení alba se vrhl na spolupráci s Aaliyah a Missy Elliott, které se staly v té době superhvězdami a s nimi i Timbaland, který prokázal své výborné schopnosti.\nTimbaland je hodně znám, že rád míchá různé zvuky a imituje. Jeho nejznámějším znakem je to, že si hraje s jednotlivými žánry a propojuje je. Využívá i co největšího množství hudebních nástrojů od afrických až po klasickou elektrickou kytaru.\nPo roce 2000 začal Timbaland spolupracovat s Ludacrisem a Jay-Z. Pomáhal ale i Limp Bizkit nebo Davidu Bowiemu. Produkoval i třetí album Aaliyah.\n\nVe formaci Timbaland & Mango vydali už druhou desku s názvem Indecent Proposal. Datum vydání byl plánován na rok 2000 a byli avizováni jako hosté většinou Timbalandovi chráněnci, ale nakonec datum vydání nabralo roční skluz a stalo se velkým komerčním zklamáním. Doprovodné vokály písně \"I Am Music\", která nebyla v konečné verzi na album zařazena, nazpíval Timbaland společně s Aaliyah, která v roce 2001 zahynula při tragické nehodě a to také Timbalanda ovlivnilo a na čas se stáhnul do ústraní.\nBěhem tohoto období opět spolupracoval s Missy Elliott a také s Lil' Kim. Podílel se i na debutovém albu Justina Timberlakea Justified, hlavně na písni Cry Me a River. Kolem této písně vzniklo hodně povyku, neboť producent Scott Storch napsal tuto píseň pro kapelu 'N Sync, ve které Timberlake dříve působil. Storch nechtěl dovolit vydání písně, vše se nakonec ale urovnalo.\nKoncem roku 2003 vydal Timbaland společně s Mangem třetí a zatím jejich poslední desku Under Construction Part II, album doprovázely i pochvalné recenze.\n\nV roce 2004 se podílel producentsky na deskách mnoha interpretů jako například: Brandy, LL Cool J, The Game nebo Jay-Z. Čím dál častěji začal Timbaland spolupracovat s producentem Danja.\n\nV roce 2005 spolupracoval opět s Missy Elliott na jejím v pořadí už šestém albu The Cookbook. S několika písněmi pomohl i Jennifer Lopez na jejím albu Rebirth.\n\nV roce 2005 založil také svou nahrávací společnost, kterou nazval \"Mosley Music Group\", pod který se mu podařilo získat takové hvězdy jako Nelly Furtado nebo Keri Hilson. Právě na třetím řadovém albu Nelly Furtado nazvaném Loose se Timbaland velmi podílel, album se také umístilo hned v prvním týdnu prodeje na nejvyšší příčce v USA.\n\nBěhem roku 2006 se začaly v rádiích masivně hrát singly z dílny Timbalanda. Hlavní zásluhu na tom měli jeho dva nejznámější svěřenci Nelly Furtado (Promiscuous, Maneater, All Good Things (Come to an End) a Say It Right) a Justin Timberlake (SexyBack, My Love a What Goes Around...Comes Around). Deska Timberlakea FutureSex/LoveSounds se také umístila na prvním místě v albovém žebříčku.\n\nJako zpěvák a producent zároveň se neobjevoval jen na singlech Furtado a Timberlakea ale také v singlu The Pussycat Dolls \"Wait a Minute\" z roku 2007. Timbaland také prozradil, že spolupracuje s Chrisem Martinem z Coldplay.\n\n3. dubna 2007 vydal Timbaland svou druhou sólovou desku nazvanou Timbaland Presents Shock Value, kde se společně s ním objevují například Fall Out Boy, Dr. Dre nebo Elton John.\n\nS prvním singlem Give It to Me mu pomohla Nelly Furtado s Justinem Timberlakem, kteří tento singl společnými silami dostali až na vrchol Billboard Hot 100 a dalších prestižních žebříčků.\n\nV červenci 2008 začal pracovat na pokračování veleúspěšné desky \"Shock Value\" a 8. prosince 2009 byla vydána deska \"Shock Value II\", kde jako hosté vystoupili např. Justin Timberlake, Miley Cyrus, Nelly Furtado & SoShy, DJ Felli Fel, Chad Kroeger & Sebastia aj.\n\nV roce 2010 nazpíval písničku s populární zpěvačkou Katy Perry, song nazvali If We Ever Meet Again, v překladu Pokud se ještě někdy setkáme.\n\nNa konci roku 2006 se objevily informace o tom, že Timbaland ve skutečnosti nesložil píseň \"Do It\", jež se objevila na desce Loose od Nelly Furtado. Na serveru Youtube se objevila původní skladba Acid Jazzed Evening (tzv. ), kterou v roce 2000 složil finský hudebník \"Janne Suni\" (též známý v demoscéně jako \"Tempest\") a v roce 2002 remixoval (s Janne Sunniho svolením) jiný norský demoscénní hudebník Glenn Rune Gallefoss do skladby pro Commodore 64 (zdá se, že právě tato verze měla být použita Timbalandem). Obě skladby jsou stejné co do rytmu (i když v \"Do It\" jsou značně vylepšeny bicí), podobnost v melodii je též zarážející a při určité frekvenční selekci lze slyšet arpeggia původní Sunniho skladby , jak bylo později potvrzeno odbornou analýzou. Timbaland Suniho o záměru použít jeho skladbu nijak neinformoval ani nenabídl žádnou částku za použití či licenci, naopak později Sunniho i celou aféru označil za směšnou.\nAutor, který toto srovnání přinesl, dodatečně zjistil, že Timbaland již od roku 2006 prodával tuto skladbu (jako jeho vlastní) ve formě melodie do mobilních telefonů.\n\nV jednom z rádiových interview, v pořadu „Eliott in the Morning\" na svou obranu uvedl: „…hey, I sampled it, I got it from a game. I don't know.“ („…hej, já jsem to navzorkoval, mám to z nějaké hry. Nevím.“)\n\nPřispěvatelé do serveru beatsbybeats.com dodatečně našli šest dalších případů, kdy Timbaland použil pro své nové písničky (prezentované jím coby jediným autorem) nahrávky méně známých interpretů z 60. až 90. let.\n\n\"Podrobnější informace nabízí článek na anglické Wikipedii.\"\n\n\n\n"}
{"id": "216271", "url": "https://cs.wikipedia.org/wiki?curid=216271", "title": "Demand priority protocol", "text": "Demand priority protocol\n\nDemand priority protocol je řízená centralizovaná přístupová metoda k sítím stromovité topologie. Počítá s existencí arbitra, který vyhodnocuje požadavky zájemců o přístup k síti. Každý uzel v síti má k dispozici samostatnou přípojku. Když uzel nepřenáší data, tak může požádat o možnost vysílat - žádost zasílá směrem k hubu (arbitrovi). Stejnou cestou, kterou odešel požadavek k hubu, přijde od hubu povolení vysílat. Arbitr uděluje právo vysílat cyklicky (stylem round-robin). Existují 2 úrovně priorit. Tato metoda je stabilní i při velkých zátěžích.\n"}
{"id": "216278", "url": "https://cs.wikipedia.org/wiki?curid=216278", "title": "Gribovskij G-11", "text": "Gribovskij G-11\n\nGribovskij G-11 byl sovětský výsadkový a transportní kluzák z druhé světové války. Jeho vývoj byl poměrně rychlý. Konstrukční kancelář V. Gribovského byla pověřena vývojem kluzáku 7. července roku 1941, přičemž byl dán šibeniční termín 2 měsíců na zhotovení prvního prototypu. Ten vzlétl s označením G-29 již 1. září téhož roku. První sériově vyráběné exempláře byly dodávány k sovětským vojenským jednotkám do konce roku, přičemž jejich označení se změnilo jako G-11. Výroba pokračovala po celou dobu války a skončila až roku 1948. Celkem bylo vyrobeno cca 500 - 600 kluzáků.\n\nKluzáky byly vlečeny sovětskými bombardéry, a to zejména Tupolev SB-2 a Iljušin Il-4. Větroně byly používány k zásobování jednotek v obklíčení, k zásobování partyzánů, k transportu raněných, k výsadkovým sabotážním akcím apod. Díky své lehké dřevěné konstrukci, která byla materiálově nenáročná, byl používán velmi často jako „letoun na jedno použití“.\n\n"}
{"id": "216288", "url": "https://cs.wikipedia.org/wiki?curid=216288", "title": "Kallio", "text": "Kallio\n\nKallio je 11. městská část Helsinek. Leží na východní straně Helsinského poloostrova, asi jeden kilometr jižně od centra.\n\nTarja Halonen zde žila celý svůj život, dokud nebyla zvolena prezidentkou Finska.\n"}
{"id": "216290", "url": "https://cs.wikipedia.org/wiki?curid=216290", "title": "Donald Tuzin", "text": "Donald Tuzin\n\nDonald F. Tuzin (14. června 1945, Chicago, Illinois – 15. dubna 2007, La Jolla, Kalifornie) byl antropolog (Ph.D. Australian National University). Zabýval se melanéskou sexualitou a genderem, zaměřil se na vesnici Ilahita kmene Arapešů, Papua-Nová Guinea\n\n"}
{"id": "216301", "url": "https://cs.wikipedia.org/wiki?curid=216301", "title": "Antonín Klášterský", "text": "Antonín Klášterský\n\nAntonín Klášterský (25. září 1866 Mirovice – 3. října 1938 Praha\n) byl český básník a překladatel.\n\nPocházel z původem šlechtické rodiny Klášterských z Rosengartenu). Narodil se v Mirovicích nedaleko Písku jako osmé z 11 dětí obchodníka Antonína Václava Klášterského a Marie rozené Vlkové. Rodina kvůli obchodnické profesi otce brzy přesídlila do Prahy, proto Antonín absolvoval školy v Praze. Po vystudování právnické fakulty Karlo-Ferdinandovy univerzity zastával různé úřední funkce. Ve volném čase psal a překládal poezii, kterou publikoval nejprve časopisecky, později knižně (celý život ale přispíval do mnoha časopisů). V roce 1897 byl zvolen dopisujícím členem České akademie věd a umění, od roku 1923 byl řádným členem a později tajemníkem její IV. (umělecké a literární) třídy.\n\nJeho básně (převážně milostná či přírodní lyrika) jsou prosté, tiché a uhlazené. Jsou velmi blízké dílu Vrchlického, někdy bývá označován za jeho epigona, jindy za „žáka“. Ve své době byl velmi ceněn, dnes není příliš známý. Jeho pozdější básně přepadají k vlastenecké a politické lyrice, stále silná zůstává přírodní lyrika. Některé básně psal dokonce v chodském nářečí. Vedle vlivu Vrchlického také k stáru narůstá vliv Sládka, nicméně vliv Vrchlického stále převažuje. Kromě stylu se také jeho návaznost projevuje ve formě – nejčastěji používá sonet a siciliánu, stejně jako jeho učitel.\n\nByl také ve své době úspěšným překladatelem převážně z angličtiny, jeho nejvýznamnějším dílem je překlad Sonetů Williama Shakespeara, publikovaný v roce 1923. Přeložil také další Shakespearova díla (v návaznosti na překlady Sládkovy). Dále přeložil například několik Byronových básní (například poemu Mazeppa). Překládal také dobové anglosaské básníky (kupříkladu výbor z Oscara Wildea), v překladu se drží zavedené tradice Sládka a Vrchlického.\n\nMimo četné časopisecké publikace svých básní vydal básnické sbírky\n\n"}
{"id": "216305", "url": "https://cs.wikipedia.org/wiki?curid=216305", "title": "Lucius Mummius", "text": "Lucius Mummius\n\nLucius Mummius Achaicus byl římský politik a vojevůdce ve 2. století př. n. l., který se stal známý zničením Korintu v roce 146 př. n. l. Patřil k plebejskému rodu \"Mummia\" a jeho otcem byl Lucius Mummius, který jako tribun lidu vystoupil v roce 187 př. n. l. proti Scipionům a později ve funkci praetora bojoval na Sardinii. Jeho bratr, Spurius Mummius, ho jako legát doprovázel v Řecku a náležel ke kruhu filozofů kolem Scipiona Africana mladšího.\n\nMummius sloužil v roce 153 př. n. l. jako praetor v Hispánii, kde se úspěšně střetl s Lusitány. V roce 146 př. n. l. byl zvolen konzulem, načež obdržel velení ve válce proti achajskému spolku. Po vítězství na Isthmu nad Achaji vedenými stratégem Diaiem, dobyl Mummius Korint a do základu jej vypálil. 200 000 obyvatel bylo buď pobito nebo prodáno do otroctví a všechna cenná umělecká díla byla odvezena do Říma. Nicméně Mummius, jak se zdá, nebyl člověk hovící si v ukrutnostech. Mnozí historici proto vysvětlují jeho jednání bezvýhradným splněním příkazu římského senátu, v němž především bohatí římští obchodníci toužili po zlikvidování nebezpečného obchodního konkurenta. Polybios však činil Mummia za tento čin plně odpovědným, neboť prý nebyl schopen odolat nátlaku svého okolí.\n\nV roce 145 př. n. l. Mummius jako prokonzul nadále působil v dobytém Řecku. Přitom se projevil jako schopný správce a spravedlivý soudce, což mu alespoň částečně dodalo respektu v očích místního obyvatelstva. Obzvláště citlivě se vyhýbal zasahování do náboženských záležitostí Řeků. Po návratu do Říma byl na jeho počest uspořádán velkolepý triumf a jako prvnímu plebeji mu bylo přiznáno agnomen (\"Achaicus\") za vojenské zásluhy. V roce 142 př. n. l. se stal censorem spolu se Scipionem Africanem mladším, s kterým se ovšem často dostával do sporů. Po pouhém roce tudíž složil svůj úřad a krátce nato zřejmě zemřel. Zanechal po sobě syna a dceru. Jeho pravnučka Mummia Achaica byla matkou císaře Galby.\n\n"}
{"id": "216306", "url": "https://cs.wikipedia.org/wiki?curid=216306", "title": "Achajský spolek", "text": "Achajský spolek\n\nAchajský spolek byl federací starověkých řeckých městských států (\"poleis\") v Achaji, území ležícím na severním pobřeží Peloponéského poloostrova. Tento spolek vznikl původně již v 5. století př. n. l. po nastolení demokratických změn v achajských obcích a přetrval až do druhé poloviny 4. století př. n. l., kdy se spolu s dalšími řeckými státy postavil proti králi Filipovi II. Makedonskému. Po podrobení Helénů Makedonci zmínky o spolku na určitý čas zmizely. Nicméně někdy kolem roku 280 př. n. l. byl achajský spolek opět založen za účelem vypuzení Makedonců, přičemž se záhy začal rozšiřovat i mimo vlastní území Achaje. Začleňováním okolních neachajských obcí pozbyl svůj lokální význam a dosáhl tak podobně jako aitólský spolek celořecké důležitosti. Obyvatelé každé polis získali spolkové občanské právo a možnost podílet se na řízení společných záležitostí. Spolek disponoval lidovým shromážděním, radou (\"búlé\"), jež se scházely v chrámu Dia Homaria, a každoročně volenými vedoucími úředníky – nejprve dvěma a od roku 255 př. n. l. jedním stratégem.\n\nPřipojením města Sikyónu v roce 251 př. n. l., získali Achajové svého prvního velkého vůdce, Aráta ze Sikyónu. Díky němu se počet členů spolku rozmnožil o důležité obce jakými byly Korint, Argos či arkádská Megalopolis. Posílením své moci expanzí na Peloponésu spolek efektivně podlomil makedonský vliv v této oblasti, avšak brzy se dostal do konfliktu s ambiciózní Spartou Kleomena III. Tento spartský král dokázal přivést na svou stranu mnoho měst spolku, kterému tak hrozilo úplné zničení. Arátos byl za těchto okolností nucen upustit od svojí protimakedonské politiky a obrátit se o pomoc na svého nepřítele, makedonského krále Antigona III. Dósóna. Ten sice v roce 222 př. n. l. v bitvě u Sellasie zdolal Kleomenovy Sparťany, přitom ovšem obnovil makedonskou hegemonii na Peloponésu.\n\nPo Arátově smrti achajský spolek obratně využil oslabení Makedonců Římany ve druhé makedonské válce v roce 197 př. n. l. Pod vedením Filopoiména pak definitivně srazil na kolena již značně oslabenou Spartu, čímž se ujal vlády nad celým Peloponésem. Dominance spolku na poloostrově však netrvala dlouho. Během třetí makedonské války v letech 171 až 168 př. n. l. si Achajové pohrávali s myšlenkou na vytvoření protiřímské aliance s králem Perseem, za což je Římané potrestali odvedením tisíce nejvýznačnějších občanů jako rukojmích do Itálie, čímž si zajistili poslušnost spolku (mezi těmito rukojmími se nacházel rovněž Polybios, řecký historik, jenž ve svém díle popsal rozmach římské republiky). V roce 146 př. n. l. achajský spolek povstal proti římské nadvládě. Římské legie pod velením konzula Lucia Mummia nato přemohly Achaje na Isthmu a srovnaly se zemí nejvýznamnější město spolku – Korint. Achajský spolek byl rozpuštěn a Lucius Mummius obdržel agnomen \"Achaicus\" („přemožitel Achajů“).\n\n\n\n"}
{"id": "216321", "url": "https://cs.wikipedia.org/wiki?curid=216321", "title": "Míla Pačová", "text": "Míla Pačová\n\nMíla Pačová, vlastním jménem Jaromíra Pačová, provdána Krčmářová (11. dubna 1887 Praha-Smíchov – 20. března 1957 Praha) byla česká herečka.\n\nHerectví se na divadle profesionálně věnovala od roku 1911. V letech 1921–1934 byla členkou souboru Vinohradského divadla, poté až do své smrti členka Národního divadla. Byla provdána za univerzitního profesora JUDr. Krčmáře. Po druhé světové válce jezdila do své venkovské vily v Třemošnici pod hradem Lichnice ve východních Čechách, i zde si ráda zahrála s místními ochotníky.\n\nMíla Pačová pocházela z rodiny zámožného architekta, zpočátku se rozhodovala mezi herectvím a malířstvím. Otec jí umožnil studia u malíře Ferdinanda Engelmüllera a posléze v Paříži (1910, Académie de la grande Chaumiére). Malířství a kresbám, zvláště vtipným karikaturám, se věnovala po celý život, ale za svou životní dráhu si zvolila herectví, které soukromě studovala u Marie Hübnerové a Karla Želenského.\nV roce 1911 začala hrát v Uranii, kde hrála s výjimkou sezóny 1913–1914, kdy hrála ve Švandově divadle, do roku 1918. Poté tři roky přecházela mezi různými společnostmi v Praze, hrála i mezi ochotníky, měla podíl na založení Komorní scény v Mozarteu roku 1919. Roku 1921 ji Jaroslav Kvapil angažoval do Divadla na Vinohradech. Na Vinohradech plně vyzrála a zhostila se řady zajímavých rolí, např. \"Anči\" v Langerově \"Periferii\" nebo \"Ariely\" v Shakespearově \"Bouři\". Na počátku třicátých let hrála zde po boku Zdeňka Štěpánka, Františka Smolíka, Františka Kreuzmanna, Olgy Scheinpflugové a dalších.\n\nRoku 1934 získala angažmá v Národním divadle, jemuž už zůstala věrná až do smrti. Přišla sem už jako vyzrálá herečka, ale v tamní konkurenci už nemohla tolik zářit, z rolí zralých žen připomeňme \"Roubínkovou\" v Jiráskově \"M. D. Rettigové\", \"Kláskovou\" v Jiráskově \"Lucerně\" nebo \"Akulinu Ivanovnu\" v Gorkého \"Měšťácích\".\n\nMíla Pačová byla inteligentní herečka plná temperamentu s jemnou elegancí a půvabnou koketně houpavou chůzí, typická byla její překotná mluva, která pomáhala humornému tónu jejího herectví. Studium malířství využívala i hereckém projevu, zvláště v mimice, gestu a při výběru kostýmů. Veřejně vystupovala i jako recitátorka, např. 1936 recitovala pohádky B. Němcové pro Společnost Boženy Němcové. Přednes uplatnila i v rozhlase, s nímž spolupracovala od konce 20. let, její hlas se zachoval na gramofonových deskách Ultraphon.\n\nJejí filmová práce byla jen příležitostná, začínala už v němé éře roku 1913 ve filmu \"Pan profesor, nepřítel žen\". Žádná z šesti „němých“ rolí se však svojí výrazností do historie filmu nezapsala. Ve zvukovém filmu hrála poprvé až r. 1935, kdy se mihla v životopisném snímku \"Milan Rastislav Štefánik\". Za okupace ztvárnila několik postav dam z vyšší společnosti (\"Artur a Leontýna\" (1940), \"Preludium\" (1941), \"Jarní píseň\" (1944)). Životní byla role ve filmu Miroslava Cikána \"U pěti veverek\" (1944), v níž jí na tělo byla ušita role chamtivé domácí \"Filomény Houbičkové\", tvořící protipól dobráckém manželovi (Jindřich Plachta) i své sestře (Růžena Nasková). Nasková s Pačovou vytvořily v tomto filmu nádherné protipóly dobra a zla. Po válce si pak ještě zahrála tři role, v poslední ve filmu \"Jan Žižka\" (1955) hrála postavu manželky staroměstského purkmistra Tomáše.\n\n\n\n\n\n\n"}
{"id": "216333", "url": "https://cs.wikipedia.org/wiki?curid=216333", "title": "Novovoroněžská jaderná elektrárna", "text": "Novovoroněžská jaderná elektrárna\n\nNovovoroněžská jaderná elektrárna leží nedaleko města Novovoroněž v centrálním Rusku. Její výstavba začala v roce 1957 a v roce 1964 začala dodávat energii do sítě. Elektrárna je vybavena ověřovacími prototypy několika sérií reaktorů VVER, k jejichž vývoji sloužila. V současné době má tři aktivní a dva již odstavené reaktory.\n\n"}
{"id": "216335", "url": "https://cs.wikipedia.org/wiki?curid=216335", "title": "Exošach", "text": "Exošach\n\nExošach je hra podobná šachům a vycházející z nich, odlišující se však pravidly. Někdy se tak označují i různé skutečně hrané varianty šachů (například tzv. \"žravé šachy\", v nichž hráč má povinnost brát a cílem hry je se zbavit figur rychleji než soupeř), ale hlavní použití má toto slovo v oblasti kompozičního šachu, kde tzv. \"exoproblémy\" jsou úlohy založené na alternativních pravidlech hry, např. s přítomností \"exokamenů\", tj. kamenů s jiným chodem než běžné šachové kameny. \n"}
{"id": "216337", "url": "https://cs.wikipedia.org/wiki?curid=216337", "title": "Operace Tin", "text": "Operace Tin\n\nOperace Tin byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do první vlny výsadků.\n\nParavýsadek tvořili rotní Ludvík Cupal a Jaroslav Švarc. Jejich úkolem bylo provést atentát na ministra školství a propagandy protektorátní vlády Emanuela Moravce, jenž se stal symbolem zrady a kolaborace.\n\nVýsadek proběhl v noci z 29. na 30. dubna 1942 spolu se skupinou Intransitive ve středních Čechách nedaleko vsi Padrť u Rožmitálu. Skupina se však při seskoku rozdělila a nenalezla výstroj. Oba výsadkáři si při doskoku zranili nohu. Cupal si navíc způsobil i vážné vnitřní zranění, ze kterého už se nikdy plně nevyléčil.\n\nŠvarcovi se podařilo dostat přes Plzeň do Prahy a spojit se s Opálkou. Skrýval se s pomocí odbojové skupiny Jindra, doléčil si zranění a hledal kontakt na svého druha Cupala, kterého se ovšem nedočkal. Stejně jako šest dalších výsadkářů se koncem května 1942 ukryl v kryptě kostela sv. Cyrila a Metoděje (sv. Karla Boromejského) v Resslově ulici, kde se po tuhém boji s gestapem 18. června zastřelil.\n\nZraněný Cupal byl po seskoku nalezen Vojtěchem Lukaštíkem z Intransitive a přesunul se s ním na Moravu. Ukrýval se nedaleko svého rodiště ve Velehradě na Slovácku za pomoci příbuzných a známých. Tam se opět spojil s Lukaštíkem a rozhodli se realizovat sabotážní akce, když původně zamýšlené přemístění do Prahy ztratilo po heydrichiádě smysl. Dne 18. září se pokusili o sabotáž železniční tratě mezi obcemi Polešovice a Nedakonice, čímž zavdali důvod k pátrání gestapa. V noci z 8. na 9. ledna 1943 byl vypátrán Lukaštík, který při následném útoku gestapa zahynul. Cupalův úkryt gestapu prozradil až jeho otec, který gestapu pomáhal i při synově zatýkání. K tomu došlo 15. ledna 1943, kdy byl Cupal obklíčen ve svém úkrytu v cihelně u Velehradu. Zde se v bezvýchodné situaci zastřelil.\n\n\n"}
{"id": "216339", "url": "https://cs.wikipedia.org/wiki?curid=216339", "title": "Elektrárna Dürnrohr", "text": "Elektrárna Dürnrohr\n\nDürnrohr je tepelná elektrárna postavená v dolním Rakousku jako náhrada za nespuštěnou jadernou elektrárnu Zwentendorf. Elektrárna rovněž slouží jako spalovna odpadu.\n\nMá dva bloky (352 a 405 MW), které spalují české a polské uhlí, mohou ale též pracovat na zemní plyn. Do provozu byla uvedena v roce 1987. Využívá elektrické vedení určené původně pro elektrárnu Zwentendorf.\n\n210 m vysoký komín elektrárny je nejvyšším komínem v Rakousku a 3. nejvyšší stavbou v Rakousku.\n"}
{"id": "216346", "url": "https://cs.wikipedia.org/wiki?curid=216346", "title": "Liebherr", "text": "Liebherr\n\nSkupina Liebherr je světovým výrobcem jeřábů a stavebních strojů. Výrobní centrála firmy sídlí ve městě Biberach an der Riss v německé spolkové zemi Bádensko-Württembersko.\n\nFirmu založil Hans Liebherr v roce 1949 ve městě Kirchdorf an der Iller. Prvním vyráběným strojem firmy byl mobilní věžový otočný jeřáb. Typicky žluté jeřáby Liebherr jsou dodnes k vidění na mnoha stavbách.\n\n\"Liebherr-International AG\", která má v holdingu vedoucí a kontrolní funkci, sídlí ve švýcarském městě Bulle v kantonu Fribourg, jejími majiteli jsou výlučně členové rodiny Liebherr. Rodinný podnik vede už druhá generace, sourozenci Isolde a Willi Liebherrovi.\n\nPevný dampr Liebherr T282B byl do roku 2013 považován za největší nákladní automobil světa a stroji TI 272 patří 6. místo, bagr R 996 je ve své kategorii pátý.\n\n\nHolding Liebherr vlastní také šest hotelů nejvyšší kategorie v Rakousku, Irsku a Německu.\n\nLiebherr vyrábí v 25 továrnách v 11 zemích na čtyřech kontinentech.\n\n"}
{"id": "216353", "url": "https://cs.wikipedia.org/wiki?curid=216353", "title": "Floydův–Warshallův algoritmus", "text": "Floydův–Warshallův algoritmus\n\nFloydův–Warshallův algoritmus (známý také jako Royův–Floydův algoritmus) je počítačový algoritmus používaný pro nalezení nejkratších cest v orientovaném grafu s hranami různých obecných (kladných) vah. Jediný průchod algoritmu spočte nejkratší cestu mezi všemi dvojicemi vrcholů. Floydův–Warshallův algoritmus je typickým příkladem dynamického programování. Algoritmus poprvé popsali Robert Floyd a Stephen Warshall.\n\nFloydův–Warshallův algoritmus porovnává všechny možné cesty v grafu mezi všemi dvojicemi vrcholů. Pracuje tak, že postupně vylepšuje odhad na nejkratší cestu do té doby, než je zřejmé, že odhad je optimální projde všechny možnosti.\n\nMějme graf formula_1 s vrcholy formula_2 očíslovanými 1 až N. Dále mějme funkci formula_3, která vrací nejkratší možnou cestu z formula_4 do formula_5 s použitím pouze vrcholů 1 až formula_6 jako mezivrcholů. Pomocí této funkce chceme najít nejkratší cestu mezi všemi dvojicemi formula_4 a formula_5 s použitím mezivrcholů 1 až formula_9.\n\nNa nejkratší cestu máme dva kandidáty: buď je nejkratší cesta v množině vrcholů formula_10, nebo existuje cesta jdoucí z formula_4 do formula_9, a poté z formula_9 do formula_5, která je lepší (kratší) než ta stávající. Nejlepší cesta z formula_4 do formula_5 používající pouze vrcholy 1 až formula_6 je definována funkcí formula_18. Délka nejlepší cesty z formula_4 do formula_9 a poté do formula_5 je pak zřejmě součet délek nejkratší cesty z formula_4 do formula_9 a nejkratší cesty z formula_9 do formula_5.\n\nFunkci formula_18 pak můžeme rekurzivně definovat takto:\n\nAlgoritmus nejprve spočte formula_29 pro všechny dvojice i a j, poté pro všechny dvojice spočte formula_30 atp. dokud nedosáhne k = N, kdy jsme našli nejkratší cesty pro všechny dvojice vrcholů formula_4 a formula_5 v grafu formula_1. Asymptotická časová složitost algoritmu je formula_34.\n\nPři počítání k-té úrovně můžeme přepsat informace vytvořené (k – 1)-ní úrovní, což je optimalizace. Algoritmus v obou případech používá kvadratické množství paměti vůči počtu vrcholů grafu. Asymptotická paměťová složitost je tedy formula_35.\n\n 1 // Předpokládáme funkci \"cenaHrany\"(i, j) vracející cenu hrany z i do j\n\n\n\n"}
{"id": "216356", "url": "https://cs.wikipedia.org/wiki?curid=216356", "title": "Nothing Is Easy: Live at the Isle of Wight 1970", "text": "Nothing Is Easy: Live at the Isle of Wight 1970\n\nNothing Is Easy: Live at the Isle of Wight 1970 je koncertní album od Jethro Tull, vydané 2. listopadu 2004, (viz 2004 v hudbě).\n\nŽivé vystoupení bylo nahráno pátý a poslední den festivalu Isle of Wight roku 1970, kdy Tull byli vměstnáni mezi The Moody Blues a Jimi Hendrixe.\n\n\nStejně jako \"Living with the Past\", bylo toto album vydáno jako CD i DVD.DVD bylo vydáno 22. března 2005 a obsahuje několik stejných skladeb jako CD.\n\n\nSkladby \"With You There to Help Me\" a \"To Cry You a Song\" nebyly do DVD zahrnuty.\n\n\n"}
{"id": "216361", "url": "https://cs.wikipedia.org/wiki?curid=216361", "title": "Jindřich z Varnsdorfu", "text": "Jindřich z Varnsdorfu\n\nJindřich z Varnsdorfu (kolem 1265 - 1346/1347) pocházel z manského rodu rytířů z Varnsdorfu, vazalů šlechtického rodu Ronovců. Jako johanitský řeholník získal církevní vzdělání v Praze a v Paříži. Od roku 1310 byl komturem žitavské komendy johanitů (Řád rytířů špitálu svatého Jana v Jeruzalémě, později Řád maltézských rytířů). Je považován za hypotetického autora Kroniky tak řečeného Dalimila.\nManský rod pánů z Varnsdorfu měl své statky v žitavském a zhořeleckém kraji. Do rytířského stavu byli povýšeni po návratu ze druhé křížové výpravy. \n\nS návratem českého vojska přišel do Čech i špitální řád johanitů, známý později jako Řád maltézských rytířů. Brzy po založení první johanitské komendy v Praze na Malé Straně u Juditina mostu (1158-1169) vznikaly další komendy v Kadani (1186), ale i v Českém Dubu (1237) a v Žitavě (1250). \n\nAsi desetiletý Jindřich z Varnsdorfu vstoupil do klášterní školy žitavských johanitů, kde získal základní vzdělání. Johanité poslali nadaného řeholníka do Prahy, aby zde studoval v kapitulní škole u sv. Víta, která v té době byla nejvýznamnější církevní školou v Čechách. Následovalo jeho vyslání do Paříže, kde získal titul \"magister\". Jeho další cesta, jako účastníka výpravy Václava II., ho zavedla do Polska (1292). Zde se seznámil s předními představiteli šlechtického rodu Ronovců, především s vlivnými pány z Lipé. \n\nPo návratu do Prahy v polovině 90. let 13. století vysvěcen pražský biskup Jindřicha na kněze. Díky přátelství s Jindřichem z Lipé a s biskupem Janem IV. z Dražic se v roce 1310 stal komturem (velitelem) žitavské komendy. Ještě téhož roku mu pražský biskup Jan potvrzuje odpustky. Postavení komtura Jindřichovi z Varnsdorfu umožňovalo zasahovat i do politiky království na straně reprezentantů lucemburských zájmů v Čechách. Přitom si zachoval silné pročeské cítění, což dokládá skutečnost, že v době sporu krále Jana Lucemburského s Jindřichem z Lipé stál na straně českého šlechtice. Král za poskytnutou pomoc pána z Lipé nejdříve jmenoval podkomořím a českým maršálkem (1310), ale následujícího roku jej těchto funkcí zbavil. Tím vyhrotil svůj spor s většinou české šlechty, který byl urovnán až odvoláním králových porýnských velmožů a církevních poradců, včetně johanitského velkopřevora Bertolda z Henneberku (1315). Současně král vrátil Jindřichovi z Lipé úřad podkomořího, ale na podzim téhož roku jej z podnětu závistivého Viléma Zajíce z Valdeku nechal uvěznit na hradě Týřově. Většině událostí z let 1298-1315 Jindřich z Varnsdorfu mohl být přímým svědkem. A asi to není jen pouhou shodou okolností, že Kronika tak řečeného Dalimila tyto události popisuje ze silně pročeské pozice. \n\nPo sjednání definitivního smíru v Domažlicích (1318) Jindřich z Lipé následujícího roku vyměnil Žitavu a přilehlé hrady s Janem Lucemburským za pozemky na Moravě, což mělo negativní důsledky pro žitavskou komendu po roce 1319. Předpokládá se, že ještě v roce 1315 Jindřich z Varnsdorfu napsal druhý rukopis kroniky, která již nemá vyhrocený politický cíl, ale je podporou mocenských zájmů Ronovců. Jindřich byl i později literárně činný, což dokládá jeho latinská \"\"Konkordance evangelií a epištol\"\" (dnes v kapitulní knihovně u sv. Víta) z 20.-30. let 14. století. Současně měl zájem i o koupi knih od sousedních komturů. Získal tak homiliář, dvoudílnou bibli, jednodílný pasionál, antifonář a některé další knihy. Havel z Lemberka, převor johanitského řádu, uvedené knihy potvrdil jako nezcizitelný majetek komendy v Žitavě. \n\nVe funkci komtura této komendy Jindřich působil nejméně do roku 1337. V souvislosti se smrtí Jana Lucemburského v bitvě u Kresčaku (26. 8. 1346) stačil ještě napsat veršované rozloučení s králem. Zemřel koncem roku 1346 nebo v roce následujícím. Pohřben byl ve farním kostele sv. Jana Křtitele v Žitavě.\n\nNejstarší česky psaná (veršovaná) kronika neznámého autora, původně nazývaná \"Kronika česká\" či \"Kronika boleslavská\", byla v 16. století připsána Dalimilu Meziříčskému, neznámému boleslavskému kanovníkovi. Jeho autorství se sice neprokázalo, přesto byla kronika označena jako Dalimilova, či správněji Kronika tak řečeného Dalimila. Autor v ní straní rytířskému řádu johanitů nejen tím, že sv. Jana Křtitele, patrona řádu, považoval za ochránce přemyslovských knížat (Jaromír, Oldřich), ale tento světec pomáhal i knížeti Soběslavovi I. (1090? - 1140) v bitvě u Chlumce (1126) proti německému císaři Lotharovi III. (1075-1157). Velkou pozornost neznámý kronikář věnoval popisu okolí Juditinu mostu, u kterého byla založena první johanitská komenda v Čechách (1158-1169). Současně autor zdůrazňuje svou osobní přítomnost v Praze v roce 1310, a to během květnových a červnových bojů o most a Pražský hrad jako pozorovatel z malostranského (johanitského) břehu. Tato a další fakta nakonec dovedla historika PhDr. Tomáše Edela k závěru, že neznámým autorem Kroniky tak řečeného Dalimila by mohl být právě johanita Jindřich z Varnsdorfu.\n\nOdpovědí může být citace části vyjádření PhDr. Tomáše Edela (1951-2010), historika a ředitele muzea v Českém Dubu, který napsal následující charakteristiku autora Kroniky tak řečeného Dalimila: \"\"...došel jsem k závěru, že autorem nemohl být nikdo jiný než ten, komu důvěřovali i Jan z Dražic i Jindřich z Lipé, kdo byl literárně zručný v češtině a tak jazykově vybavený, aby mohl číst prameny německé, latinské a francouzské, kdo spoléhal na hvězdu Jana Křtitele, patrona johanitů. Jen takový je náš autor...\"\" a míní tím Jindřicha z Varnsdorfu.\n\n"}
{"id": "216367", "url": "https://cs.wikipedia.org/wiki?curid=216367", "title": "Stejnosměrné napětí", "text": "Stejnosměrné napětí\n\nStejnosměrné napětí je napětí, které nemění v čase svoji polaritu (směr), můžeme u něj tedy rozlišit kladný pól (+) a záporný pól (−).\n\nZdrojem stejnosměrného napětí může být např.\n\n"}
{"id": "216371", "url": "https://cs.wikipedia.org/wiki?curid=216371", "title": "Donato Bramante", "text": "Donato Bramante\n\nDonato di Angelo di Pascuccio řečený Bramante (1444 Fermignano - 11. března 1514 Řím) byl italský architekt a malíř.\n\nZpočátku tvořil na dvoře urbinských vévodů. Před nástupem na místo dvorního architekta Lodovica il Mora v Miláně Bramante uskutečnil studijní cestu po Itálii, během níž jej zaujalo zejména dílo Brunelleschiho. Jako první samostatnou práci v Miláně vytvořil architektonickou kresbu – rytinu Prevedari.\n\nVelký vliv na Bramanta během jeho milánského pobytu měl jeho kolega ve dvorských službách malíř Leonardo da Vinci, a to zejména svými architektonickými kresbami, u nichž byl vnější prostor výsledkem rozpínavosti vnitřního prostoru. Po svém zvolení si nový papež Julius II. vybral Bramanteho jako dvorního architekta.\n\nPrvním velkým projektem v jeho službách byla rekonstrukce a rozšíření papežského paláce, tzv. Belvedere, první projekt z roku 1504. Bramante se v roce 1505 stává hlavním architektem\nkostela sv. Petra v Římě. Na podzim téhož roku vzniká první plán na nový kostel tzv. Pergamenový.\n\nBramante tedy pojímal baziliku sv. Petra jako centrálu s půdorysem řeckého kříže, kde roztlakové síly ústřední kupole měly být zachyceny složitým systémem nižších bočních kupolí.\n\n\n"}
{"id": "216376", "url": "https://cs.wikipedia.org/wiki?curid=216376", "title": "Stranná", "text": "Stranná\n\nNázev Stranná má více sídel:\n"}
{"id": "216378", "url": "https://cs.wikipedia.org/wiki?curid=216378", "title": "Paul Ulrich Villard", "text": "Paul Ulrich Villard\n\nPaul Ulrich Villard (* 28. září 1860 – 13. ledna 1934) byl francouzský fyzik. Zkoumal účinky rentgenového záření. Objevil fotografický jev (zv. Villardův), obrazy vytvořené rentgenovým zářením při osvětlení bílým světlem zeslabují. Zjistil, že některé záření není ovlivnitelné magnetickým polem. Ernest Rutherford v něm poznal elektromagnetické vlny a nazval je gamapaprsky.\n"}
{"id": "216382", "url": "https://cs.wikipedia.org/wiki?curid=216382", "title": "Iannis Xenakis", "text": "Iannis Xenakis\n\nIannis Xenakis (řecky Ιάννης Ξενάκης) (29. května 1922, Brăila, Rumunsko − 4. února 2001, Paříž, Francie) byl řecký avantgardní skladatel vážné hudby 20.století a architekt, narozený v Rumunsku a působící většinu života ve Francii. Je považován za jednoho z průkopníků elektronické a počítačové hudby. Nejvýznamnějším skladatelovým přínosem je rozvoj zvukových možností hudby v rámci jeho konceptu matematické aplikace, identického přenosu nebo transkripce konkrétní umělecké výpovědi do jakéhokoliv jiného druhu umění, tzv. „meta-art“ (z řeckého μετά = mimo, za, po - nejlépe v tomto případě celkově volně přeložitelné asi jako „totéž umění jinde“).\n\nV roce 1932 se Xenakis s rodiči vrátil z Rumunska zpět do Řecka, kde posléze vystudoval architekturu na Aténské Polytechnice. Během 2. světové války se účastnil řeckého partyzánského odboje a po jejím skončení se významně angažoval i v první fázi občanské války coby člen studentského hnutí ELAS. Během bojů byl vážně zraněn v obličeji s následkem jednostranné ztráty zraku (jednalo se o levou stranu obličeje a levé oko - na známých fotografiích ho proto vidíme buď pouze z pravého profilu nebo se stínem, zakrývajícím postiženou stranu). V roce 1947 se dostává na falešný pas do Paříže, kde se poměrně brzy stává členem týmu proslulého architekta Le Corbusiera.\n\nNa samém počátku svých aktivit neměl Xenakis za sebou žádné oficiální hudební studium, hudba mu byla pouze koníčkem. Díky příležitostným setkáním se však jeho prvními učiteli staly osobnosti jako Arthur Honegger, Darius Milhaud a Olivier Messiaen, kteří ho - i když zcela neformálně - přiměli k důslednějšímu studiu skladby, harmonie a dalších oblastí hudební fenomenologie. Díky jejich vlivu posléze korigoval své rané práce (Olivier Messiaen byl též producentem jeho prvních velkých prací), přesto však po celý život dával přednost vlastním postupům.\n\nBěhem svého působení v Le Corbusierově ateliéru skládá Xenakis ve svých 32 letech své první velké hudební dílo „Metastasis“ (1954) - tato skladba pro smyčce a zvukové efekty se posléze stává inspirací pro novou hudební generaci, pracující s artificiálními zvukovými strukturami. Skladba vznikla v souvislosti s Xenakisovou prací architekta na designu pavilonu firmy Phillips pro světovou výstavu v Bruselu. Dílo Xenakise-skladatele inspirovalo Xenakise-architekta k vytvoření paralely jeho struktury v hyperbolickém tvaru i materiálu, ze kterého byl pavilon postaven. Tím byly položeny základy Xenakisovy konceptu teorie tzv. meta-art, spočívajícího v předpokladu, že každá umělecká výpověď může být realizována prostřednictvím matematické aplikace (transkripce) v kterémkoli druhu umění (v tomto případě tedy architektura-hudba). Zajímavou skutečností, která se váže ke společné historii vzniku skladby i stavby, je fakt, že v pavilonu měla premiéru skladba \"Poème Électronique\", jejímž autorem je Edgard Varèse, kterého lze považovat za přímého předchůdce a nepochybně i za významného inspirátora Xenakisova způsobu tvorby.\n\nPro Xenakise jsou typické skladby pro velké množství nástrojů. Hráči jsou rozptýleni mezi posluchači a součástí struktury skladby jsou ambientní zvuky, sice sofistikované, přesto však v podstatě náhodné. Používá k tomu účelu jak vlastní lidskou masu, tak i artificiální zvuky nejrůznějšího původu. Na přelomu padesátých a šedesátých let komponuje i výhradně s užitím zvuků artificiálních a elektronických, kdy zdrojem finálního produktu jsou magnetofonové záznamy. S postupem času se v Xenakisově tvorbě nepromítá jen výše uvedený „modus operandi“, ale též inspirace antickou kulturou, především dramatem, což se promítá do ústředních témat velké části jeho prací (Medea, Persepolis, Kassandra, Herma, Nomos ad.). Nemalou inspirací byla pro skladatele též lidová hudba. Xenakis rozhodně nezůstal u rigidní a mechanické aplikace meta-art, což se projevilo hlavně v jeho pozdějších pracích, kde je relativizace původního konceptu ve smyslu jeho důsledného uplatňování nepochybná. Teoretický předpoklad zde působí spíše jako základní princip tvorby, nikoli jako všudypřítomná a svazující poučka nebo matematický vzorec práce. Sám skladatel varoval v některých rozhovorech a článcích před zjednodušujícími pohledy, se kterými se často setkával, a upozorňoval na nutnost vidět umělecké dílo obecně jako mnohotvárný celek, nikoli jako nově vytvořené klišé či šablonu. Zdůrazňoval současně odlišnost jednotlivých druhů umění a jejich v jiné sféře nenapodobitelné vyjadřovací schopnosti a možnosti výrazu.\n\nXenakis se věnoval též psaní hudebních esejů, osvětové a pedagogické činnosti. V roce 1962 poprvé publikoval své úvahy, věnované vztahu jeho hudebních myšlenek a kompozičních technik. Tyto práce byly posléze revidovány a rozšířeny, aby souborně vyšly v roce 1971 pod názvem „Myšlenka a matematika v hudební kompozici“. V roce 1966 založil „Centrum pro automatickou a matematickou hudbu“ v Paříži a nedlouho poté i podobnou instituci ve Spojených státech (Indiana). V letech 1975 - 1978 působil též jako nezávislý učitel na Londýnské hudební universitě Gresham College.\n\n\n\n\n"}
{"id": "216384", "url": "https://cs.wikipedia.org/wiki?curid=216384", "title": "Říše strachu", "text": "Říše strachu\n\nŘíše strachu (originálním názvem \"State of Fear\") je kniha slavného amerického spisovatele Michaela Crichtona. V originále byla vydána roku 2004. Do češtiny ji v září roku 2006 přeložil Michal Prokop.\n\nHlavním hrdinou tohoto naučného vědeckého románu (tzv. techno-thrilleru) je environmentalistický právník Peter Evans, který se svými spolupracovníky odvrací plánované akce ekoteroristů po celém světě. Ty mají způsobit umělé ekologické katastrofy (povodně, zemětřesení, tsunami apod.) a tak přimět světové vlády k masivním finančním výdajům na výzkum hrozby globálního oteplování.\n\nAčkoliv hlavním cílem knihy je spíše pobořit mýty zakořeněné mezi čtenáři (zejména zmíněné globální oteplování), i příběh samotný je rozveden do velkých detailů. Autor se při jeho přípravě seznámil s množstvím odborné literatury, což je na románu znát. Crichtonovi se za knihu dostalo odsouzení (environmentalisté) i uznání (ekoskeptikové).\n\n"}
{"id": "216394", "url": "https://cs.wikipedia.org/wiki?curid=216394", "title": "Carl Philipp Emanuel Bach", "text": "Carl Philipp Emanuel Bach\n\nCarl Philipp Emanuel Bach (8. březen 1714, Výmar, Německo – 14. prosinec 1788, Hamburg), druhý nejstarší syn Johanna Sebastiana Bacha a jeho manželky Marie Barbary Bachové, proslul jako cembalista, skladatel a pedagog.\n\nProšel důkladným kontrapunktickým školením u svého otce, který ho i přes zjevný hudební talent poslal studovat práva. V roce 1738 se Philipp Emanuel definitivně rozhodl pro hudbu. Jeho další tvůrčí dráha přinesla odklon od barokního směru k novému hudebnímu myšlení raného klasicismu. Nicméně seriózní, myšlenkově hluboký umělecký projev jeho otce zůstal i jemu vlastní a projevil se v jeho tvorbě osobitou výrazovou hloubkou. Bach působil nejprve ve službách pruského krále jako cembalista, v roce 1767 však přesídlil do Hamburku, kde převzal po Telemannovi úřad městského hudebního ředitele. Stal se čelnou osobností hudebního života tohoto svobodného města, přátelil se s významnými německými básníky a dalšími umělci. Jako jeden z prvních v Německu organizoval veřejné koncerty.\n\nV roce 1744 se oženil s dcerou berlínského obchodníka s vínem, s Johannou Marií Daneemannovou. Zemřel 14. prosince 1788 na tuberkulózu. Byl pochován v kryptě evangelického kostela 'Hauptkirche Sankt Michaelis' v Hamburku. \n\nNejvětší význam má jeho instrumentální tvorba – orchestrální symfonie, klavírní sonáty, triové sonáty a smyčcové kvartety. Nejrozsáhlejší je ovšem Bachova tvorba pro sólový klavír (cembalo), zvláště klavírní sonáty, jichž napsal na 200; v nich dospěl nejen k pozoruhodné úrovni nástrojové sazby, nýbrž i k vývojovému pokroku v oblasti hudebního výrazu nového slohu: stal se charakteristickým představitelem tendence Sturm und Drang, projevující se obzvláště intenzitou výrazu zejména v polohách vášnivých a citově vypjatých, které předznamenaly v období raného klasicismu situaci označovanou též jako romantická krize. K dosažení vysokého stupně výrazové intenzity jsou u Bacha zapojeny všechny složky hudební řeči – osobitou formulací témat počínaje a jejich harmonickým výkladem i nástrojovou stylizací konče. Objevují se i programní názvy, které mají blíže specifikovat vlastní hudební obsah díla. Svým pojetím klavírní sonáty ovlivnil řadu dalších skladatelů včetně Josepha Haydna a W. A. Mozarta. Ve vokálním oboru je autorem oratorií a velkého počtu chrámových skladeb, písní, árií a ód s duchovním i světským obsahem. Je také autorem jednoho z nejvýznamnějších pramenů o předklasické hudební interpretaci a estetice \"Versuch über die wahre Art das Clavier zu spielen\" (\"Studie o pravém umění klavírní hry\"). První díl tohoto spisu byl vydán v r. 1753, druhý v r.1762.\n\n\n"}
{"id": "216398", "url": "https://cs.wikipedia.org/wiki?curid=216398", "title": "Eric Cartman", "text": "Eric Cartman\n\nEric Theodore Cartman je fiktivní postava amerického kresleného seriálu \"Městečko South Park\". Cartman je často původcem zápletky epizody a to pro neutuchající vůli vždy dosáhnout svého jakýmikoli dostupnými prostředky. Patří mezi jedinou mnohojazyčnou postavu a je schopen domluvit se španělsky, latinsky, francouzsky, italsky, arabsky a německy. Je velmi agresivní, fanatický a sadistický; mnohdy se vybíjí na národnostních i jiných menšinách, za což se dostal i do vězení (útok na černošského spolužáka Tokena). Cartman je také velmi rozmazlený a jako dítě nezvladatelný; jeho matka mu však plní jeho přání, takže jeho vztah s ní je spíše pozitivní. Zkrotit a donutit k poslušnosti jej dokázal až cvičitel psů. Právě díky jeho velké zálibě v cukroví a sýrových křupkách je Cartman velmi obézní a též i velmi citlivý ohledně své tloušťky, pokud mu ji připomínají ostatní. V seriálu se tak naráží na typicky stereotypní výmluvy tlustých dětí, zejména \"I'm not fat, I'm big-boned!\"/Já nejsem tlustý já mám jenom tlustý kosti\n\nAčkoliv se mnoho lidí mylně domnívá, že Cartmanovo jméno je inspirováno nacistickým pilotem Erichem Hartmannem, ve skutečnosti byla postava pojmenovaná podle Matta Carpmana, blízkého známého Stona a Parkera. Jeho postava byla rovněž inspirována Archiem Bunkerem. Vztah mezi Kylem a Cartmanem byl Stonem a Parkerem přirovnán k Michael \"Meathead\" Stivic vs. Archie Bunker (ze seriálu \"All in the Family\")\n\nCartman je dominantní a agresivní (libuje si v autoritativních rolích); svými názory a postoji nemá daleko k totalitním diktátorům (neskrytě je obdivuje a v epizodě \"Umučení Žida\" (dle filmu \"Umučení Krista\") je oblečen jako Adolf Hitler pronášeje větu: – My musíme Židy vyhladit. Je velmi netolerantní k menšinám a stoupencům jiných politických názorů než jeho, hlavně tedy k Židům (jeho \"přítel\" Kyle je Žid; spolu vedou spoustu bojůvek ohledně židovství), k hippies (důrazně se vyhýbá San Franciscu a vstoupí do něj pouze v speciálním protichemickém obleku) a také i k chudým lidem (například neustále uráží Kennyho za to, že jeho rodina je chudá) nebo bezdomovcům. V případě aféry karikatur proroka Mohameda stojí na straně muslimů, avšak jen kvůli snaze zrušení seriálu Family Guy (v ČR vysílán jako Griffinovi), v jehož díle má Mohamed vystupovat. Je pro něj také typické, že touží po bohatství a videohrách a je pro něj ochoten udělat cokoliv (např. nechat se zmrazit, což se mu povedlo a byl rozmražen po 500 letech, či odjetí do Somálska za účelem stát se pirátem).\n\nDíky vynikajícím rétorickým schopnostem je Cartman schopen přesvědčit lidi, či určité zájmové skupiny, a úspěšně je vést ke svému sobeckému cíli.\nCartman má rovněž nezaměnitelný hudební talent, který často používá k zesměšnění dané situace, či postavy. Mezi jeho první hudební čísla patří \"Kyle's Mom's a Bitch\" (\"Mr. Hankey, the Christmas Poo\" – epizoda 9, série 1 a \"South Park: Peklo na Zemi\") a \"She Works Hard for the Money\" (cover Donny Summer; \"Planetárium\" – epizoda 11, série 2). Cartmanův hudební styl se časem změnil na více arena rock, gospel a power ballad orientovaný (často vokálně paroduje klišé výše zmíněných žánrů). Cartman umí hrát na piáno (\"Křesťanský rock\"), housle (\"Supermarket\"), lesní roh (\"Léto je na hovno\"), bicí (\"Vyznamenaná pitomost\"), foukací harmoniku (\"Jakovasauři\", \"Ty kurvy velryby\"), akustickou kytaru (\"Činpokomončáci\") a též na panovou flétnu (\"Pandemie\").\n\nPostava Erica Cartmana je známá také díky svým projevům emoční a mentální nerovnováhy. Cartmanova pasivní agresivita měla díky nevyrovnanému účtu se Scottem Tenormanem o 10 dolarů rovněž na svědomí úmrtí rodičů Scotta Tenormana, což vyústilo v zásadní zvrat a Kylova komentáře: „Dude, I don't think we should ever piss off Cartman again“.\n\nMimo krizí s vlastní (sexuální) identitou, Cartman se rovněž dopouští nezvyklých výslovností některých slov:\n\nV epizodě 14 (Chudé dítě), sérii 15 byla Cartmanova excentrická výslovnost konfrontována, když prohlásil „I beat you to it, Kyel“, načež Kyle odpoví „My name is not Kyel“. Později ve stejné epizodě Cartmanova pěstounská matka Mrs. Weatherhead vejde do místnosti a upozorní ho „and my name is not Meem“, poté co Cartman zkouší uplatnit své manipulační techniky na paní Weatherheadovou.\n"}
{"id": "216402", "url": "https://cs.wikipedia.org/wiki?curid=216402", "title": "Kúh-e Bínálúd", "text": "Kúh-e Bínálúd\n\nKúh-e Bínálúd je pohoří v Chorásánu v severovýchodním Íránu u hranic s Turkmenistánem a Afghánistánem. Je východním prodloužením Alborzu. Na afghánském území na něj navazuje Safedkóh, který se často považuje již za součást Hindúkuše.\n\nBínálúd je nejvyšší chorásánské horské pásmo, dosahuje nadmořské výšky 3 416 m. Hory jsou prakticky bez odtoku, většina řek se ztrácí v okolních pouštích. Ani Atrek nedoteče celoročně až do Kaspického moře.\n\nNa úpatí Bínálúdu leží nejposvátnější íránské město Mašhad.\n"}
{"id": "216405", "url": "https://cs.wikipedia.org/wiki?curid=216405", "title": "Vepřo knedlo zelo", "text": "Vepřo knedlo zelo\n\nVepřo knedlo zelo, knedlo vepřo zelo nebo knedlo zelo vepřo je obecný (lidový) název pro český národní pokrm, vepřová pečeně s (houskovým) knedlíkem a (dušeným) zelím, který se skládá ze tří součástí, podávaných na talíři společně:\nPo nakladení těchto součástí na talíř se podlévá nebo přelévá šťávou z pečení.\n\nZavedený úzus předpokládá zapíjení pivem.\n\nPodobné jídlo je běžné i v Rakousku a Bavorsku. Tato kombinace tedy může mít zahraniční původ.\n\nV Česku je rozšířený také podobný pokrm, tzv. vepřové výpečky, kdy je tučnější maso nakrájené na větší kostky a pečené na kmíně a cibuli. Dalším podobným pokrmem je pečený bůček, taktéž pečený na kmíně a cibuli, ale vcelku a rozkrájený až před podáváním. Všechny tyto pokrmy se podávají také s dušeným špenátem namísto zelí, pak už ale nelze hovořit o vepřo knedlo zelu a jídlo změní kvůli česnekové chuti špenátu namísto sladkokyselé chuti zelí celkový chuťový charakter.\n\n"}
{"id": "216414", "url": "https://cs.wikipedia.org/wiki?curid=216414", "title": "Projekt Monterey", "text": "Projekt Monterey\n\nProjekt Monterey byl pokusem vybudovat jednotný unixový operační systém, který by běžel na různých 32bitových a 64bitových platformách a zároveň podporoval multi-processing. Jádrem projektu byl pokus vytvořit podnikový systém Unix pro procesory architektury IA-64, od kterých se v té době čekalo, že budou časem dominovat trhu unixových serverů. Ohlášen byl v říjnu 1998 a bylo do něj zapojeno několik prodejců Unixu; IBM poskytlo podporu pro architektury POWER a PowerPC z operačního systému AIX, Santa Cruz Operation (SCO) poskytlo podporu pro IA-32 a Sequent Computer Systems přidali podporu multi-processingu ze svého operačního systému Dynix (DYNamic unIX). Firma Intel Corporation provedla expertizu a financování rozvoje cíleného trhu s ohledem na novou platformu IA-64, která nebyla v té době ještě uvolněna.\n\nV květnu 2001 byla ohlášena dostupnost betaverze AIX-5L pro IA-64, která v podstatě naplňovala své počáteční cíle. Firma Intel nicméně propásla termín dodání Itania o dva roky a software Monterey neměl odbyt.\n\nS výjimkou IA-64 a vylepšení multi-processingu Dynix byla většina úsilí projektu Monterey směřována k standardizaci existujících verzí Unixu do jediného kompatibilního systému. Tyto snahy byly podnikány již v minulosti (např. aliance 3DA) a zpravidla neuspěly, protože společnosti, které byly do těchto projektů zapojeny, byly příliš odkázány na prodejní synchronizaci, než aby skutečně podpořily standard, který by umožnil jejich zákazníkům přejít k jejich produktům. S projektem Monterey měl již každý z prodejců svou cílenou část trhu, kterou zamýšlel i v budoucnu pokrývat: POWER a IA-64 za IBM, IA-32 a IA-64 za SCO. Není docela jasné, kterou část trhu chtěl obsluhovat Sequent.\n\nProjekt se rychle stal nezvladatelným, když se všichni zúčastnění pokoušeli najít mezeru na rychle se rozvíjejícím Linuxovém trhu a zaměřili svou pozornost jinam. Sequent byl v roce 1999 koupen firmou IBM. SCO zanechalo obchodu s Unixem v roce 2001; ve stejném roce IBM nakonec oznámilo zastavení projektu Monterey. Společnosti Intel, IBM, SCO Group (tehdy známá jako Caldera Systems) a další se v této době souběžně snažily o přenesení (portování) systému Linux na IA-64 (Projekt Trillian). Výsledkem tohoto projektu bylo v únoru 2000 vypuštění funkčního kódu, který se stal posléze součástí základu Linuxového jádra, a to více než jeden rok před vydáním prvního Itania.\n\nV pozdější době se projekt Monterey stal předmětem snahy „nové“ SCO Group o žalobu firmy IBM pro porušení autorského práva. SCO tvrdí, že poté, co byl projekt Monterey zrušen, IBM použila některé části kódu společnosti SCO v novějších verzích AIX a POWER. Stejně tak měla IBM vložit kód do existujících verzí Linuxu pro IA-32. SCO tvrdí, že IBM vstoupila do projektu Monterey s tím, že od začátku chtěla pouze využít SCO k poskytnutí kódu, který by vložila do Linuxu, bez jakéhokoli záměru projekt Monterey vůbec vydat.\n\nToto tvrzení se zdá být klamným. Záměr IBM využít projektu Monterey pro POWER byl v té době dobře znám, jak dokládají některé tiskové zprávy z té doby. Kromě toho byla také SCO Group členem týmu pracujícím na projektu Trillian, čili si musela být vědoma práce IBM na systému Linux.\n\nV roce 2001 prodala IBM pouhých 32 licencí Monterey, v roce 2002 ještě méně.\n\n"}
{"id": "216418", "url": "https://cs.wikipedia.org/wiki?curid=216418", "title": "Pustiměřské Prusy", "text": "Pustiměřské Prusy\n\nPustiměřské Prusy (dříve Německé Prusy, : \"Deutsch Preussen\") je vesnice ležící 6 kilometrů východně od Vyškova na silnici z Vyškova do Prostějova v nadmořské výšce 275 m n. m. S Pustiměří jsou Pustiměřské Prusy spojeny od roku 1942. Původně se nacházely v samostatném katastrálním území, které bylo roku 1983 začleněno do katastru Pustiměře.\n\nPrvní písemná zmínka o osadě Prusy je z roku 1322,kdy byla poprvé uvedena v dataci „in villa Brus circa Pustimir“.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nS obcí jsou spjaty tyto osobnosti:\n\n\n"}
{"id": "216420", "url": "https://cs.wikipedia.org/wiki?curid=216420", "title": "Vozovna", "text": "Vozovna\n\nVozovna je prostor, v němž jsou odstavovány vozy zejména drážních druhů městské hromadné dopravy v době, kdy nekonají službu. Ve vozovně se většinou tato vozidla podrobují umývání, základní údržbě apod. Někdy mohou být součástí vozovny i dílny (například u Vozovny Dukla), takže je možné zde provádět i opravy rozsáhlejšího charakteru, či dokonce modernizace a kompletace vozů. \n\nVozy jsou z vozovny vypravovány pomocí výpravčího vozovny, který má na starost její chod. Příprava a údržba vozů někdy spadá pod jinou osobu než výpravčího, např. pod mistra údržby. \n\nV Česku se slovo vozovna nejčastěji používá pro tramvajovou nebo trolejbusovou vozovnu. Dříve se v témž významu používalo například slovo remíza, v provozních dokumentech se jim také někdy říká depo (u Dopravního podniku hl. m. Prahy je vžitá praxe, že jako depo se označuje pouze odstavovací hala, zatímco jako vozovna celý areál včetně ploch a výpravní budovy). Vozovna pro autobusy se obvykle označuje slovem garáž nebo garáže, ale v některých městech (například v Brně) se i pro ni užívá označení vozovna. Areály pro odstavování a lehkou údržbu vlaků metra se v Praze označují jako depa. \n\n"}
{"id": "216423", "url": "https://cs.wikipedia.org/wiki?curid=216423", "title": "FMOD", "text": "FMOD\n\nFMOD je komerční audioknihovna, která umožňuje přehrávat hudební počítačové soubory různých formátů na mnoha platformách.\n\nExistuje ve dvou verzích: FMOD a FMOD Ex. „Ex“ je označení dané pro sérii 4.x této knihovny. FMOD samotná odkazuje na verzi 3.75, která postrádá mnoho z podporovaných formátů/platforem prezentovaných ve FMOD Ex, ale je stále extenzivně využívána. Mnoho herních a softwarových vývojářů používá FMOD k poskytnutí audiofunkcí jejich aplikacím. V nekomerčních aplikacích je kompletně volná k použití, zatímco komerční vývojáři musí zaplatit 3 000 $ za FMOD nebo 6 000 $ za FMOD Ex. V současnosti je uvolněna verze 4.22.\n\nFMOD Ex podporuje následující platformy:\n\n\nFMOD Ex podporuje následující zvukové formáty:\n\n\n"}
{"id": "216431", "url": "https://cs.wikipedia.org/wiki?curid=216431", "title": "Tarokové karty", "text": "Tarokové karty\n\nTarokové karty jsou speciální typ hracích karet, kdy ke standardní sadě karet, je přidána ještě sada karet speciálních, tzv. taroků. Taroky se kombinují jak s francouzským, tak s italským typem karet, se sadou čítající jak čtyři, tak pět barev.\n\nPřesná historie vzniku tarokových karet není známá. Podle zpráv, které nám zanechalo středověké písemnictví, můžeme předpokládat, že taroky byly po jistou dobu používány samostatně a někdy během 15. století se spojily s klasickými kartami do jednoho balíčku.\n\nOdpradávna jsou však tarokové karty užívány především ke hře. Hra taroky je považována za jednu z nejpropracovanějších a spolu se Skatem a Piquetem se řadí k nejlepším karetním hrám.\n\n\nV dalším vývoji hraje významnou úlohu také tarot \"Marseilleský\", z kterého později vycházeli okultisté 19. století při svých pokusech vtisknout původnímu tarotu záměrný esoterický význam. Do Francie se dostaly karty postupně, hlavně přes kraj Lombardie (systémem řazení karet a symbolů spadá tato větev tematicky pod lombardský tarot). Tato větev byla později velmi důležitá, protože se jejím prostřednictvím tarot (taroková hra) šířil po Evropě. Nejednalo se o karty ručně kreslené a kolorované, nýbrž o dřevoryty tištěné na karton. Právě tisková technika umožňovala produkci velkých množství balíků a zakládání prvních profesionálních kartiérských dílen.\n\nToto jsou základní typy tarotových karet, můžeme se ovšem setkat i s typy jinými, které nejčastěji zahrnují různé krajové a dílenské modifikace.\n\nJednotlivé barvy malých arkán se velmi často (hlavně v pramenech se zaměřením na esoteriku a okultismus) spojují tematicky s antickými a renesančními filosofickými živly: mince se Zemí, poháry s Vodou, meče se Vzduchem či Vodou a hole s Ohněm či Zemí. Názory na přiřazení živlů mečům a holím se různí nejčastěji, někdy se lze setkat i s řazením zásadně jiným.\n\nPatrně nejrozšířenější a nejpoužívanější jsou karty Aleistera Crowleyho – Thotův tarot či balík Arthura Edwarda Waitea. Oba byli ve své době členy okultních řádů a oba pro svoje balíky využili schopností výtvarnic (Waite Pamely Colmanové Smithové), Crowley pak Friedy Harrisové. Wateův balík vyšel roku 1908, Crowleyho v roce 1944. Oba tyto balíčky se vyznačují velmi bohatou a rozšířenou esoterickou ikonografií (záměrnou). Arthur Edward Waite s Pamelou Colman Smithovou se patrně inspirovali kartami Sola Busca, jednou ze známých a dostupných verzí tarokové hry z renesanční Itálie – Malá arkána, do té doby v tradici dřevořezu bez figurálních motivů, najednou bohatě ilustrují. Právě to činí z moderních tarotů oblíbenou divinační a projekční pomůcku (karty obsahují řadu silně emočně nabitých scének s archetypickým pozadím). \n\nTyto dva balíčky přispěly k šíření tarotu jako esoterické pomůcky, pomůcky k věštění. V současnosti se však objevují mnohem hlubší studie a pojednání o tarotu jako sémantickém systému, vlastně metajazyku symbolů nebo systému „optického jazyka“. Objevují se také snahy zavádět tarot do naprosto seriózních terapeutických přístupů v psychoterapii (většinou jako projekční materiál nebo materiál podporující imaginaci a nahlížení problému).\n\n\"Na Moravě a v Čechách nejčastěji hraný balíček karet od firmy Piatnik.\"\n"}
{"id": "216436", "url": "https://cs.wikipedia.org/wiki?curid=216436", "title": "Bitva u Novi", "text": "Bitva u Novi\n\nBitva u Novi byla jednou z bitev druhé koaliční války. Bitva se odehrála 15. srpna 1799 mezi francouzskou armádou vedenou generálem Joubertem a koaliční armádou vedenou polním maršálem Suvorovem u Novi Ligure.\n\nGenerál Kray měl zaútočit na levé křídlo nepřítele a dobýt výšin u Pasturany. Rusové pod vedením Bagrationa plánovali obejít pravé křídlo Francouzů mimo dostřel jejich zbraní a následně se spojit s Krayem. Střed koaliční armády měl ve vhodném okamžiku zaútočit na město Novi.\n\nKoaliční rusko-rakouská armáda zaútočila na francouzské pozice, kdy útok na levé křídlo započal v 8 hodin. Francouzi byli za velkých ztrát uvedeni v nepořádek a při pokusu o nastolení pořádku byl zabit velitel francouzské armády Joubert. Francouzům se však podařilo první útok za osobního zásahu Moreaua odrazit a vytlačit z výšin. Ruský útok na Novi byl odražen. Stejně tak se jim podařilo odrazit několik dalších útoků na levé křídlo. Rusům se podařilo obsadit předměstí Novi a v odpoledních hodinách, kdy Melas ohrožoval Moreaua, byli Francouzi donuceni ustoupit před Suvorovými muži směrem na Gavi.\n\nPo bitvách u Cassana a Trebbie to byla další francouzská porážka. V jejím důsledku musela Francouzská armáda ustoupit do Ligurské republiky, kde se připravovala k dalšímu odporu.\n\n"}
{"id": "216437", "url": "https://cs.wikipedia.org/wiki?curid=216437", "title": "2. pěší divize legií (Polsko)", "text": "2. pěší divize legií (Polsko)\n\n2. pěší divize legií (polsky: \"2 Dywizja Piechoty\" (\"Legionów\")) byla taktickou jednotkou Polské armády v meziválečném období.\n\nDivize vznikla v roce 1919, zúčastnila se rusko-polské války. V roce 1920 divize bojovala v bitvě na řece Němen v sestavě 3. armády. V září 1939 byla divize zařazena do sestavy armády Łódź. \n\n"}
{"id": "216440", "url": "https://cs.wikipedia.org/wiki?curid=216440", "title": "Pneumokonióza", "text": "Pneumokonióza\n\nPneumokoniózy (zaprášení plic) jsou onemocnění plic, která vznikají po vniknutí minerálního prachu, který vyvolává chronické zánětlivé změny na plicích. Důsledkem je porucha funkce plic. Jsou typickým příkladem nemocí z povolání. Nejčastějšími škodlivými vdechovanými prachy jsou anorganické (minerální) látky.\n\nNejnebezpečnější je oxid křemičitý (SiO2), který způsobuje silikózu. Silikóza je nejčastější nemoc z povolání. Postihuje pracovníky, kteří přicházejí do styku s oxidem křemičitým a vdechují jej (horníci, brusiči skla, výrobci porcelánu…). Prach vniká do plicních sklípků. V nich vznikne drobný zánět. Po zánětu vznikne v plicích nefunkční vazivová tkáň, připomíná uzlíky, nazýváme je silikotické uzlíky. Při dalším vdechování oxidu křemičitého se uzlíky postupně zvětšují. Nemoc se vyvíjí 15-20 let. Často se kombinuje s jinými onemocněními plic.\n\n\nDůležité je dbát na prevenci, používat ochranné pomůcky, při broušení skla chladit pracovní plochu vodou atd.\n"}
{"id": "216442", "url": "https://cs.wikipedia.org/wiki?curid=216442", "title": "Licenciát teologie", "text": "Licenciát teologie\n\nLicenciát teologie (z lat. ') je akademický titul, který je v současné době udělován vysokými školami v oblasti teologie (bohosloví). Tento titul obvykle udělují teologické fakulty, přičemž je zkracován jako ThLic.\"' (před jménem). Podmínkou k jeho obdržení je již získaný titul magistr (Mgr.) a složení příslušně rigorózní zkoušky, jejíž součástí je i obhajoba rigorózní práce. V současné době se tak jedná o \"fakultativní\" zkoušku zpravidla spojenou s poplatky – nikoli o další formální studium, resp. kvalifikaci. Úroveň dosažené kvalifikace je 7 v ISCED (\"master's degree\", tak jako Mgr.), přičemž někdy se obecně, hovorově, tituly získané rigorózním řízením označují jako tzv. malé doktoráty.\n\nUdělování titulu „licenciát teologie“ (resp. i titulu „doktor teologie“) se v Česku řídí zákonem č. 111/1998 Sb., o vysokých školách, ve znění pozdějších předpisů, přičemž jediným licenciátním titulem v Česku je právě „licenciát teologie“. Původně byl ThLic. udělován pouze v oblasti katolické teologie, s účinností od 1. září 2016 bylo omezení udělování tohoto titulu pouze pro oblast katolické teologie zrušeno, od akademického roku 2016/17 tak může být udělován v oblasti teologie obecně, nikoliv pouze katolické, tedy stejně jako ekvivalent ThDr.<ref name=\"137/2016\"></ref> Udělení titulu je podmíněno jak předchozím složením státní zkoušky, tak obhájením licenciátní či rigorózní práce, v některých případech je udělení spjato i s vyznáním víry před velkým kancléřem fakulty (nebo jeho ekvivalentem), resp. vlastním ordinářem. \n\nPo řádném ukončení magisterského studijního programu (Mgr., event. ThLic. či ThDr.) je rovněž možné pokračovat v dalším studiu – v doktorském studijním programu (8 v ISCED, tzv. velký doktorát), přičemž dnes je již i v této oblasti udělován standardní vědecký titul doktor (Ph.D.) – ten se již uděluje ve všech oblastech (včetně umělecké) i náboženské.\n\nPokud to umožňuje vnitřní předpis školy, resp. příslušný rigorózní řád, může nositel titulu magistr (Mgr.) případně požádat o to, aby mu byla stejná předložená magisterská (diplomová) práce, či kupř. disertační práce, rovněž uznána i jako rigorózní práce. Rigorózum je ovšem v těchto případech v Česku finančně podmíněno – poplatky s tímto spojené jsou pak příjmem dané vysoké školy.\n\nLicenciát je jedním z vyšších akademických gradů, používaný od středověku v mnoha evropských zemích až dodnes. Na středověké univerzitě se licenciát získáním gradu stával členem fakulty, na níž gradus získal a umožňoval mu na univerzitě svobodně vyučovat. Byl předstupněm doktorátu a vzhledem k vysokým nákladům na získání doktorátu se většina učitelů univerzity s tímto gradem spokojila, neboť jim umožňoval totéž co doktorát, s výjimkou profesury.\n\nTento systém přetrval na všech teologických fakultách, kde se po získání vzdělání ve filosofii (2–3 roky) a teologii (3–4 roky) získává licenciát po dalších dvou letech specializovaného studia.\n\nV uvedené oblasti byl dříve udílen doktorát teologie (ThDr.), a to vedle dalších doktorátů.\nPo převzetí moci komunisty byl následně roku 1950 přijat Nejedlého zákon o vysokých školách, který od roku 1953 zrušil tituly a stavovská označení pro nové absolventy a udíleny tak byly pouze \"profesní označení\" (např. promovaný právník atp.). Od roku 1966 pak byla provedena určitá reforma.\nPo revoluci byly novým vysokoškolským zákonem z roku 1990 tzv. (fakultativní) malé doktoráty zrušeny – ThDr. nebyl udělován, stejně tak ani ThLic. Po absolvování „vysokoškolského studia“ (dnes magisterský studijní program, 7 v ISCED, \"master's degree\") tak byl udělován titul magistra (Mgr.), obdobně jako v jiných zemích. „Postgraduální studium“ (dnes doktorský studijní program, 8 v ISCED, \"doctor's degree\") pak bylo spjato s titulem doktor (Dr.).\n\nBoloňský proces následně sjednotil evropské vysokoškolské vzdělávání. Pro nesouhlas se stavem, kdy nebyly udělovány tzv. (fakultativní) malé doktoráty, byl od přijetí nového vysokoškolského zákona v roce 1998, titul „doktor teologie“ (ThDr.) znovu udělován, a to po dodatečné a zpoplatněné rigorózní zkoušce – jeho udělení tak nepředchází žádné další formální studium. Stejně tak začal být udělován – pouze pro oblast katolické teologie – právě i titul „licenciát teologie“ (ThLic.). Tento stav, kdy se uděluje jak ThLic. (licenciát teologie), ThDr. (doktor teologie), tak Mgr. (magistr), přičemž označují de facto stejnou kvalifikaci (magisterskou úroveň, 7 v ISCED, \"master's degree\"), však bývá předmětem kritiky. Rovněž začal být od té doby udělován i \"postgraduální titul\" „doktor teologie“ (Th.D.). (Na mnoha univerzitách ve světě je však pro získání titulu ThLic. (či PhLic.) nutné studium v délce obvykle tři roky, pak za další dva či tři možnost získat titul PhD. či event. ThD.) \n\nZákon o vysokých školách byl ale nakonec novelizován tak, že ThLic. lze od září 2016 udílet stejně jako ThDr., nikoliv pouze v oblasti katolické teologie. Rovněž do té doby (1998-2016) užívaný \"postgraduální\" titul Th.D. (doktor teologie) byl i pro tuto oblast změněn na Ph.D. (doktor).\n"}
{"id": "216445", "url": "https://cs.wikipedia.org/wiki?curid=216445", "title": "Hyper", "text": "Hyper\n\nHyper může označovat:\n"}
{"id": "216449", "url": "https://cs.wikipedia.org/wiki?curid=216449", "title": "DněproGES", "text": "DněproGES\n\nDněproGES, Dněperská vodní elektrárna ( zkratka z , zkratka z ) je největší a nejznámější vodní elektrárna na Ukrajině. V době uvedení do provozu byla nejvýkonnější vodní elektrárnou v Evropě a třetí na světě. Byla postavena podle prvního sovětského hospodářského plánu Státní komise pro elektrifikaci Ruska a stala se symbolem industrializace Sovětského svazu. Je součástí kaskády vodních elektráren na řece Dněpru. Nachází se ve městě Záporoží při hrázi Dněperské přehrady, severně od ostrova Chortycja. \n\nŘeka Dněpr v evropském měřítku zaujímá třetí místo v ploše povodí i v délce toku. Je osmou nejvodnatější řekou Evropy. Od starověkých dob hraje výraznou roli v dopravě jako spojnice černomořské a baltské oblasti. Ze všech přírodních překážek lodní dopravě patřily mezi nejznámější prahy na středním toku, podle kterých bylo pojmenováno historické sídlo Záporoží. Mělčiny a přeje se objevují asi na 100 km dlouhém úseku toku při průměrném průtoku přes 1 000 m³/s. Takováto místa byla vhodná k budování vodních děl s koly se spodním náhonem a dostatečným vodním tokem po celý rok. Díky těmto vlastnostem byla ve zprávě Ruské technické společnosti z roku 1913 řeka Dněpr označena za jednu z nejpříhodnějších v celém Ruském impériu pro technické využití, a to s odhadovaným využitelným výkonem 1 300 000 koňských sil. \n\nTěleso hráze o výšce 60 m se skládá z pravobřežní části o délce 216 m, střední části s 26 přelivovými poli o délce 760 m a levobřežní části i délce 251 m. Celková délka přehradního systému je tak 1 227 m. Propustnost přelivného systému je 26 900 m³/s. \n\nV pravobřežní elektrárně pracuje 9 Francisových turbín o výkonu 665 MW a jeden pomocný hydroagregát o výkonu 2,6 MW, v levobřežní části pracuje 8 Kaplanových turbín různých výrobců s výkony v rozmezí 107 – 115 MW. Průměrný pracovní spád činí 38,2 m. \n\nCelkový instalovaný výkon vodního díla k roku 2018 je 1 569 MW. \n\nSplavnost zajišťuje dvoucestný systém na levém břehu. V roce 2019 je původní tříkomorová cesta v rekonstrukci a přepravu zajišťuje jednokomorový systém s průměrnou dobou pobytu plnění 20 minut. Vodní energie při vyprazdňování komor není energeticky využívána.\n\nDlouhodobá průměrná roční výroba je 4,008 miliardy kWh, v roce 2016 2,279 miliardy kWh.\n\nEnergie je rozváděna od pravého břehu trasami 154 KV a 330 KV, od levého břehu trasou 154 kV.\n\nCelková hltnost obou elektráren je 5 010 m³/s, vodní režim s denní a týdenní regulací.\n\nBudova turbínové haly z roku 1932 je lemovaná růžovým arménským tufem a je architektonickou památkou.\nKoncem 19. století vznikly projekty, kde energetické využití bylo jen doprovodným efektem řešení splavnosti. Jediný projekt s prioritou výroby elektrické energie předložil v roce 1905 Genrich Osipovič Graftio.  \n\nDo rozpisu Hospodářského plánu obnovy a rozvoje Sovětského svazu (GOELRO) se využití Dněpru dostalo již ve zcela velkolepé podobě. Technická ambicióznost projektu však byla doprovázena nereálnými termíny. \n\n1921–1922 Výzkum a přípravné práce  \n\n1923–1926 Stavba přehradního tělesa \n\n1925–1928 Výstavba elektrárny včetně instalace zařízení  \n\n1927–1929 Vybudování vysokonapěťové trasy Jekatěrinoslav – Nikopol - Krivoj Rog a elektrifikace železniční trati Alexandrovsk (Záporoží) – Prosjana\n\n1920–1930 Rozvoj přímé přenosové sítě do k průmyslovým zdrojům v oblasti Alexandrovsku \n\nZahájení prací na navýšení výkonu elektrárny na 330 MW bylo naplánováno již na roční období 1929–1930.\n\nSovětský svaz se však na začátku 20. let ocitl v politické a zákonitě i technologické izolaci. Předmětem diskuse stále zůstaly rozpory mezi návrhy Genricha Graftia na kaskádu tří menších děl oproti jediné podle projektu Alexandra Vintera. V obou projektech však byl zajištěn požadavek splavnění celého stokilometrového úseku peřejí.\n\nDo původní bezvýhradné podpory projektu všemi špičkami politického vedení časem pronikly návrhy ze strany RSFSR na snížení federálního příspěvku ve prospěch budování kanálu mezi Volhou a Donem.\n\nProti těmto snahám ostře vystoupil předseda Rady lidových komisařů Ukrajinské sovětské republiky Vlas Jakovlevič Čubar a pohrozil vystoupením Ukrajiny ze svazu sovětských republik. Toto vystoupení sice zůstalo bez represní odezvy ze strany Moskvy, ze Stalinovy paměti se ale nevytratilo. 26. února 1939 byl Čubar zatčen, téhož dne zastřelen a pohřben ve společném hrobě. (V roce 1955 byl rehabilitován, v roce 2010 uznán za organizátora ukrajinského hladomoru.) \n\nNejvýkonnější vodní elektrárna Ruského impéria (Hindúkušská elektrárna) disponovala výkonem 1,3 MW. Od roku 1913 poskytovala americká elektrárna Keokuk na Mississippi 142 MW a od roku 1922 kanadská elektrárna Toronto na Niagáře 498 MW. V roce 1924 byly uvedeny do provozu první agregáty Wilsonovy elektrárny na řece Tennessee s plánovaným celkovým výkonem 663 MW. Právě do Spojených států se v roce 1922 vypravila delegace sovětských odborníků a započala se jednání o odborné spolupráci s vůdčím stavitelem americké hydroenergetiky Hughem L. Cooperem. Pod Cooperovým vedením byly postaveny elektrárny Toronto na Niagáře, elektrárna Keokuk na Mississippi a dokončována Wilsonova elektrárna.\n\nSpolu s americkými odborníky byly osloveni i specialisté z firmy Siemens v Německu. Teoretické i materiálové schopnosti Němců byly ceněny více, u Američanů byly oceňovány zkušenosti s velkými vodními díly. Definitivní rozhodnutí ve výběru hlavního konzultanta učinil sám Stalin, když spolupráci s USA vyhodnotil jako účinnější součást vývozu revoluce. Hugh Lincoln Cooper přesvědčil Stalina o realizovatelnosti projektu a od roku 1926 přichází Cooper do SSSR pravidelně po dobu 6 let s průměrným pobytem asi 2 měsíce v roce.\n\nAmerické firmy dodaly turbíny a generátory. Kruppovy továrny dodaly zařízení pro dřevozpracující závod, transformátory pro dočasné stanice, parní turbíny pro systémy dočasného vedení a drtiče kamene.\n\nMezi tři dodavatele z řad průmyslově nejvyspělejších zemí se zařadilo i Československo. \n\nV prostoru zatopené oblasti se ocitl most přes Dněpr nad Alexandrovskem. Důležité spojení však muselo být zachováno. Dněpr byl v rámci stavby přehrazen nad tokem pod přehradou. Zpočátku bylo navrženo stavět kovové mosty s masivními žulovými pilíři velké výšky. Později bylo rozhodnuto nahradit žulové obry lehkými a lacinějšími ocelovými oblouky. Nejvhodnějším materiálem pro toto řešení je ocel s vyšším obsahem křemíku. Nedostatek ferosilicia donutil stavitele obrátit se na některou z vyspělých ocelářských zemí. Vybrány byly Vítkovické železárny. Pod českým dohledem proběhlo i nýtování dílů na místě a ukotvení na koncové pozici. Největší z oblouků o rozpětí 224 m byl ve své době největší v Evropě. V srpnu 1941 by most zničen spolu s hrází přehrady před postupujícími Němci. \n\nV prosinci 1926 byla slavnostně uvedena do provozu Volchovská elektrárna, první elektrárna podle plánu GOELRO. Autor a realizátor projektu Genrich Osipovič Graftio byl převelen na stavbu Dolnosvirské elektrárny a vedením stavby na Dněpru byl pověřen autor projektu „vysoké přehrady“ Alexandr Vasiljevič Vinter. Projekt elektrárny vyvinul profesor Ivan Gavrilovič Alexandrov, architektem byl určen Viktor Alexandrovič Vesnin. V dubnu 1927 byla zahájena výstavba. \n\nVzhledem k zahraničnímu dozoru nebyla využita vězeňská práce. Najímáni byli důchodci, lidé na burzách práce i rolníci, kteří se o žních vraceli na pole. Významná byla i ženská pracovní síla. Mzdy na stavbě vysoce převyšovaly celostátní průměr, kvalifikovaní pracovníci získávali zvláštní měsíční příděly ukryté před obyvatelstvem, složené z nepřístupného zboží a zemědělských produktů.  \n\n1. května 1932 byla spuštěna první jednotka elektrárny. Projektovaného výkonu 560 MW elektrárna dosáhla v roce 1939.\n\nPři ústupu sovětských vojsk na začátku 2. světové války byla snaha o evakuaci strojních zařízení ze všech energetických děl do oblastí Uralu. V plné výši se to podařilo pouze u Volchovské elektrárny. Převoz zařízení z elektrárny Dněproges však nebyl u konstrukcí tak obrovských rozměrů možný. Zisk vodní elektrárny a mostů Dněpru by zajistil nerušený průchod přes řeku a dobytí města. Ochrana elektrárny do posledních chvil a její destrukce těsně před německým záborem byla svěřena 157. pluku NKVD, určenému pro ochranu zvláště důležitých průmyslových podniků. Od 2. do 4. srpna 1941 letecké síly Rudé armády dopravily do Záporoží potřebné množství výbušnin. 18. srpna 1941 německé armády po dělostřelecké přípravě a pod krytem tanků prorazily sovětskou obranu a dosáhly pravého břehu Dněpru. Podle plánu měla být elektrárna uvedena do krizového režimu běhu turbín při výrobě velkého množství energie při velikých proudech, jejímž účelem bylo vyhoření výkonových transformátorů. Po spálení transformátorů bylo plánováno uvedení generátorů turbín do režimu zkratu a s maximálním buzením zvýšit rychlost otáčení hydraulických jednotek, dokud nejsou mimo provoz. Poté bylo plánováno uzavřít přívod maziva k ložiskům turbíny, což by je nakonec vyřadilo z provozu, protože v důsledku přehřátí kluzných ložisek se roztaví všechny třecí plochy. V konečné fázi měly být odpáleny nálože za účelem zničení dvou z devíti turbín a odstřeleny pilíře silniční komunikace na hřebenu hráze v takové míře, aby znemožnily postup německých vojsk a zároveň umožnily dostatečně rychlou opravu po válečném zvratu.\n\nZa tohoto vývoje nebyl čas na důkladné výpočty, zejména pak na jakékoli pokusné nebo laboratorní studie. Praxe řízené destrukce u takovýchto objektů chyběla na celém světě.\n\nTransformovna vyhořela poté, co všechny jednotky 274. pěší divize Rudé armády bezpečně přešly po přehradě na levý břeh. Za situace, kdy k hrázi přijížděly první německé tanky a evakuace obyvatelstva a přechod armád nebyly dokončeny, bylo možné zvolit pouze jednu ze dvou špatných možností. \n\nNesplnit úkol deaktivaci elektrárny a komunikace přes řeku Dněpr a urychlit postup německých armád nebo splnit úkol za rizika značných obětí ve vlastních řadách. Večer 18. srpna ve 20:00 hodin došlo k výbuchu náloží. Místo dvou turbín byly kompletně zničeny čtyři, průrva na tělese hráze o délce kolem 165 m umožnila průtok vodní masy, srovnatelné s velkou jarní povodní na Volze. Na německé straně byly hlášeny ztráty 1 500 vojáků, na sovětské straně došlo k významným ztrátám na materiálu, civilním obyvatelstvu i v řadách ustupující sovětských vojsk. Během nekoordinovaného ústupu jednotek Rudé armády v podmínkách zničené komunikace bylo v srpnu 1941 prakticky nemožné dostatečně rychle stáhnout jednotky z povodňové zóny.\n\nV konečném důsledku řeka Dněpr skutečně zpomalila další postup německých vojsk na jižním úseku fronty a boje o most pod přehradou trvaly až do poloviny září. \n\nDo léta 1942 se německým stavebním jednotkám podařilo hráz opravit a zprovoznit část výroby elektrické energie.Při zpátečním pohybu Rudé armády na podzim 1943 došlo k řízené destrukci Dněprogesu podruhé. Na rozdíl od situace v roce 1941 cílem nebylo částečné, ale totální zničení vodního díla. V elektrárně i v dutinách přehrady bylo uloženo přes 300 tun (v roce 1941 20 t) výbušnin různého vojenského určeni. Sovětským ženistům a výsadkářům se však podařilo přerušit část odpalovacího vedení. Pomník těmto vojákům se později stal součástí výzdoby hráze. \n\nOd ledna do srpna 1944 bylo z prostor vodního díla odstraněno přes 66 tun leteckých pum a 26 000 min, dělostřeleckých a ručních granátů.  \n\nPo dobytí území na pravém břehu Dněpru bylo ženijním vojskem zneškodněno 57 tisíc min. Na obnově vodního díla se nejprve podíleli vojáci, později 90% pracovní síly zajišťovaly ženy. Rekonstrukce elektrárny proběhla v letech v letech 1944–1950.\n\nV roce 1946 dodala americká společnost General Electric místo zcela zničených nové generátory o výkonech 90 MW oproti původní hodnotě 77,5 MW. První jednotka byla uvedena do provozu v březnu 1947 a poslední v květnu 1950. Celkový výkon elektrárny vzrostl na 585 MW. \n\nNa konci šedesátých let byla řešena otázka zvýšení kapacity vodní elektrárny, plavební schopnosti zdymadlového systému a vozovky přehrady. Následná rekonstrukce proběhla v letech 1969 až 1980. Během této přestavby byla na levém břehu postavena další strojovna, ve které bylo instalováno 8 bloků o výkonu 103,5 MW.  Byla vybudována nová jednokomorová dopravní cesta s třetinovou dobou komorového plnění. Přehrada hráze byla zrekonstruována a významně rozšířena. Nová elektrárna při levém břehu pracovala při maximálním výkonu 828 MW. Celková hltnost obou elektráren převýšila průměrný průtok Dněpru více než tři krát a odkázala tak po většinu roku vodní dílo z režimu průtokového do režimu špičkového s denní až týdenní regulací. Vzhledem ke schopnosti zpracování vysokých jarních průtoků vzrostla průměrná roční výroba z 1,5 na 3,7 miliardy kWh .\n\n"}
{"id": "216458", "url": "https://cs.wikipedia.org/wiki?curid=216458", "title": "Antonín Petrof", "text": "Antonín Petrof\n\nAntonín Petrof (15. srpna 1839 Hradec Králové – 7. září 1915 tamtéž) byl český podnikatel, zakladatel firmy Petrof.\n\n\n\n"}
{"id": "216460", "url": "https://cs.wikipedia.org/wiki?curid=216460", "title": "Grudziądz", "text": "Grudziądz\n\nGrudziądz [gruďžjondz] (německy \"Graudenz\") je polské město v Kujavsko-pomořském vojvodství. Městem protéká řeka Visla.\n\nEtymologie jména však není jasná, podle různých názorů může pocházet od slova gród [grud], hroudovité země (grudzista [gruďžista]), může být však také pruského původu.\n\nGrudziądz byl založen v roce 1291, první farnost však zřejmě existovala již před rokem 1065. Ve starých textech vystupuje pod názvy Grudenc, Grudencz, Grawdencz, Graudentum, Grudentz, Grudenz, Graudenz.\n\nV létě 1939, v souvislosti se stoupajícím ohrožením ze strany nacistického Německa (hranice vedla asi 15 km severně od města) bylo v severním předpolí Grudziądzu postaveno celkem 11 srubů lehkého opevnění. Po přepadení Polska se v této obranné linii ve dnech 2. až 3. září vedly těžké boje. Nakonec polské jednotky byly nuceny ustoupit.\n\n\n\n"}
{"id": "216473", "url": "https://cs.wikipedia.org/wiki?curid=216473", "title": "Watcom", "text": "Watcom\n\nSoftwarová společnost Watcom International Corporation byla založena v roce 1981 třemi zaměstnanci \"Computer Systems Group\" (Fred Crigger, Ian McPhee, a Jack Schueler) na University of Waterloo, ve Waterloo v Ontariu v Kanadě. Watcom vyprodukoval mnoho nástrojů, včetně dobře známého Watcom C kompilátoru, jenž byl představen v roce 1988.\n\nWaterloo programovací jazyk BASIC byl jedním z prvních Watcom produktů. Během let 1978 až 1979 byl Waterloo BASIC vyvíjen se zaměřením na IBM série/1. V roce 1979 byl systém portován na VM/CMS běžící na počítačích IBM 370, 3030 a 4300 a byla uzavřena smlouva s IBM na vývoj kompilátorů. Mezi léty 1980 a 1983 byly uvolněny vylepšené verze, včetně portů na MVS/TSO a VM/CMS. Kromě Waterloo BASIC měli ještě další produkty zahrnující WATCOM APL, WATCOM COBOL, WATCOM FORTRAN, WATCOM Pascal a Waterloo 6809 Assembler.\n\nV 80. letech vyvíjel Watcom kompilátory pro počítače Unisys ICON běžící na operačním systému QNX. Watcom C/C++ kompilátor s QNX vývojem obsadil trh s embedded aplikacemi.\n\nV roce 1988 Watcom uvolnil svůj první kompilátor C pro IBM PC platformu. Byl uvolněn s číslem 6 v době, kdy poslední verze kompilátoru C od Borlandu a Microsoftu byla verze 5. Toto označení nic neznamenalo, byl to pouze marketingový tah. \n\nV roce 1992 se Watcom přesunul na pole aplikací klient-server uvedením Watcom SQL a SQL serverové databáze. Watcom SQL je stále ve vývoji, nyní pod jménem \"Sybase SQL Anywhere\".\n\nWatcom byl koupen Powersoftem v roce 1994 a v roce 1995 se Powersoft spojil se Sybase. Sybase se pokusil zaměřit Watcom kompilátor na vizuální vývoj RAD, \"Optima++\", ale tento produkt se neuchytil. V roce 2003 Watcom C/C++ a Fortran kompilátor byly uvolněny jako open source projekt pod jménem \"Open Watcom\".\n\nDoom, Descent, Magic Carpet, System Shock a Duke Nukem 3D jsou nejznámější hry, které byly kompilovány s Watcom C.\n\nSíťový operační systém Novellu byl kompilován s Watcomem.\n\n\n"}
{"id": "216475", "url": "https://cs.wikipedia.org/wiki?curid=216475", "title": "Erektilní dysfunkce", "text": "Erektilní dysfunkce\n\nPojmem erektilní dysfunkce (zkráceně ED) se označují u mužů přetrvávající potíže při dosahování a udržení erekce dostatečné pro úplný pohlavní styk. Často je používán výraz impotence. ED nemá nic společného s plodností nebo schopností prožívat orgasmus. ED postihuje erekci, a tím znemožňuje se do tohoto stadia vůbec dostat.\n\nMužská erektilní dysfunkce je jednou z vůbec nejčastějších poruch sexuálních funkcí. Odhady uvádějí, že některým z jejích stupňů trpí až polovina všech mužů po překročení čtyřicátého roku věku. S přibývajícími léty se počty ještě zvyšují. Na celém světě se problémy s erekcí trápí odhadem až 152 milionů mužů. Podle některých průzkumů přiznává v České republice poruchu erekce každý druhý muž starší 40 let. Není to tedy problém nikterak vzácný.\n\nMnozí muži mívají občas problémy s erekcí, to však neznamená, že by se u nich ED měla stát chronickým problémem. Aby byla v případě takových potíží stanovena diagnóza ED, musely by se objevovat pravidelně. Potíže s erekcí se nemusí vyskytnout pokaždé, když hodláte uskutečnit pohlavní styk. Objevují se však v určitém časovém horizontu opakovaně.\n\nV zásadě se jedná o poruchu v některém ze tří základních prvků určujících kvalitu erekce:\n\n\nZměny v kvalitě erekce mohou mít celou řadu příčin. Objeví se v okamžiku, kdy z nějakého důvodu selže některá ze složek důležitých pro dostatečné ztopoření penisu. S přibývajícím věkem si muži obvykle všimnou, že jim dosahování erekce trvá déle. Pozorují, že jejich pohlavní úd při ní již není tak tuhý, jako býval, a že k vyvrcholení dochází později. Jedná se o normální změny, které mají souvislost se stárnutím, a které by se tedy neměly zaměňovat za ED. Erektilní dysfunkce není součástí procesu stárnutí a je dobře léčitelná. Erektilní dysfunkce bývá u mužů výrazně svázána s dalšími zdravotními poruchami. Obvykle se jedná o určitý příznak nějakého jiného zdravotního problému. Proto by se rozhodně neměla podceňovat.\n\nNěkteré případy ED jsou způsobeny pouze psychickými problémy. Většina má ale organický základ. Erektilní dysfunkce je velmi citlivý indikátor celkového zdraví a může být prvním příznakem nemoci. Je faktem, že do 40 let věku má 90 procent mužů alespoň jeden zážitek, kdy erekce nebylo možné dosáhnout či kdy nebyla natolik pevná, aby bylo možné uskutečnit styk. Je důležité si uvědomit, že erekce může vždy ochabnout, ale pokud zůstanete v klidu a dále budete aktivní v erotickém a sexuálním procesu, není problém jí znovu dosáhnout. Na vině mohou být léky, které užíváte, stres nebo špatná životospráva.\n\nImpotence může vzniknout i z psychických důvodů - například problémy v práci, nebo špatná situace ve vztahu/manželství. V případě opakovaných selhání dojde k narušení psychiky muže, který se pak mylně domnívá, že má problémy s erekcí ze zdravotních důvodů. Pokud však přitom bez problémů dosáhne sám erekce při masturbaci nebo mívá tzv. ranní erekci, je problém pouze psychického rázu.\n\nPříčinou erektylní dysfunkce může být i stres a úzkost. Přestože stres v malém množství může být motivující, v dlouhodobějším horizontu může u mužů naopak zvyšovat pravděpodobnost poruchy erekce.\n\nNa poruchách erekce se u mužů projevuje ale také nedostatek pohybu, nedodržování správné životosprávy a nadváha. Pro udržení zdraví a minimalizaci rizika vzniku chronických onemocnění se doporučuje, aby dospělý zdravý muž cvičil 30 minut alespoň 5x týdně. Nadváha vystavuje člověka riziku různých zdravotních obtíží jako například srdeční onemocnění a diabetes. Tyto choroby u člověka zpětně zvyšují pravděpodobnost objevení se poruch erekce. Výzkumy prokazují , že snížení nadměrné hmotnosti může pomoct zlepšit funkci erekce.\n\n"}
{"id": "216477", "url": "https://cs.wikipedia.org/wiki?curid=216477", "title": "Schoineus", "text": "Schoineus\n\nSchoineus (latinsky \"Schoeneus\") je v řecké mytologii boiótský král, otec lovkyně Atalanty. \n\nKrál Schoineus a jeho manželka Klymené zplodili krásnou dceru Atalantu. Jenže její otec toužil po synovi a dceru v žádném případě nechtěl. Nechal ji tedy ponechat v lese a netušil, že ji najde a ujme se jí medvědice. \n\nZ Atalanty vyrostla krásná dívka a proslulá lovkyně, která se při lovu vyrovnala mužům silou, vytrvalostí i loveckým uměním a přitahovala je i svou krásou. \n\n"}
{"id": "216480", "url": "https://cs.wikipedia.org/wiki?curid=216480", "title": "1970 v hudbě", "text": "1970 v hudbě\n\nTento článek obsahuje události související s hudbou, které proběhly v roce 1970.\n\n\n\n\n\n\n\n\n"}
{"id": "216481", "url": "https://cs.wikipedia.org/wiki?curid=216481", "title": "Škvorecký potok", "text": "Škvorecký potok\n\nŠkvorecký potok je pravým přítokem potoka Výmoly ve Středočeském kraji, protékající městysem Škvorec a Úvaly.\n\nŠkvorecký potok představuje jednoznačnou fyzickogeografickou osu starobylého městyse Škvorec a přilehlé suburbánní zóny. Doposud nebyly vypracovány žádné podstatné hydrologické práce, týkající se tohoto lokálně významného vydatného vodního toku. Potok pramení v lesnaté oblasti jihovýchodně od městyse v nadmořské výšce 400 m.n.m. Hydrologický profil potoka je sezónně relativně vyrovnaný a v porovnání s okolními vodními toky nepředstavuje významnější unikum. Z environmentálního hlediska je zde problémem znečišťování vodního toku splaškovými vodami. Tento potok také představuje hlavní zdrojnici místní rybniční soustavy, Horního a Dolního Úvalského rybníku. Zároveň je potok pravým přítokem do potoka Výmoly na území Úval. Potok je místními obyvateli ceněn především jako místo rekreace a odpočinku v suburbánní zóně v zázemí Prahy.\n"}
{"id": "216482", "url": "https://cs.wikipedia.org/wiki?curid=216482", "title": "Sumec velký", "text": "Sumec velký\n\nSumec velký (\"Silurus glanis\"; Linné, 1758) z čeledi sumcovitých je vedle jeseterovitých ryb největší sladkovodní rybou v Evropě. Sumec je sportovními rybáři velice vyhledávanou, byť obtížně ulovitelnou rybou, u které je nejmenší lovná míra stanovena zákonem. Je to převážně noční dravec. V poslední době stal předmětem akvakulturního chovu v celé řadě států. Má velký invazní potenciál.\n\nŠiroká nízká hlava přechází nenápadně v protáhlé tělo, kryté silnou kůží a slizem. Rozeklaná tlama je vybavena dvěma dlouhými chrupavčitými vousy v horní čelisti a čtyřmi kratšími v čelisti dolní. Slouží jako chemoreceptory a jsou v nich chuťové buňky, které se vyskytují na celé spodní části těla sumce. Nahrazuje špatně vyvinutý zrak. Velmi silné čelisti jsou vybaveny velkým množstvím drobných zubů, kterým se říká „kartáče“ a jsou skloněny dovnitř tlamy a fungují jako struhadlo. Má dlouhou břišní ploutev, která se rozprostírá až do ocasní ploutve. Široká ústa mají ozubenou spodní i horní čelist. Nad horní čelistí jsou umístěny dva dlouhé vousy, pod spodní čelistí jsou dva páry menších vousků. Oči jsou velmi malé, ale jeho oči mají tapetum lucidum, což mu má poskytovat výhodu nočního vidění. Celkový tvar těla je na první pohled podobný žabímu pulci. Hřbetní ploutev je malá a bez tvrdých paprsků, řitní ploutev je naopak velmi široká, ocasní ploutev je zaokrouhlená.Se svými prsními ploutvemi vytváří při lovu vír, který dezorientuje svou oběť, kterou dravec nasává do úst a polkne celou. Kůže je velmi slizká. Spodní strana je vždy světle žlutá až bílá. Mohou také plavat dozadu.\n\nZákladní zbarvení těla je olivově zelené až modrošedé, na hřbetě tmavé, na bocích je zřetelné mramorování, břicho je světle šedé až bílé a skvrnité.Barva kůže se liší podle prostředí. Čistá voda dodá rybám černou barvu, zatímco bahnitá voda má často tendenci produkovat zelenohnědé vzorky. Ojediněle se můžeme setkat i s bíle zbarvenými jedinci (tzv. albíny). Tito albíni se těší mezi sportovními rybáři vysoké úctě, mnozí mají jména, a zpravidla se vracejí zpět do vody.\n\nS možnou celkovou délkou až 3 m a maximální hmotností přes 300 kg je sumec největší pravá evropská sladkovodní ryba. Takové délky jsou nicméně vzácné a bylo je těžké dokázat během minulého století, ale existuje vcelku důvěryhodná zpráva z 19. století o sumci této velikosti. Brehms Tierleben cituje Hecklovy a Knerovy staré zprávy z Dunaje o exemplářích o délce 3 m a hmotnosti 200–250 kg. V 1856, K. T. Kessler psal o vzorech od řeky Dněpru který byl přes 5 m délky a vážil až 400 kg.\n\nVětšina sumců je asi 1,3 – 1,6 m) dlouhá; ryby delší než 2 m jsou vzácností. Při 1,5 m mohou vážit 15–20 kg a při 2,2 m mohou vážit přes 65 kg .\n\nIdeální jsou velké toky s pomalým proudem nebo nádrže se stojatou vodou, bahnité dno s bujnou vegetací a podvodními překážkami, jako jsou díry v korytě, potopené stromy. Sumec se zdržuje při dně, kde vyhledává členitý povrch s úkryty. Zeměpisně se vyskytuje v jižní a východní Evropě. To bylo představeno do západní Evropy jako ceněná sportovní ryba a je nyní nalezený od Spojeného království východ k Kazachstánu a Číně a jihu k Řecku a Turecku. V horních částech povodí řek Rýn a Labe a dále ve vodách východní části Evropy, patřících k úmořím Baltského a Černého moře a Kaspického jezera. V České republice pak v dolních tocích řek, ve slepých ramenech, rybnících atd. Nejlépe v teplejších oblastech (jde o teplomilnou rybu, v zimě upadá do zimního spánku). V České republice je loven převážně na velkých nádržích, jako je např. tradičně Vranov nad Dyjí, Nové mlýny, Slapy, Orlík, Lipno etc.\n\nNeobvyklá lokalita pro tento druh existuje uvnitř Černobylské vylučovací zóny, kde malá populace žije v opuštěných chladicích rybnících a kanálech v těsné vzdálenosti od vyřazené elektrárny. Tito sumci vypadají zdravě a udržují si pozici špičkových predátorů ve vodním ekosystému.\n\nExistují obavy z ekologického dopadu zavádění sumců do nepůvodních oblastí. Tyto obavy berou v úvahu situaci ve Victoriině jezeře v Africe, kam byl zavlečen okoun nilský a rychle způsobil zánik mnoha původních druhů. To vážně zasáhlo celé jezero a zničilo většinu původního ekosystému. Zavlečení cizích druhů je téměř vždy zátěží pro postižený ekosystém. Po zavlečení sumců, jsou počty některých ryb v jasném a rychlém poklesu. Od jeho zavedení v nádrži Mequinenza v roce 1974, to se rozšířilo do jiných částí Ebra, včetně jeho přítoků, obzvláště v řece Segre. Některé endemické druhy Iberian barbels, rod Barbus v Cyprinidae, byl jednou hojný obzvláště v řece Ebro ale kvůli konkurenci od a predace sumcem od té doby zmizel ve středním Ebro. Ekologie řeky se také změnila, protože nyní dochází k výraznému růstu vodní vegetace, jako jsou řasy.\n\nPatří k rybám dlouhověkým. Dožívá se běžně věku až 50 let. V příznivých podmínkách (dostatek potravy, teplá voda) roste velmi rychle. V chladných vodách je jeho růst pomalejší. V prvním roce života dorůstá 10–18 cm, v pátém roce 55–75 cm, v desátém roce 85–120 cm, v patnáctém roce 120–170 cm, ve dvacátém roce 150–200 cm. Jeho váhové přírůstky činí 1–3 kg ročně. Sumec velký je dnes jedinou naší rybou, která může dosáhnout hmotnosti 100 kg a více. Pohlavně dospívá ve stáří 3–5 let, samice v průměru o rok později než samci. Tření probíhá podle oblasti od května do srpna (teplota vody by měla být 18–22 °C). Samice vypouští 20 000 – 30 000 jiker na kilogram živé hmotnosti a lepí je na rostlinný podklad. Po výtěru samec obvykle jikry hlídá. Ztráty jsou velké, proto se provádí umělý výtěr sumců. Vývoj oplozených jiker trvá 2–3 dny. Vykulený plůdek se zdržuje v úkrytech.\n\nSumec se živí různou potravou, jejíž složení se mění v průběhu jeho věku. Mladší jedinci se živí zooplanktonem. Dospělý jedinec chytá červy, obojživelníky, plazy, měkkýše, korýše, ryby, vodní savce a dokonce i drobné vodní ptáky (např. kachny). Vzácně může zaútočit i na menšího psa, některé případy o napadení psa sumcem pochází i z ČR. Mohou být kanibalové. Podle studie zveřejněné výzkumnými pracovníky na univerzitě v Toulouse ve Francii v roce 2012 bylo pozorováno, že jedinci tohoto druhu v prostředí mimo jejich obvyklá stanoviště vyskakují z vody, aby se živili holuby na zemi. Ze všech pozorovaných a zaznamenaných plážových chování v této studii bylo 28 % úspěšných v odchytu ptáků. Stabilní izotopové analýzy obsahu žaludku sumce pomocí uhlíku 13 a dusíku 15 odhalily vysoce variabilní potravní složení suchozemských ptáků. To je pravděpodobně výsledkem přizpůsobení jejich chování na nový druh kořisti v reakci na nová prostředí po jeho zavedení na řeku Tarn v roce 1983, protože tento typ chování nebyl hlášen dříve v původním rozsahu tohoto druhu.\n\nLov sumce, označovaný jako sumcaření, je velice obtížný, proto je mezi rybáři tolik oblíben. Pro lov je nejlepší tmavá dusná noc před bouřkou, kdy je ve vzduchu cítit déšť. Naprosto nevhodná je jasná a chladná noc. Důležité je sumce nejprve najít. V nočních hodinách ho prozradí nezaměnitelné hlasité tlučení (vzniká při lovu rybek). Sumec je ryba stanovištní – pokud se prozradí v určitém místě, bude v okolí zhruba 100 metrů lovit i v dalších nocích. Sumce lze při dně ulovit za soumraku a ranním svítání, kdy vyráží na lov, respektive se z něj naopak vrací do úkrytu (potopený strom, husté rostliny, balvany). Většinou se loví tzv. na káču, boku, drop shop a přívlač. Při sumcaření se používají pevné, zhruba 2,5 m dlouhé pruty s pletenou šňůrou na navijáku. Zkušení rybáři používají také osvědčenou vábničku, jejíž zvuk má napodobit „pukání“ sumce při lovu potravy (podle jiných údajů skoky žab do vody). Nástraha se klade vždy těsně pod hladinu. Nástrahou je obvykle klubko rousnic nebo větší živá rybka (např. cejn, lín, plotice – tzv. plevelná ryba – jednoduchý háček pod hřbetní ploutev a trojhák se nechá viset podél boku), někdy sumec zabere také na mrtvou rybku nebo na chuchvalec rousnic. Předpokladem úspěchu je ale chování na břehu. Sumec je totiž nesmírně plachý a zaplaší ho hluk i světlo. Pokud sumec zabere, snaží se urychleně schovat zpět na dno svého úkrytu. Tento únik je třeba co nejvíce brzdit a sumce unavit. Jeho zdolávání je fyzicky velice náročné a zabere vždy dlouhý čas.\n\nV ČR jsou oblíbené sumcařské lokace Vodní nádrž Orlík, Vodní nádrž Slapy nebo Labe.\n\nVysoká je jeho sportovně rybářská hodnota a uplatňuje se též jeho tzv. biomeliorační funkce – omezování a zhodnocování přemnožených druhů ryb. V poslední době je pozorován jeho populační nárůst „pravděpodobně nárůstem teplot“, což začíná způsobovat i opačný problém. Sumec se pak stává nežádoucím dravcem, který dokáže naprosto zdecimovat ostatní populace ryb. Ke konzumaci jsou nejchutnější mladší sumci do 15 kg, nad tuto hodnotu bývá maso příliš tučné, tedy méně chutné a hůře stravitelné. Jeho jikry jsou podle některých údajů jedovaté.\n\n"}
{"id": "216484", "url": "https://cs.wikipedia.org/wiki?curid=216484", "title": "Katreus", "text": "Katreus\n\nKatreus (latinsky \"Catreus\") je v řecké mytologii synem krétského krále Mínoa a jeho manželky Pásifaé. \n\nKatreus byl nejstarší královský syn. Měl dcery Áeropé, Klymené a Apemosyné a jediného syna Althaimena. Věštba mu pravila, že jednou zemře rukou jednoho ze svých potomků. \n\nAlthaimenés a Apemosyné odešli dobrovolně na ostrov Rhodos, dcery Áeropé a Klymené dal otec vypovědět. Jinde se ale uvádí, že Apemosyné se násilím zmocnil bůh Hermés a její otec ji za tu pohanu zabil. A první dvě dcery že prodal do otroctví. \n\nKdyž však po letech zatoužil najít svého syna, vypravil se na ostrov Rhodos. Tam ho za tmy hned po přistání napadli pastýři, kteří se domnívali, že se vyloďují piráti. Strhla se bitka a než mohl král promluvit, zabil ho vlastní rukou jeho syn, tak jak bylo předpovězeno. \n\nNešťastný syn prosil bohy, ať ho raději pohltí země. A stalo se - země před ním se otevřela a v propasti zmizel Althaimenés. \n\n"}
{"id": "216488", "url": "https://cs.wikipedia.org/wiki?curid=216488", "title": "Ligurská republika", "text": "Ligurská republika\n\nLigurská republika (italsky \"Repubblica Ligure\") byla jednou z francouzských klientských republik v období francouzských revolučních a také napoleonských válek. Byla založena Napoleonem 14. června 1797 na území bývalé Janovské republiky, které se přibližně kryje s územím dnešní Ligurie na severozápadě Itálie. V červnu 1805 byla přímo připojena k Francii jako součást Apeninského departamentu.\n\nPo Napoleonově pádu v roce 1814 byla mezi 28. dubnem a 28. červencem nakrátko obnovena Janovská republika. Na Vídeňském kongresu pak byla přiřknuta království Sardínie, které ji 3. ledna 1815 anektovalo jako tzv. Janovské vévodství.\n\nHlavním městem Ligurské republiky byl Janov. Užívána byla vlajka bývalé Janovské republiky tedy červený kříž na bílém podkladu.\n\n"}
{"id": "216493", "url": "https://cs.wikipedia.org/wiki?curid=216493", "title": "Greenwich", "text": "Greenwich\n\nMístopisný název Greenwich má vícero významů:\n\nSpojené království:\nAustrálie:\nKanada:\nSlovinsko:\nUSA:\n\n\n\n\n\n"}
{"id": "216496", "url": "https://cs.wikipedia.org/wiki?curid=216496", "title": "Valdis Zatlers", "text": "Valdis Zatlers\n\nValdis Zatlers (* 22. března 1955, Riga) je lotyšský politik a bývalý prezident Lotyšské republiky, který funkci vykonával v letech 2007–2011.\n\nV roce 1979 zakončil studia na lékařské fakultě v Rize. Stal se chirurgem a v letech 1994–2007 předsedal Lotyšské traumatologické a ortopedické asociaci. Od března 2007 je držitelem nejvyššího lotyšského státního vyznamenání, Řádu tří hvězd čtvrtého stupně. 31. května 2007 byl zvolen prezidentem Lotyšska a 7. července tak v úřadu nahradil Vairu Vīķe-Freibergu.\n\n"}
{"id": "216499", "url": "https://cs.wikipedia.org/wiki?curid=216499", "title": "Dvě věže", "text": "Dvě věže\n\nDvě věže je název druhého ze tří svazků románu Johna Ronalda Reuela Tolkiena \"Pán prstenů\".\nTřetí kniha sleduje osudy Aragorna, Legolase a Gimliho. Aragorn se na počátku rozhodne sledovat skřety, kteří s uneseným Smíškem a Pipinem směřují na západ do Železného pasu, sídla zlého čaroděje Sarumana. Než se jim to podaří, skřeti jsou pobiti jezdeckou družinou Rohirů, obyvateli Rohanu, království, přes jejíž území skřeti putují. Zajatí hobiti přitom nepozorovaně uniknou a dostanou se do blízkého lesa Fangornu, který je domovem entů, stromům podobných bytostí, které les opatrují. Na jednoho enta jménem Stromovous Smíšek s Pipinem narazí. Svým příchodem přimějí enty se sejít a reagovat na situaci, která se jich dotýká nepřátelským jednáním Sarumana, jehož sídlo s Fangornem sousedí. Hněv Entů nad Sarumanem konečně přeteče a Entové se s oběma hobity vydají k Sarumanovu sídlu, věži Orthanku, stojící uprostřed kruhu skal v Železném pasu. V Železném pasu si Saruman vybudoval rozsáhlé dílny, v nichž vyzbrojuje své vojsko skřetů, neboť dříve zatoužil po Jednom prstenu a snaží se jej získat místo Saurona (o tom se čtenář dozví z kapitoly o Elrondově poradě). Entové dílny v Železném pasu zničí a věž Orthank obklíčí (nemohou ji zničit), Saruman je polapen ve svém sídle.\n\nAragorn s Legolasem a Gimlim nedostihnou skřety dříve, než ti jsou pobiti Jezdci Rohanu. Se zajatými hobity se již nesetkají, zato se setkají s jednou rohanskou družinou, vedenou Éomerem, synovcem rohanského krále Théodena. S jejich pomocí se vydají hledat do Fangornu Smíška s Pipinem, narazí tam však na Gandalfa, který, jak se ukáže, v souboji s balrogem zemřel, ale nyní se vrací na svět ještě silnější, aby splnil svůj úkol – jako Gandalf Bílý.\n\nGandalf Aragorna s druhy odvrací od dalšího hledání hobitů a bere je s sebou do rohanského hlavního města Edorasu. Rohanský král Théoden je v zajetí vlivu svého rádce Grímy Červivce, ve skutečnosti Sarumanova sluhy, který měl Rohiry udržet v Sarumanově vlivu. Od Grímy osvobozený Théoden se následně s vojskem vydá do Železného pasu, aby skoncoval se Sarumanovou mocí. Saruman se pokusí Rohiry zničit svým vojskem Uruk-hai a ti jsou nuceni uchýlit se do staré rohanské pevnosti Hlásky v Helmově žlebu a v ní se bránit. Sarumanovo vojsko je nakonec zničeno a Gandalf s Éomerem se vydají přemoci samotného Sarumana. Ten se je nejprve pokusí silou své výmluvnosti svést na svou stranu, Gandalf mu proto odejme jeho moc. O Sarumanově porážce se okamžitě dozví Sauron (Saruman vlastnil vidoucí kámen, palantír, umožňující spojení na dálku, do něhož se podívá Pipin) a vyšle jednoho z nazgûlů, aby k němu dopravil hobita, o němž je přesvědčen, že nese Jeden prsten. To byla předzvěst války, kterou Sauron hodlá rozpoutat, proto se Gandalf spěšně spolu s Pipinem vydává na cestu do Gondoru.\n\nČtvrtá kniha popisuje cestu Froda a Sama do Mordoru. Nedlouho po rozpadu Společenstva narazí na Gluma, tvora, který vlastnil Jeden prsten před Bilbem (blíže o tom v Hobitovi). Glum sledoval Společenstvo od Morie, kde přebýval, neboť toužil prsten získat zpět. Frodo Gluma zkrotí a přiměje ho, aby mu ukázal cestu do Mordoru, kde již podle vlastních slov jednou byl. Glum Froda se Samem vede k Černé bráně Mordoru, Sauronovy říše (obklopené horami), ta je však silně střežena. Glum pak nabídne další cestu dále na jihu. Při jejím hledání narazí hobiti s Glumem na družinu Faramira, Boromirova bratra, který v tamní končině hlídá východní hranici Gondoru před Sauronovými zlými služebníky. Faramir se dozví o prstenu, který Frodo nese, a jelikož ví, o jaký prsten se jedná, málem po něm sám zatouží. Nechá však hobity pokračovat dál v cestě. Hobiti pod Glumovým vedením dojdou nakonec k průsmyku, kudy vede cesta do Mordoru. Vydají se jím vzhůru, až dojdou k podzemním tunelům, které ústí přímo v Mordoru za hřebenem hraničních hor. Glum je do tunelů zavede a potom zmizí. Glum totiž stále touží získat zpět Jeden prsten a doufá, že se Froda zbaví s pomocí Oduly, obrovské pavoučice, která tunely obývá. Odula skutečně hobity přepadne a svým jedem ochromí Froda. Sam v domnění, že je Frodo mrtev, si bere prsten k sobě, čímž nevědomky zabrání Sauronovi, aby se prstenu zmocnil, neboť vzápětí Frodovo tělo naleznou skřeti. Sam je rozhodnut dokončit poslání sám a prsten donést k Hoře osudu, na samém konci knihy se však dozví od skřetů, že Frodo je pouze omráčen.\n"}
{"id": "216501", "url": "https://cs.wikipedia.org/wiki?curid=216501", "title": "Návrat krále", "text": "Návrat krále\n\nNávrat krále je název posledního ze tří svazků románu Johna Ronalda Reuela Tolkiena \"Pán prstenů\".\n\nNa počátku páté knihy přijíždí Gandalf s Pipinem do Minas Tirithu, hlavního města Gondoru. Gondorská říše je v tíživé a stále se zhoršující situaci, neboť Sauron, bez ohledu na to, že ještě nezískal Jeden prsten, hodlá válkou přemoci ostatní obyvatele Středozemě a vybudovat v ní vlastní neomezené panství a jako první hodlá zaútočit na Gondor jakožto na nejmocnější z jeho odpůrců a rovněž kvůli dávné zášti (o tom v Silmarillionu). Gondor potřebuje zoufale spojence, a tak se Aragorn, zatímco Gandalf s Pipinem cestují do Minas Tirithu, vydává do rohanského horského průsmyku na Stezky mrtvých, kde dlí stínové vojsko duchů bojovníků, kteří v jedné dávné válce porušili přísahu.\n\nAragorn je nyní vyzve, aby mu pomohli a tak odčinili dávnou vinu. Stínoví bojovníci porazí na jihu Gondoru Sauronovy spojence, korzáry, kteří vázali gondorské síly na jihu jejich říše a oslabovali tak hranici s Mordorem. Ve stejnou dobu se na pomoc Gondoru chystají i Rohirové. Než však pomoc stihne dorazit, Sauronovo vojsko opustí Mordor a oblehne Minas Tirith. V jeho čele je kapitán Prstenových přízraků, Pán nazgûlů. Jeho však zanedlouho zabije rohirská dívka Éowyn (neteř Théodena) a vzápětí dorazí i pomoc od Rohirů a gondorských vojsk jihu. První Sauronův útok je odražen, je však jasné, že Sauron tím oslaben nebyl, zatímco Gondor přišel o mnoho sil. Gandalf se od Faramira dozví o jeho setkání s Frodem a rozhodne se odlákat Sauronovu pozornost od něj, neboť Frodova pouť je jediná naděje svobodných národů Středozemě. Gondorští proto shromáždí vojsko největších bojovníků a vydají se k Černé bráně Mordoru, na opačnou stranu, než kudy se vydal k Orodruině Frodo. Sauron se domnívá, že ve vojsku je Jeden prsten a že výprava má za cíl ho svrhnout a nositele prstenu nastolit novým pánem; vrhne proto proti Gondorským největší vojsko, jaké má v záloze, a přes úporný odpor se na stranu tohoto vojska začne klonit vítězství.\n\nŠestá kniha začíná Samovou snahou osvobodit Froda ze skřetího zajetí. To se mu také podaří a oba hobiti se v přestrojení za skřety vydávají do nitra Sauronovy říše Mordoru směrem k hoře Orodruině. Cestou jsou málem odhaleni, neboť narazí na oddíl skřetů a jeho velitel je považuje za uprchlé skřety. Donutí je proto zařadit se do oddílu, který směřuje k severní hlavní bráně, odkud má spolu s dalšími zaútočit na blížící se Gondorské vojsko. U brány se v nastalém zmatku nicméně oba hobiti vytratí a vydají se opět ke svému cíli. Froda již velmi unavuje dlouhá cesta, jeho únavu umocňuje i staré zranění na Větrově a břemeno samotného prstenu, jehož moc se s přibližováním k místu jeho vzniku zvětšuje. K dovršení všeho zjistí, že je stále pronásleduje Glum a touží se prstenu zmocnit. Když nakonec Frodo dorazí k hoře a vstoupí do Puklin osudu, podlehne moci prstenu a místo zničení jej prohlásí za svůj. To si okamžitě uvědomí Sauron v nedaleké Barad-dûr a pošle k hoře Prstenové přízraky, kteří právě bojují u Černé brány Mordoru s gondorským vojskem. Osud Středozemě se zdá být zpečetěn, neboť Frodo by ani s prstenem nebyl schopen nazgûlům vzdorovat, zasáhne však Glum. V šílené snaze zmocnit se prstenu Froda přepadne a odkousne mu prst i s prstenem, v radosti nad znovunabytím prstenu však ztratí rovnováhu a zřítí se do ohně Hory osudu i s prstenem. Frodovo poslání tak nakonec přece dojde naplnění. V okamžiku, kdy prsten dopadne do ohně hory, se Sauronova věž zřítí, Sauronova vojska jsou ochromena a Sauron sám se změní v bezmocného ducha, který zmizí do dáli.\n\nZávěrečné kapitoly líčí, jak je obnoveno panství Gondoru nad celou západní Středozemí a jak opět nastoupí král (odtud název třetího dílu), jímž je Aragorn (Elessar). Na samém konci se všichni čtyři hobiti vracejí do Kraje, který však není takový, jaký jej opouštěli. V Kraji se po svém vyhnání z Orthanku usadil Saruman s Červivcem a hobity si zotročil. Frodovi s přáteli se však podařilo Kraj osvobodit. Gríma Červivec již nechtěl Sarumanovi sloužit a zabil ho, sám pak byl zabit hobity. Román končí konstatováním, že Třetí věk Středozemě skončil a začíná Čtvrtý věk, panování lidí.\n\nSoučástí knihy Návrat krále jsou i obsáhlé dodatky a v některých vydáních i rejstřík.\n\nDodatek A představuje zhuštěné pojednání o historii Númenoru, Arnoru, Gondoru, Rohanu a Durinova lidu, mezi něj je včleněna také část příběhu Aragorna a Arwen. Jeho součástí je také vypsání rodu trpaslíků z Ereboru.\n\nDodatek B představuje chronologický záznam událostí druhého a třetího věku. Ke každé události je uvedeno datum (byť někde jen přibližné).\n\nČást Velké roky je věnována podrobnějšímu zápisu o událostech let 3018 až 3021, kdy se odehrává hlavní děj Pána prstenů. Dále je připojen obdobný chronologický záznam Pozdější události týkající se členů Společenstva prstenu.\n\nDodatek C zahrnuje rodokmeny Pytlíků z Hobitína, Bralů z Velkých Pelouchů, Brandorádů z Rádovska a tzv. „Starodávný rodokmen pana Samvěda“.\n\nDodatek D pojednává o kalendářích hobitů, lidí i elfů.\n\nDodatek E pojednává o výslovnosti a písmech používaných v době děje Pána prstenů. Výslovnost jmen se v mnoha ohledech liší od češtiny, angličtiny i latiny.\n\nDodatek F pojednává o jazycích elfů, lidí hobitů a ostatních plemen a jeho část O překladu se vyjadřuje k fiktivnímu překladu z Červené knihy psané v západštině.\n"}
{"id": "216502", "url": "https://cs.wikipedia.org/wiki?curid=216502", "title": "Türyançay", "text": "Türyançay\n\nTüryançay je řeka v Ázerbájdžánu, levý přítok Kury. Je dlouhá 134 km. Povodí má rozlohu 8920 km².\n\nVzniká soutokem zdrojnic Qaraçay a Agriçay, které pramení na jižních svazích Velkého Kavkazu. Protéká Kuro-Arackou nížinou.\n\nZdroj vody je sněhový a dešťový. Nejvyšší vodní stavy jsou v květnu a k povodním dochází také v lednu.\n\nVyužívá se na zavlažování.\n"}
{"id": "216507", "url": "https://cs.wikipedia.org/wiki?curid=216507", "title": "Terter", "text": "Terter\n\nTerter ( ) je řeka v Ázerbájdžánu (Náhorní Karabach). Je dlouhá 184 km. Povodí má rozlohu 2650 km².\n\nPramení v horách Náhorního Karabachu. Na dolním toku protéká Kuro-Arackou nížinou, kde protíná Hornokarabašský kanál. Je to pravý přítok Kury.\n\nZdroj vody je smíšený s převahou podzemního. Nejvyšší vodní stavy jsou od dubna do června. Průměrný roční průtok vody ve vzdálenosti 58 km od ústí činí 22,9 m³/s.\n\nVyužívá se na zavlažování. Na řece byly vybudované Magadizská a Terterská vodní elektrárna (\"Sarsangská\"). Leží na ní města Mir Bašir, Barda a na horním toku lázně Istisu.\n"}
{"id": "216509", "url": "https://cs.wikipedia.org/wiki?curid=216509", "title": "Pirsaat", "text": "Pirsaat\n\nPirsaat ( ) je řeka v Ázerbájdžánu. Je dlouhá 199 km. Povodí má rozlohu 2280 km².\n\nPramení v horách Velkého Kavkazu. Teče na jihovýchod. Ústí do Kaspického moře suchou deltou, která je naplňována vodou jen při povodních.\n\nZdroj vody je převážně podzemní. Průměrný roční průtok vody ve vzdálenosti 144 km od ústí činí 1,2 m³/s. V srpnu obvykle vysychá.\n\nVyužívá se na zavlažování.\n"}
{"id": "216510", "url": "https://cs.wikipedia.org/wiki?curid=216510", "title": "CBD", "text": "CBD\n\nZkratka CBD může znamenat:\n\n"}
{"id": "216512", "url": "https://cs.wikipedia.org/wiki?curid=216512", "title": "Budovatel", "text": "Budovatel\n\nBudovatel bylo v době socialistického Československa často užívané označení pro člověka (soudruha), který aktivně přispíval k budování socialismu/komunismu. Definice je značně neostrá, na rozdíl od úderníka, což bylo označení pro vzorného manuálního dělníka, bylo toto označení vyhrazeno spíše pro uvědomělé pracovníky všeho druhu, tj. i úředníky, důstojníky a politiky. Budovatelem se ale mohl dle (propagandistické) potřeby stát kdokoliv, pokud bylo třeba vyzdvihnout jeho zásluhy o budování socialismu.\n\nNa počest budovatelů byla před rokem 1989 pojmenována dnešní stanice metra v Praze Chodov.\n\n"}
{"id": "216516", "url": "https://cs.wikipedia.org/wiki?curid=216516", "title": "Samnium", "text": "Samnium\n\nSamnium (oskicky: \"Safinim\", italsky: \"Sánnio\") byla vnitrozemská oblast na jihu Apeninského poloostrova v Itálii, která byla domovem Samnitů, skupiny sabellských kmenů, kteří ovládali toto území zhruba mezi léty 600 př. n. l. až 290 př. n. l.\n\nSamnium bylo ohraničeno Latiem na severu, Lukánií na jihu, Kampánií na západě a Apulií na východě. Mezi nejvýznačnější města Samnia náležely \"Bovianum\" (dnešní Bojano) a \"Maleventum\", které bylo později Římany přejmenováno na \"Beneventum\" (dnešní Benevento). Po většinu svých dějin neměli Samnité přístup k moři, avšak po určitou krátkou dobu kontrolovali obě pobřeží italského poloostrova. Samnity tvořily z počátku čtyři kmeny: \"Pentri\" (nejdůležitější kmen s hlavním městem Bovianem), \"Caracani\" (klíčové sídlo \"Cluviae\", moderní Casoli), \"Caudini\" a \"Hirpini\" (podle oskického slova pro vlka, s hlavním městem Beneventem). Později se k Samnitům připojili také \"Frentani\". Hlavním sídlem samnitského kmenového svazu bylo Bovianum, s výjimkou krátkého období na přelomu 4. a 3. století př. n. l., kdy jej zastoupila \"Aquilonia\" zničená Římany v roce 293 př. n. l.\n\nNejstarší psaný záznam dokládající existenci Samnitů je smlouva z roku 354 př. n. l., v níž byla řeka Liris stanovena za hranici sfér vlivu mezi Římany a Samnity. Brzy poté propukly samnitské války. Samnité v nich dobyli nad římským vojskem několika vítězství: především v roce 321 př. n. l. v bitvě v Kaudijské soutěsce pod vedením Gavia Pontia, po níž dosáhla moc Samnitů svého největšího rozsahu. Teprve v roce 290 př. n. l. Římané konečně zlomili samnitský odpor. V roce 82 př. n. l. během římských občanských válek diktátor Lucius Cornelius Sulla zmasakroval mnoho Samnitů. Ničení, jež je tehdy postihlo nabylo takového rozměru, že jak bylo zaznamenáno, „města Samnitů se změnila ve vesnice, a mnoho z nich zmizelo úplně“.\n\n"}
{"id": "216521", "url": "https://cs.wikipedia.org/wiki?curid=216521", "title": "HCalendar", "text": "HCalendar\n\nhCalendar (zkratka z HTML iCalendar) je mikroformát sloužící k sémantickému zápisu dat ve formátu iCalendar do webových stránek pomocí HTML nebo XHTML. \n\nUmožňuje webovým prohlížečům, vyhledávačům a dalším programům snadno extrahovat informace z webových stránek a pracovat s nimi (např. vyexportovat je do kalendářového programu uživatele).\n\n\n"}
{"id": "216522", "url": "https://cs.wikipedia.org/wiki?curid=216522", "title": "Remote procedure call", "text": "Remote procedure call\n\nRemote procedure call (RPC, vzdálené volání procedur) je v informatice technologie dovolující programu vykonat kód na jiném místě, než je umístěn volající program. Příkladem budiž provedení složitějšího matematického výpočtu výkonnějším počítačem, dostupným skrze síť.\n\n\n\n\nTři základní RPC standardy jsou:\n\n"}
{"id": "216529", "url": "https://cs.wikipedia.org/wiki?curid=216529", "title": "Piráti z Karibiku: Prokletí Černé perly", "text": "Piráti z Karibiku: Prokletí Černé perly\n\nPiráti z Karibiku: Prokletí Černé perly (v originále \"\") je dobrodružný film z roku 2003. Jde o první díl z filmové série Piráti z Karibiku. Pirát Jack Sparrow (Johnny Depp) a Will Turner (Orlando Bloom) se snaží zachránit Elizabeth Swannovou (Keira Knightley) ze zajetí prokleté posádky lodi \"Černá perla\", které velí kapitán Hector Barbossa.\n\nFilm režíroval Gore Verbinski a producentem byl Jerry Bruckheimer. Stal se prvním filmem Walt Disney Pictures, který dostal od MPAA ohodnocení PG-13 (některé materiály mohou být nevhodné pro děti do 13 let), předchozí filmy dostávaly G (bez omezení) nebo PG (doporučen doprovod rodičů). Světová premiéra proběhla v Anaheimu v Kalifornii 28. června 2003, česká 28. října 2003. Celosvětově vydělalo \"Prokletí Černé perly\" 654 milionů dolarů. Do kin přišla i tři pokračování: \"\", \"\" a \"\" (kterou režíroval jiný režisér).\n\nGuvernér Weatherby Swann a jeho dcera Elizabeth při plavbě do Port Royal na Jamajce potkají vrak lodi s jediným přeživším po pirátském útoku, Willem Turnerem. Elizabeth si k sobě vezme zlatý medailon s lebkou, který u sebe měl Will, a schová ho, protože se bojí, že může být Will obviněn z pirátství. Také zahlédne \"Černou perlu\".\n\nO osm let později je kapitán James Norrington z Britského královského námořnictva povýšen na komodora. Při obřadu požádá o ruku Elizabeth, ale než mu stačí odpovědět, spadne do zálivu. Medailon, který nosí, vydává při pádu do moře zvláštní pulsování. Mezitím kapitán Jack Sparrow dorazí do přístavu Port Royal najmout si loď. Když uvidí pád Elizabeth do moře, ihned pro ni skočí a vytáhne ji z moře, ale s příchodem Norringtona a Elizabethina otce je okamžitě zatčen. Přesto uteče a schová se v kovárně, kam přijde Will Turner, nyní učedník kováře a šermíř samouk. Při souboji je Jack poražen, zatčen vojáky a uvězněn.\n\nV noci připluje k Port Royalu \"Černá perla\" s prokletou posádkou, která je sem přivolána medailonem. Město je obléháno. Elizabeth je chycena a požaduje vyjednávání podle dohody, jež zajišťuje bezpečí při vyjednávání. Aby se zachránila, řekne kapitánovi Barbossovi, že její příjmení je Turnerová. Chce, aby byl zastaven útok na Port Royal výměnou za medailon. Barbossa souhlasí, jenže pak Elizabeth uvězní, jelikož si explicitně neřekla o uvolnění. Myslí si, že ona je klíčem k zbavení se prokletí.\n\nWill Turner, který miluje Elizabeth, nemůže přesvědčit Norringtona, aby zahájil okamžitou odvetu proti Černé perle, a proto požádá o pomoc Jacka Sparrowa za to, že ho dostane z vězení. Jack souhlasí jen po tom, co uslyší Willovo příjmení. Po únosu lodi \"Interceptor\" si Jack s pomocí svého přítele Gibbse najme posádku v Tortuze a vyrazí na Isla de Muerta, záhadný \"Ostrov mrtvých\", jež mohou najít jen ti, kteří vědí, kde je, a o němž Jack ví, že jen tam se může Barbossa a jeho posádka zbavit kletby. Během cesty se Will dozví, že \"Černé perle\" původně velel Jack, ale protože věděl o skrytém aztéckém zlatě a prozradil místo jeho ukrytí, první důstojník Barbossa podnítil vzpouru a vysadil Jacka na ostrov. Ten se z něj ale dostal (díky šťastné náhodě) po třech dnech. Piráti zatím našli a promrhali zlato, ale brzy zjistili, že je prokleté. Změnilo je na nesmrtelné kostlivce, jejichž pravá podoba je odhalena při měsíčním svitu. Prokletí bude odstraněno, jen pokud budou všechny medailony zpět v truhle spolu s prolitou krví. Bill Turner dal svému synovi Willovi jeden medailon, protože chtěl, aby prokletí odčinilo to, co udělali Jackovi. Barbossa ho potom za to vyhodil přes palubu, ale pak zjistil, že potřebuje jeho krev k odstranění kletby. S vírou, že Elizabeth je Billova dcera, hodí Barbossa poslední medailon s její krví do truhly – ale prokletí stále trvá.\n\nWill se bojí, že ho Jack zradí, a tak sám zachrání Elizabeth a uteče na \"Interceptor\". Jack zatím smlouvá s Barbossou - chce \"Černou perlu\" za to, že mu prozradí, kdo je pravým dítětem Billa Turnera. Jeho vyjednávání je však k ničemu a je uvězněn. \"Černá perla\" dohoní \"Interceptor\" a zmocní se posádky. Will odhalí, že je synem Billa Turnera a požaduje, aby posádka a Elizabeth byli propuštěni. Hrozí také sebevraždou. Barbossa souhlasí, ale jelikož nebylo specifikováno, jak mají být propuštěni, vysadí Jacka a Elizabeth na pustém ostrově (na tom samém jako byl Jack minule) a posádku zamkne do podpalubí.\n\nElizabeth na ostrově zapálí opuštěný rum, aby dala signál Norringtonovi. Po zachránění přesvědčí Norringtona k záchraně Willa, přičemž souhlasí s jeho nabídkou k sňatku. Po příjezdu k ostrovu Isla de Muerta Norrington nastraží léčku na piráty, zatímco Jack se vydává do jeskyně uzavřít spojenectví s Barbossou. Řekne mu, aby počkal s odstraněním kletby, napadl Norringtonovu loď \"Dauntless\" a zabil posádku. Jack potom nepozorovaně ukradne medailon z truhly, což ho učiní nesmrtelným. Nepočítá však s tím, že piráti napadnou \"Dauntless\" ze dna moře. Jackovy pravé úmysly jsou odhaleny, když napadne a vystřelí na Barbossu. Hodí zkrvavený medailon Willovi, který vložením dvou posledních medailonů do truhly spolu se svou krví zruší kletbu. Již smrtelný Barbossa padá k zemi mrtev – postřelen Jackem. Když piráti, jež bojují na \"Dauntless\", zjistí, že již nejsou nesmrtelní (vyjde měsíc a přesto stále mají masité tělo), vzdají se posádce.\n\nPozději v Port Royal má být Jack oběšen, ale na poslední chvíli Will zabrání jeho smrti. Osvobodí ho, ale oba jsou rychle chyceni. Elizabeth je však podpoří a vyzná se z lásky k Willovi. Norrington se podvolí jejich zasnoubení a odpustí Willovi. Jack se zatím zachrání pádem do zálivu a unikne na \"Černé perle\", se kterou přijíždí jeho posádka. Norrington mu dává jeden den náskok, než ho začne pronásledovat.\n\nOpičák Jack připlave k mrtvému tělu svého pána. Když zjistí, že je mrtev, přejde k prokleté truhle a sebere medailon. Tím se stává nesmrtelným.\n\n"}
{"id": "216538", "url": "https://cs.wikipedia.org/wiki?curid=216538", "title": "Arméni", "text": "Arméni\n\nArméni jsou starobylý národ indoevropského původu, který přes 3 500 let nepřetržitě obývá Arménskou vysočinu, v níž leží dnešní Arménie. Dlouhá a bolestná historie Arménů způsobila, že z přibližně osmi milionů příslušníků národa žije pět milionů v diaspoře, zejména v Rusku, USA a Francii. Jednou z posledních pohrom byla turecká genocida Arménů (1915–1918), kvůli níž mají Arméni s Tureckem dodnes velmi napjaté vztahy. Arméni hovoří arménským jazykem, který používá zvláštní písmo. Jsou prvním národem, který přijal křesťanství (roku 301); dnes se téměř všichni hlásí k Arménské apoštolské církvi.\n\nOtcem arménské vědy je starověký učenec Anania Širakaci. Významným botanikem byl Armen Tachtadžjan. V časech SSSR se proslavil astronom Viktor Amazaspovič Ambarcumjan a letecký konstruktér Arťom Mikojan. Arménský původ měl i rakouský matematik Emil Artin. Arménský původ měl i známý průkopník eutanázie Jack Kevorkian.\n\nK intelektuálním pilířům starověké Arménie patřili zakladatel arménské církve Řehoř Osvětitel, historik Movses Chorenaci či teolog Řehoř z Nareku. Tvůrcem arménské abecedy byl Mesrop Maštoc. Georgij Ivanovič Gurdžijev byl známým mystikem 20. století.\n\nK nejznámějším Arménům vůbec patřil hudební skladatel Aram Chačaturjan. Zakladatelem moderní arménské hudby byl Komitas. Představiteli klasické hudby byli též Alexander Arutjunjan či Alexander Spendiarjan. V populární hudbě se prosadili někteří představitelé arménské diaspory, například francouzský šansoniér Charles Aznavour, americká zpěvačka Cher, nebo rocker skupiny System of a Down Serj Tankian. Z Arménie naopak vyrážel do světa hráč na duduk Djivan Gasparyan.\nArménský původ měl malíř Ivan Ajvazovskij, stejně jako Američan Arshile Gorky. Ke známým malířům působícím v Arménii patřil Martiros Sarjan.\n\nV sovětském filmu se prosadil režisér Sergej Paradžanov. V Kanadě režisér Atom Egoyan.\n\nNejznámějším spisovatelem arménského původu je patrně William Saroyan, ovšem ten působil v diaspoře. Zakladatelem moderní arménské literatury byl Chačatur Abovjan. K důležitým jménům patří též Jeghiše Čarenc, Hovhannes Tumanjan, Avetik Isahakjan, Sajať-Nova či Diana Abgar.\n\nNejvýznamnějším králem starověké Arménie byl Tigranés Veliký, dnes národní hrdina a symbol. Podobnou roli sehrává Andranik Ozanian, bojovník Arménské revoluční federace. Nubar Paša se stal prvním egyptským premiérem. V řadách Rudé armády se za druhé světové války proslavil Ivan Christoforovič Bagramjan. Velmi vlivným politikem v Sovětském svazu byl Anastas Mikojan. Prezidenty samostatné Arménie po roce 1991 byli Levon Ter-Petrosjan, Robert Kočarjan a Serž Sarkisjan. Bojovníkem za připojení Náhorního Karabachu k Arménii byl Vazgen Sarkisjan. Arménskou menšinu v Turecku reprezentoval aktivista Hrant Dink, zavražděný tureckými nacionalisty.\n\nDo dějin mezinárodního obchodu se zapsal Calouste Gulbenkian.\n\nJako i jiné kavkazské národy, mají Arméni slavnou šachovou a zápasnickou školu. Ze šachistů k nejvýznamnějším patří Tigran Petrosjan či Levon Aronjan. Zápasník Armen Nazarjan vyhrál pro samostatnou Arménii první a dosud jedinou zlatou olympijskou medaili (druhou vyhrál již v dresu Bulharska). Jeho kolegové Arsen Julfalakjan a Armen Mkrtčjan mají olympijské stříbro. Levon Julfalakyan vyhrál olympiádu ještě v dresu SSSR.\n\n\n"}
{"id": "216545", "url": "https://cs.wikipedia.org/wiki?curid=216545", "title": "Pracovní stanice", "text": "Pracovní stanice\n\nPracovní stanice ( , nebo \"Unixová pracovní stanice\", \"RISCová pracovní stanice\" nebo \"technická pracovní stanice\") je špičkový desktop nebo stolní mikropočítač navržený pro technické použití. Pracovní stanice jsou obvykle určeny pro práci jednoho uživatele, i když mohou být zpřístupněny i vzdáleně dalším uživatelům.\n\nPracovní stanice nabízejí obvykle vyšší výkon než běžná výpočetní technika. Mají obvykle vyšší výkon grafiky, procesoru, velikost paměti a schopnost multitaskingu.\n\nPracovní stanice jsou obvykle přizpůsobeny pro zobrazování komplexních informací a manipulaci s nimi (např. 3D konstrukce, výsledky technické simulace a matematické diagramy). Ovládací panely se většinou skládají minimálně z displeje, klávesnice a myši, ale často podporují vícenásobné displeje a mohou často využívat server. Využívají-li se pro design a vizualizační úlohy, mohou obsahovat specializovaná vstupní zařízení jako grafické tabule nebo spaceball. Pracovní stanice byly prvními komerčními počítači, které nabízely komunikační vybavení, například pro videokonference.\n\nNásledováním vývoje počítačů obecně je dnešní průměrný osobní počítač výkonnější, než byla ta nejvýkonnější pracovní stanice v době předchozí generace. Výsledkem pak je, že obchod s pracovními stanicemi se začíná specializovat od té doby, co spousta komplexních operací, které kdysi vyžadovaly špičkové systémy, mohou dnes být ovládány univerzálními počítači. Nicméně, pracovní stanice jsou navrženy a přizpůsobeny situacím, které vyžadují značný výpočetní výkon, přičemž mají sklon zůstávat použitelné, zatímco tradiční osobní počítače nereagují.\n\nDnešní počítače z běžného prodeje používají komponenty, které poskytují uspokojivý výkon za dostupné ceny, pro úlohy které nevyžadují vysokou výpočetní sílu. Pro náročné aplikace z mnoha oblastí (zdravotnictví, inženýrství, grafická produkce) jsou ale stále potřeba specializované pracovní stanice.\n\nNa počátku roku 1980 musely pracovní stanice splňovat takzvané tři M (3M počítače): musely mít Megabajt paměti, Megapixelové rozlišení displeje a výpočetní výkon MFLOPS (milion operací s plovoucí řádovou čárkou za sekundu). Jakkoli se to zdá být dnes směšné, jednalo se o několikanásobně vyšší výpočetní sílu tehdejších počítačů. V roce 1981 mělo IBM PC 16 kiB paměti, pouze textový display a počet operací s plovoucí řádovou čárkou okolo 1 kFLOPS (s matematickým koprocesorem 30 kFLOPS). Obyčejné počítače také postrádaly další potřebné vlastnosti jako např.: síťové prvky, grafickou akceleraci a vysokorychlostní sběrnice.\n\nDalším cílem bylo dostat cenu pod takzvaný „Megapenny“, což je méně než 10 000 dolarů. To se podařilo až po roce 1980, ovšem jen částečně (střední či vyšší třída stanic byla pořád v rozmezí 15 000 až 100 000 dolarů). Vývoj pracovních stanic přímo ovlivňoval také oblast osobních počítačů:\n\n\nZřejmě první počítač, který by mohl být označen jako pracovní stanice, byl IBM 1620, malý (na tehdejší dobu) počítač určený pro jednoho uživatele. IBM 1620 byl představen v roce 1959 a jeho zvláštností bylo, že neobsahoval žádný aritmetický obvod. Ke sčítání byla zapotřebí dodatečná paměť, obsahující pravidla pro sčítání. Díky tomuto opatření mohlo IBM ušetřit peníze za obvody a tudíž zlevnit celý počítač (z počátku byl pronajímán za 1000 dolarů na měsíc). Kódové označení tohoto stroje, CADET (Computer with Advanced Economic Technology), bylo pak uživateli překládáno jako \"Can’t Add, Doesn’t Even Try\" (Neumí sčítat, ani to nezkoušejte).\n\nV roce 1965 IBM představilo IBM 1130, vědecký počítač míněný jako nástupce IBM 1620. Oba tyto systémy uměly spouštět programy psané ve Fortranu a podobných jazycích. Oba byly konstruovány přibližně na velikost pracovních stolů a k oběma bylo možné přikoupit přídavné disky, tiskárny a čtečky děrných štítků. Ke komunikaci s počítačem se používal konzolový psací stroj.\n\nPočítače Lisp vyvinuté v MIT (Massachusettský technologický institut) roku 1970, propagovaly některé principy pracovních stanic: byly velmi výkonné, určené pro jednoho uživatele a navrženy pro vysoce interaktivní využití. První pracovní stanice, která používala grafické rozhraní, myš a první Ethernet, byl Xerox Alto. Xerox Alto byl vyvinut v Xerox PARC v roce 1973. Další stanice byly například Three Rivers PERQ (1979) a později Xerox Star (1981).\n\nNa počátku roku 1980 se s příchodem 32 bitových mikroprocesorů (např. Motorola 68000) objevilo na trhu mnoho nových firem, včetně firmy Apollo Computer a firmy Sun Microsystems, která vyráběla Unixové pracovní stanice založené na výše zmíněném procesoru. Mezitím, jako vedlejší produkt VLSI Projektu agentury DARPA, vzniklo několik pracovních stanic pro práci s grafikou (SGI 3130 a následovníci z řad firmy Silicon Graphics). V tehdejší době nebylo nezvyklé rozlišovat cílový trh pro pracovní stanice. Stanice firem Apollo a Sun byly považovány za síťové pracovní stanice, zatímco SGI stanice byly zaměřené na práci s grafikou. S nástupem procesorů založených na architektuře RISC mnoho výrobců přešlo na tyto procesory.\n\nPracovní stanice byly velmi drahé. Typicky cena několikanásobně převyšovala cenu tehdejších standardních PC a někdy stála nová pracovní stanice tolik, co luxusní auto. Vysoká cena byla způsobena použitím velmi výkonných komponent a také zahrnutím vlastností, které v tehdejších PC nebyly (např. vysokorychlostní síť a složitá grafika). Výrobci pracovních stanic se snažili vytvořit dobře vybalancované systémy tak, aby vysoký výkon komponent nebyl nikde brzděn žádným úzkým hrdlem.\n\nVýbavou pracovních stanic je často SCSI nebo Fibre Channel diskové systémy, vysoce výkonné 3D akcelerátory, vícejádrové 64bitové procesory, velké množství operační paměti RAM a kvalitně navržené větrání. Většina výrobců pracovních stanic také nabízí speciální služby v případě opravy či výměny systému. Hranice mezi pracovní stanicí a obyčejným PC se ale stále rozostřuje, se stále vzrůstajícími požadavky na výkonnost počítačů v konzumním sektoru. To napomáhá vývoji aplikací pro stanice.\n\nExistovaly pokusy srazit cenu stanic co nejníže, například odstraněním lokálního úložiště dat, tedy vytvoření bezdiskové stanice s úložným prostorem na vzdáleném serveru. Toto opatření nejenže snížilo nákupní cenu, ale také snížilo výdaje na administraci.\n\nVýznamnou částí trhu s PC jsou systémy s podobným zaměřením jako pracovní stanice, ale sestavené z PC komponent. Použity jsou komponenty z nejvyšších produktových řad, které jsou z hlediska funkcí podobné běžným konzumním komponentám, ale nabízejí vyšší kvalitu nebo výkon. Obvyklé bývá použití komponent běžně používaných v serverech - příkladem mohou být procesory AMD Opteron, Intel Xeon, či grafické karty ATI FireGL, nebo Nvidia Quadro.\n\nTyto PC mohou mít některé z následujících vlastností:\n\nZ dřívějších výrobců Unixových pracovních stanic pokračuje ve výrobě pouze firma Sun Microsystems. V lednu 2009 byla zastavena výroba pracovních stanic založených na technologii RISC a IBM stáhla z trhu svoji řadu produktů IntelliStation.\nSoučasný trh s pracovními stanicemi se reorganizoval okolo mikroprocesorů x86-64. Operační systémy na těchto platformách jsou Microsoft Windows, různé distribuce GNU/Linuxu, Mac OS X a Solaris 10.\nPříklady dnešních pracovních stanic:\n"}
{"id": "216546", "url": "https://cs.wikipedia.org/wiki?curid=216546", "title": "Johannes Zukertort", "text": "Johannes Zukertort\n\nJohannes Hermann Zukertort (7. září 1842, Lublin – 20. června 1888, Londýn) byl německý šachový mistr (od roku 1878 měl britské občanství), jeden z nejlepších světových šachistů sedmdesátých a osmdesátých let 19. století.\nZukertort se narodil v Lublinu. Navštěvoval gymnázium ve Vratislavi, kde se ve třinácti letech naučil hrát šachy. Měl velké a všestranné nadání. Byl vynikající lékař, znal dvanáct jazyků, byl i hudebním kritikem a autorem několika filosofických prací. Rozhodl se ale pro šachovou kariéru.\n\nV šachu se stal žákem Adolfa Anderssena, se kterým sehrál mnoho tréninkových partií a s nímž i redigoval šachový časopis. Stejně jako Anderssen se domníval, že základem šachu jsou kombinace, a spolu se svým učitelem tak patřil k představitelům tzv. romantického stylu šachu. Postupně se vypracoval mezi nejlepší hráče své doby.\n\nZukertort působil také jako publicista. V letech 1867 – 1871 redigoval s Adolfem Anderssenem \"Neue Berliner Schachzeitung\" a spolupracoval s Jeanem Dufresnem na učebnici šachové hry \"Lehrbuch des Schachspiels\" (1884), která vyšla během následujících deseti let v šesti vydáních. Byl i vynikajícím hráčem partií naslepo (dokázal naslepo sehrát 16 partií současně).\n\nPřehled Zukertortových významných zápasů a turnajů:\n\n\nPo vítězství Zukertorta na turnaji v Londýně roku 1883 ho Wilhelm Steinitz, který byl považován za neoficiálního mistra světa, vyzval k oficiálnímu zápasu o titul. Spor nastal o místě konání, Zukertort chtěl hrát v Londýně, tam ale zase nechtěl hrát Steinitz, který žil v USA. Nakonec se tento historicky první zápas o titul mistra světa v šachu konal s tříletým zpožděním až v roce 1886.\n\nZápas se hrál se ve třech městech v USA. První část Zukertort s přehledem vyhrál, když z pěti partií získal 4 body. Poté už se mu nedařilo a Steinitz se stal vítězem poměrem 10:5 (=5). Plánované odvety v Londýně se Zukertort již nedožil.\n\nPorážku v zápase o titul mistra světa Zukertort špatně nesl a přičítal ji špatnému americkému podnebí. Zdá se však, že se začal projevovat i jeho zhoršený zdravotní stav, v jehož důsledku nevydržel nervově náročný zápas a kvůli kterému nemohl později hrát náročné turnaje. V Londýně v roce 1887 byl sice ještě čtvrtý, ale na mezinárodním mistrovství Německa ve Frankfurtu v tom samém roce skončil až šestnáctý z jednadvaceti účastníků. Ke konci života tak Zukertort žil v bídě. 19. června roku 1888 se při šachové partii zhroutil (prý hlady) a o den později zemřel.\n\n\n\n"}
{"id": "216551", "url": "https://cs.wikipedia.org/wiki?curid=216551", "title": "Aaron Nimcovič", "text": "Aaron Nimcovič\n\nAaron Nimcovič (lotyšsky: Ārons Ņimcovičs; křestní jméno se píše i Aron nebo Áron, příjmení také Nimzowitsch, Nimzovich, Němcovič nebo Niemzowitsch, 7. listopadu 1886 Riga – 16. března 1935 Kodaň) byl přední dánský šachista a šachový teoretik, jeden z největších průkopníků poziční hry.\n\nNarodil se v ruské Rize, později působil v Německu a zemřel jako dánský občan v Kodani. Kromě řady turnajových úspěchů se proslavil knihami v němčině \"Můj systém\" (Mein System /1925/), \"Můj systém v praxi\" (Die Praxis meines system) a \"Blokáda\" (Die Blokade), v nichž shrnuje své nové názory na strategii šachu. Tehdejší teoretické znalosti šachové hry rozvinul a vymyslel řadu dalších poznatků. Kniha Můj systém je jedna z nejlepších učebnic šachové hry, jež nepozbyla platnost po 90 letech! Největšího herního úspěchu dosáhl na turnaji v Karlových Varech 1929, kde vyhrál před Capablankou a Spielmannem.\n\nByl výborným šachovým teoretikem a průkopníkem v hledání nových variant zahájení s využitím netradičního boje o střed šachovnice. Na jeho počest jsou pojmenována některá šachová zahájení, např. Nimcovičova Indická obrana (1.d4 Jf6 2.c4 e6 3.Jc3 Sb4), Nimcovičova obrana (1.e4 Jc6), Nimcovičův systém Indické hry v útoku (1.Jf3 d5, 2.b3 Jf6 3.Sb2), Nimcovičův systém v anglické hře (1.c4 c5 2.Jf3) a další. \n\n"}
{"id": "216554", "url": "https://cs.wikipedia.org/wiki?curid=216554", "title": "Grajské Alpy", "text": "Grajské Alpy\n\nGrajské Alpy jsou jedním z alpských pohoří v severní Itálii. Pouze malou částí zasahují na francouzské území. Známé jsou spíše pod názvem zdejšího Národního parku Gran Paradiso založeného roku 1922. Do hor zasahují mnohé velmi významné doliny (Valgrisenche, Val di Rhemes, Valsavarenche či Val di Cogne). Nejvyšším vrcholem je Gran Paradiso (4061 m n. m.), který je ve skupině jedinou čtyřtisícovkou. Centrální část je bohatě zaledněná. V okolí nejvyšších vrcholů nalezneme celé labyrinty menších ledovců. Největším ledovcem je Ghiacciao del Rutor. V Grajských Alpách je perfektně propojená síť turistických značených cest. Hlavním turistickým centrem oblasti je obec Cogne v severní části masivu a je to zároveň správní městečko Národního parku Gran Paradiso.\n\nZákladním stavebním prvkem Grajských Alp je rula. Některá údolí v sobě skrývají bohatství některých nerostů (magnetit). V pohoří se však setkáme i s antracitem, křemenem, vápencem nebo svorem.\n\nGrajské Alpy leží převážně na území Itálie a částečně Francie. Severní hranici tvoří tok řeky Dora Baltea (údolí Valle d'Aosta), západ území je vymezen údolím řeky Isère. Na jihu sousedí s Kotickými Alpami, přičemž rozmezím je údolí Valle di Susa s řekou Dora Riparia. Grajské Alpy mají rozlohu 3200 km² a jsou tak jedním z největších horských celků Západních Alp. \n\n\nNárodní park Gran Paradiso má plochu 730 km² a chrání především bohatou floru a faunu (kozorožce). Počátky parku sahají až do r. 1851, kdy se oblast stala loveckou rezervací, později pak soukromou rezervací královské rodiny. Národní park Gran Paradiso byl ovlivněn poklesem stavu kozorožců na počátku 19. století, kdy se rozhodl italský král Viktor Emanuel II. zakázat jejich lov a zachránit tak toto nádherné zvíře před vyhubením. V r. 1919 přešlo území do vlastnictví státu a samotné založení Národního Parku Gran Paradiso bylo stvrzeno až v roce 1922. V Itálii to byl na tu dobu revoluční čin. Z ubohého původního stavu 419 kusů je kozorožců v parku v současné době zhruba 4000 kusů. Kamzíků kolem 3500 kusů. Dále jsou zde chráněni orel skalní, kavče žlutozobé, bělokur aj.\n\nPodle některých publikací obsahují Grajské Alpy čtyři horské skupiny, z nichž pouze o dvou (východní a centrální část) pojednává tento článek:\n\n\n"}
{"id": "216561", "url": "https://cs.wikipedia.org/wiki?curid=216561", "title": "Siegbert Tarrasch", "text": "Siegbert Tarrasch\n\nSiegbert Tarrasch (5. března, 1862 – 17. února, 1934) byl přední německý šachový velmistr a kandidát mistrovství světa. Povoláním lékař - jeden z nejúspěšnějších šachových amatérů historie. Zápas o titul mistra světa proti Laskerovi (1908) však hrál již za zenitem své sportovní výkonnosti a prohrál jej 3:8 při pěti remízách. Tarrasch byl také významným teoretikem a šachovým pedagogem, jeho díla jako \"Moderní šachová partie\" (1912) dokázala vyložit a popularizovat zásady Steinitzovy poziční školy, i když někdy za cenu jistého zjednodušení a dogmatismu. Tarrasch byl ve skupině vůbec prvních velmistrů (Lasker, Capablanca, Marshall, Aljechin), které tímto titulem údajně obdařil ruský car Mikuláš II. roku 1914.\n\n\n\n"}
{"id": "216562", "url": "https://cs.wikipedia.org/wiki?curid=216562", "title": "Piet Mondrian", "text": "Piet Mondrian\n\nPieter Cornelis (Piet) Mondriaan, po roce 1912 Piet Mondrian (7. března 1872, Amersfoort – 1. února 1944, New York City) byl nizozemský malíř, jeden ze zakladatelů abstraktního malířství vůdčí osobnost neoplasticismu. Společně s Van Doesburgem a Bartem van der Leckem, architekty Gerrit Rietveldem a J. J. P. Oudem byl členem nizozemského uměleckého hnutí De Stijl, založeného roku 1917. Zabýval se rovněž urbanismem, architekturou a interiérovým designem. Mondrian dovedl abstraktní malbu až na její nejzazší mez. Radikálním zjednodušením kompozice a redukcí barev se snažil zachytit základní principy, jimž podléhá vše viditelné.\n\nPieter Cornelis Mondriaan, který si od roku 1912 změnil jméno na Piet Mondrian, se narodil 7. března 1872 v Amersfoortu nedaleko Utrechtu. Jeho stejnojmenný otec byl ředitel místní základní školy, matka Johanna Christina pocházela z rodiny Koků. Výchova jejich pěti dětí probíhala v přísně kalvínském duchu. Schopnost zacházet s tužkou a štětcem nebyla v jejich rodině vzácností, na počátku 60. let 19. století dosáhl jeho otec kvalifikace profesora kreslení. Zájem o malířství v Pieterovi vzbudil právě on, kalvinista s konzervativními politickými názory. Již v dětství mu Pieter pomáhal vytvářet náboženské litografie pro potřeby místního kostela. Otec také nechal svého syna realizovat politické plakáty oslavující holandský národ pod vedením oranžské dynastie. Pro mladého Pieta šlo o mimořádnou příležitost, díky které měl možnost objevit uměleckou minulost své země. V roce 1889 získal Piet Mondrian diplom, se kterým měl možnost učit kreslení na základní škole. Krátce pracoval jako pedagog, ale potom zjistil, že ho to neuspokojuje. Toužil stát se malířem. Svěřil se s tím svým rodičům, ti však byli proti. V roce 1892 získal Mondrian diplom, který mu tentokrát umožnil učit kreslení na střední škole. To však také neuspokojilo jeho ctižádostivost, a tak se v roce 1892 vydal do Amsterdamu, kde se nechal zapsat na Akademii výtvarného umění. Jako profesor kreslení byl Mondrian na Akademii přijat bez přijímacích zkoušek, musel však zaplatit zápisné. Ve druhém ročníku se mu podařilo získat královské stipendium. V Amsterdamu bydlel tři roky v rodině protestantského politika a novináře Johana Adama Wormsera a přidružil se do komunity, soustředěné kolem kostela reformované nizozemské církve. Na Akademii studoval do roku 1897. Zde byl jeho učitelem zejména August Allebé.\n\nRoku 1904 se odstěhoval do Udenu v Brabantsku. Celý tento a příští rok se tam věnoval krajinomalbě. V roce 1906 získal Willink van Collenprijs (Cenu Willinka van Collena). Zimu toho roku strávil společně se svým přítelem, malířem Albertem Gerardem Hulshoffem-Polem, na farmě poblíž vesnice Oele. První výstavu v prestižní galerii měl Mondrian roku 1909. Uskutečnila se v Stedelijk Museum v Amsterdamu a vystavovali na ní i jeho přátelé Cornelis Spoor (1867–1928) a Jan Sluyters (1881–1957). Jeho obrazy, které v té době měly blízko k fauvismu, však kritika odmítla. Roku 1911 vystavoval v rámci projektu, pořádaného skupinou amsterdamských malířů s názvem Moderne Kunstkring (Kruh moderního umění). Účastnili se ho rovněž Picasso a Braque. Poslal též jedno ze svých pláten na pařížský Salon nezávislých. Setkání s moderní francouzskou malbou přivedlo Mondriana k rozhodnutí přesídlit do Paříže, kam odjel na konci prosince 1911. Jedním z hlavních cílů bylo blíže poznat Picassovu tvorbu, protože tento Katalánec byl v té době jeho vzorem. Rozchod s dosavadním způsobem malby demonstroval Mondrian i změnou jména: Z Pietera se stal Piet. Přesídlení do Paříže bylo možné i díky finanční pomoci uměleckého kritika a mecenáše Conrada Kickerta (1882–1965), který měl kontakty s tamními kubisty. V Paříži se Mondrian usadil Rue du Départ 26 na Montparnassu. Ve stejném domě měl v té době ateliér i Diego Rivera, který tehdy, stejně jako Mondrian, vstřebával podněty kubismu.\n\nKdyž roce 1914 vypukla první světová válka, vrátil se Mondrian zpět do Nizozemí. Učinil tak i kvůli svému otci, který byl nemocen a o rok později zemřel. Roku 1916 se Mondrian usadil ve městě Laren, kde sídlila kolonie malířů. Během války postupně bydlel také v Amsterdamu, Blaricumu a Scheveningenu. V té době mu začal vyplácet pravidelnou rentu Henk Bremmer (1871–1956), historik umění a kurátor významné sbírky obrazů Helene Kröller-Müller (1869–1939). Bremmer si tím chtěl pojistit, aby reprezentativní kolekce Mondrianových prací byla součástí sbírky, kterou spravoval.\n\nPro Mondrianův umělecký vývoj byl důležitý rok 1915, kdy se setkal s malířem a architektem Theo van Doesburgem. O dva roky později spolu založili uměleckou skupinu De Stijl. Vydávali též stejnojmenný měsíčník, propagující umělecký styl neoplasticismus. Mondrian v něm publikoval sérii článků s názvem \"Nová tvorba v malířství\". Ještě během války opouští kubismus a stále více se blíží k abstrakci. Začal malovat složité abstraktní kompozice s rytmizovanými vertikálními a horizontálními liniemi, strukturovanými v rámci geometrické mřížky. Postupně se s van Doesburgem umělecky rozešel, ale do de Stilju stále přispíval.\n\nRoku 1919 se Mondrian vrátil do Paříže, kde rok nato vydal teoretický článek o zásadách svého umění s názvem \"Le Neo Plasticismus\". S návratem do Paříže ale také skončila podpora od Henka Bremmera. Počátkem roku 1920 postihla umělce tvůrčí krize a Mondrian vážně uvažoval, že s malováním skončí. Krizi nicméně překonal a právě v té době začal malovat obrazy, které jsou pro něj nejtypičtější a podle nichž je možné ho jako autora identifikovat. Jsou to barevné, často černě orámované mnohoúhelníky. Po roce 1921 se používání barev ustálilo na třech základních: modré, červené a žluté, doplňované černou, šedou a bílou.\n\nVe 20. letech již mělo Mondrianovo umění ohlas mezi evropskou avantgardou. Malíř se sice nestal členem pedagogického sboru na Bauhausu jako jeho krajan van Doesburg, Bauhaus však ve své ediční řadě pod č. 5 vydal roku 1925 jeho pojednání \"Neue Gestaltung\". Ve druhé polovině 20. let se Mondrian věnoval také teoretické práci. V časopisu \"i10\", který v Amsterdamu vydával anarchista Arthur Lehning, publikoval články o architektuře a urbanismu. Několik Mondrianových obrazů si zakoupili američtí sběratelé umění Katherine Sophie Dreier (1877–1952) a Albert Eugene Gallatin (1881-1952), čímž stoupla malířova prestiž ve Spojených státech. Počátkem 30. let také vystavoval s uskupeními Cercle et Carré a Abstraction-Création. V roce 1932 se při příležitosti malířových šedesátin konala v amsterdamském Stedelijk Museum jeho velká retrospektiva.\n\nOd mládí muzikálního Mondriana uchvátil svět newyorských jazzových klubů. Jazz ho také inspiroval k poslední sérii obrazů, které vytvořil, nesoucí název \"Boogie Woogie\". Černá struktura linií je v nich nahrazena barevnými liniemi. Roku 1941 vyšel jeho autobiografický text s názvem \"Toward the True Vision of Reality\". V lednu 1944 byl u Mondriana diagnostikován těžký zápal plic. Dne 1. února zemřel a o dva dny později byl pochován na brooklynském hřbitově.\n\nS jedinou výjimkou Mondrian nikdy nenavázal trvalejší vztah s ženou. Před první světovou válkou byl krátce zasnoubený s Greet Heybroek, zasnoubení však zrušil. V roce 1940 učinil svým univerzálním dědicem Harryho Holtzmana.\n\nMondrianovo rané dílo tvoří, přibližně do roku 1907, ztišené krajiny, modelované v jemné šedi, světle fialové a tmavé zeleni. Pod vlivem holandského malíře Jana Tooropa (1858–1928) začal v roce 1908 experimentovat s jasnějšími barvami. To byl počátek jeho pokusu o překonání přírody. Po přestěhování do Paříže v roce 1911 si Mondrian osvojil kubismem ovlivněný styl. V tomto duchu vytvořil analytické série obrazů s názvy \"Stromy\" (1912–1913) a \"Lešení\" (1912–1914). Postupně tak překonal částečný naturalismus svých počátků a dopracoval se ke způsobu vyjádření, v němž se omezil na svislé a vodorovné tahy štětcem.\n\nV roce 1917 založil Mondrian spolu s Theo van Doesburgem časopis de Stijl, v němž formuloval svou teorii o nové umělecké formě s názvem neoplasticismus. Jeho podstatou bylo, že se umění nemá zabývat zobrazováním existujících předmětů, nýbrž by se mělo snažit postihnout povahu Absolutna, z něhož je viděná realita odvozená. Odmítal všechny smyslové vlastnosti textury, povrchu a barvy obrazů, přičemž barvy redukoval jen na ty základní. Jeho přesvědčení, že plátno jako plocha může obsahovat jen plošné elementy, ho vedlo k tomu, že na obrazech nepoužíval křivky, ale jen přímé linie protínající se v pravých úhlech. Charakteristickou ukázkou těchto principů je zde reprodukovaný a interpretovaný obraz \"Kompozice se žlutou, modrou a červenou\" z let 1937–1942.\n\nKdyž se v roce 1940 Mondrian odstěhoval do New Yorku, jeho styl se uvolnil a rytmizoval. Přestal používat těžké černé linie a nahradil je převážně žlutými, prokládanými malými, světle barevnými čtverci. Dokládá to jeden z jeho posledních obrazů, \"Broadwayské boogie-woogie\" z let 1942–1943. Z obrazu vyzařuje hudební rytmus.\n\nMondrian byl jedním z nejvlivnějších umělců 20. století. Jeho teorie abstrakce a zjednodušení ovlivnila nejen jeden z hlavních proudů světového malířství 20. století, měla také hluboký vliv na architekturu, interiérový design a grafickou tvorbu. Jeho umění nalezlo ohlas i v módě. Reprodukce jeho abstraktních maleb se v 60. letech nosily jako moderní vzory na šatech návrháře Yvese Saint-Laurenta.\n\n\nJde o jeden z Mondrianových abstraktních obrazů, které později sloužily jako vzor k potisku dámských šatů u návrháře Yvese Saint-Laurenta. Mondrian se k tomuto způsobu vyjádření dopracoval dlouhým vývojem, v němž hrály významnou roli i názory holandského filozofa M. H. J. Schoenmaekerse (1875–1944), s nimiž se jako jediný umělec zcela ztotožnil. Schoenemakerovu matematickou teosofii poznal v prvních letech 20. století.\nVodorovné čáry na obraze \"Kompozice s červenou, žlutou a modrou\" (asi 1937–1942, 69 x 72 cm)\njsou silnější a přibližně stejně od sebe vzdáleny, zatímco kolmé čáry jsou tenčí a jejich vzájemná vzdálenost se liší. Připomínají spektrální čáry, jaké znají astronomové. Obrátíme-li tedy obraz o 90°, efekt „spektrálních čar“ se už nedostaví. Obrácení o 180° je zase disharmonické. Z díla tedy nevyplývá nic jiného, než co by se nedalo odhalit z jeho grafické a barevné podoby. Není proto určeno pro interpretaci, výklad, ale pro pouhé hledění. („Divák nemusí obrazu rozumět. Či lépe - líbí-li se mu, rozumí mu. Ale není třeba, aby si zážitky z něho přenášel do slov. To je nebezpečné a může přivést k nesprávným závěrům. Obraz je záležitostí dívání, nazírání, zažívání - ne myšlení.“). Pokud obraz vůbec něco vyjadřuje, pak jsou to univerzální pravdy o vesmíru a životě a jejich jedinečném počátku (viz neoplasticismus).\n\n\n"}
{"id": "216564", "url": "https://cs.wikipedia.org/wiki?curid=216564", "title": "Frank Marshall", "text": "Frank Marshall\n\nFrank James Marshall (10. srpna 1877 – 9. listopadu 1944), byl americký šachový velmistr, mistr USA v šachu v letech 1909-1936 a kandidát mistrovství světa. Zápas o titul mistra světa proti Laskerovi (1907) prohrál drtivě 0:8 při sedmi remízách. Patřil ke skupině vůbec prvních velmistrů, které tímto titulem obdařil ruský car Mikuláš II. roku 1914.\n\nPodle Marshallova vlastního životopisu z roku 1942, který údajně napsal Fred Reinfeld, car Mikuláš II. udělil Marhallovi a dalším čtyřem finalistům titul velmistra. Šachový historik Edward Winter si povšiml, že poprvé se tenhle příběh objevuje v článku Lewise Taylora v červnovém čísle časopisu New Yorker v roce 1940, čtvrt století po petrohradském turnaji.\n\nJe po něm pojmenován Marshallův útok, ostrá gambitová varianta španělské hry, kterou vynalezl a poprvé použil v partii s Capablancou (viz ukázková partie v článku teoretická novinka).\n\n"}
{"id": "216572", "url": "https://cs.wikipedia.org/wiki?curid=216572", "title": "Dobšiná", "text": "Dobšiná\n\nDobšiná (německy \"Dobschau\", maďarsky \"Dobsina\") je staré hornické město v Košickém kraji, okrese Rožňava. Leží v údolí Dobšinského potoka v střední části Slovenského rudohoří, tvořící samostatný podcelek Revúcké vrchoviny – Dobšinské předhoří.\n\nSídlo bylo založeno počátkem 14. století. Jeho jméno je pravděpodobně odvozeno od Dobšinského potoka, který je v historických pramenech prvně uváděn roku 1320 jako \"Dupsina fluvius\". Toto pojmenování je v současnosti považováno za slovanské. Na pevnou historickou půdu se poprvé dostáváme roku 1326, kdy podle dohody potvrzené jagerskou kapitulou pověřili Bebekovci (Bubekovci), kterým území od roku 1243 patřilo, dědičného rychtáře Mikuláše, Razlova syna, usídlit zde německé horníky na krupinském právu. Za to se mu, kromě jiného, přiznávala jedna třetina výnosu místních dolů.\n\nDíky prosperujícímu hornictví se osada postupně vyvinula na město. Získala právo meče a v roce 1417 od Zikmunda Lucemburského i právo jarmareční. Od konce 15. století je už v pramenech uváděno jako město („civitas“). I díky získaným privilegiím dokázalo město překonat pustošivé vpády. V roce 1540 vyplenil Dobšinou kapitán Muránského hradu Matej Bašo. Od roku 1556 byla Dobšiná poplatná filakovským Turkům, kteří ji zákeřně přepadli 14. října 1584. Město vydrancovali a 352 obyvatel odvlekli do zajetí. Přestože Dobšiná patřila pod štítnické hradní panství, její obyvatelé byli svobodnými měšťany. Vztah k zeměpánovi se uvolňoval zejména po vymření štítnických Bebekovců (Četnekyovců) v roce 1594. Po schválení Maximiliánova hornického řádu v roce 1723 bylo město osvobozeno od zeměpanského poplatku z hornictví a fakticky užívalo práva svobodného královského města. V roce 1756 potvrdila Marie Terezie Dobšiné právo na čtyři výroční trhy. Konaly se 22. února, 12. května, 1. srpna a 8. prosince.\n\nVýznamnou úlohu sehrávalo město v období protihabsburských povstání. Pro kurucká vojska se dodávala kvalitní ocel z místních hamrů. V době povstání Františka II. Rákócziho byly v Dobšiné zřízené zbrojařské dílny, kde se kovaly meče a odlévaly dělové koule a hlavně pušek. Tyto dílny musely být zbořeny po uzavření Satmárského míru v roce 1711. Některé položily základ místnímu hutnictví a železářskému průmyslu.\n\nPodle tradice tu saský technik Daniel Fischer už v roce 1680 postavil první vysokou pec. Známým železářským podnikatelem byl zejména Pavol Láni, od roku 1706 krajský železářský inspektor Františka II. Rákociho. Lánimu se podařilo vybudovat v Dobšiné poměrně rozsáhlý železářský komplex. V letech 1706 až 1716 dal vybudovat vlastní hutě. Neví se, jestli už šlo o vysoké pece, protože jejich parametry nejsou známy. Jisté je, že v letech 1720 až 1722 dal postavit saskými odborníky vysokou pec na Hnilci v dnešní Dobšinské Maši podle holandského vzoru. Druhou vysokou pec ve Vyšnej Maši začalo stavět město v roce 1755. Tyto pece byly několikrát přestavěny a zanikly v roce 1906, resp. 1919.\n\nDo 17. století bylo obyvatelstvo převážně německé. V roce 1930 tvořilo německé obyvatelstvo asi třetinu obyvatel Dobšiné. Po druhé světové válce bylo německé obyvatelstvo vyhnáno. Velkou ranou pro obyvatele města byl masakr na Švédských šancích, kdy důstojník československé armády Karol Pazúr nechal postřílet civilisty vracející se domů do Dobšiné, převážně německé národnosti.\n\n\n\n"}
{"id": "216573", "url": "https://cs.wikipedia.org/wiki?curid=216573", "title": "Michail Botvinnik", "text": "Michail Botvinnik\n\nMichail Mojsejevič Botvinnik (rusky Михаил Моисеевич Ботвинник, 17. srpna 1911 (\"podle předrevolučního kalendáře 4. srpna 1911\"), Kuokkala (dnes Repino) – 5. května 1995, Moskva) byl sovětský ruský šachový velmistr, mistr světa v letech 1948 – 1957, 1958 – 1960 a 1961 – 1963. Byl také významným šachovým teoretikem a pedagogem, zabýval se i počítačovým šachem. Stal se neskutečně vlivnou osobou sovětského šachu a hlavou sovětské šachové školy.\n\nMichail Botvinnik patřil již od 30. let 20. století mezi nejlepší světové hráče, jeho zápasu s Alexandrem Alexandrovičem Aljechinem o titul mistra světa však zabránila druhá světová válka.\n\nKdyž Aljechinova smrt v roce 1946 prakticky znemožnila pokračovat v předcházející praxi bojů o titul mistra světa (obhájce titulu versus vyzyvatel), rozhodl první poválečný kongres FIDE ve švýcarském Winterthuru o konání turnaje o titul mistra světa, který se uskutečnil roku 1948 v Haagu a v Moskvě a ve kterém Botvinnik s převahou zvítězil.\nSvůj titul Botvinnik dvakrát obhájil, a to roku 1950 s Davidem Bronštejnem remízou 5:5 (=14) a roku 1954 opět remízou Vasilijem Smyslovem 7:7 (=10). Poté jej dvakrát ztratil a díky právu na odvetu zase získal zpět: roku 1957 se Smyslovem a roku 1960 s Michailem Talem. Teprve po zrušení práva na odvetu jej definitivně roku 1963 ztratil s Tigranem Petrosjanem a do dalších cyklů mistrovství světa se již nepustil. V Utkání století SSSR - Svět roku 1970 si poradil na osmé šachovnici 1:0 (=3) s Milanem Matulovićem.\n\n\n"}
{"id": "216575", "url": "https://cs.wikipedia.org/wiki?curid=216575", "title": "Nigel Short", "text": "Nigel Short\n\nNigel Short, MBE (* 1. června 1965 v Leigh, Lancashire) je britský šachový velmistr. V roce 1993 sehrál zápas o titul klasického mistra světa v šachu proti Garrimu Kasparovovi, ale Kasparov jasně vyhrál (+6−1=14).\n\n"}
{"id": "216578", "url": "https://cs.wikipedia.org/wiki?curid=216578", "title": "Veselin Topalov", "text": "Veselin Topalov\n\nVeselin Topalov (* 15. března 1975) je bulharský šachový velmistr, který byl v letech 2005 až 2006 mistrem světa mezinárodní šachové federace FIDE. V říjnu 2015 je trojkou na žebříčku FIDE s ratingem ELO 2813 bodů. Roku 2005 obdržel šachového Oskara.\nV Bulharsku je Topalov jednou z největších celebrit, v roce 2005 tam byl vyhlášen mužem roku. Veselin Topalov je kombinačně laděný útočný hráč a nebojí se v partiích riskovat.\n\nŠachy se naučil hrát v osmi letech. Ve 12 letech se stal mistrem sportu a ve 14 letech mezinárodním mistrem. V roce 1989 zvítězil na mistrovství světa mládeže do 14 let v Portoriku a v roce 1990 získal stříbrnou medaili na mistrovství mládeže do 16 let v Singapuru. Velmistrem se stal v roce 1992. V roce 1994 hrál za Bulharsko na šachové olympiádě v Moskvě, kde podal nejlepší výkon na první šachovnici a přispěl k zisku 5. místa družstva. V roce 1995 se probojoval do světové špičky a začal se účastnit superturnajů.\n\nNa mistrovství světa FIDE 1998 hraném vyřazovacím systémem vypadl ve druhém kole s Jeroenem Piketem 0,5-1,5. Na mistrovství světa FIDE 1999 v Las Vegas skončil v osmifinále po prohře s Vladimirem Kramnikem 1-3. Roku 2000 nastoupil v dalším ročníku Dillí vypadl ve čtvrtfinále s Michaelem Adamsem 0-5-1,5.\n\nV roce 2002 se mistrovství světa FIDE hrálo v Moskvě. Topalov se probojoval do osmifinále, kde prohrál s Alexejem Širovem 3-4. V roce 2002 se také zúčastnil Dortmundských šachových dnů, které byly zároveň kandidátským turnajem asociace profesionálních šachistů PCA o právo vyzvat tehdejšího mistra světa PCA Kramnika. Topalov se probojoval do finále, tam ale prohrál s Péterem Lékem 1,5-2,5. V roce 2004 se zúčastnil turnaje Mistrovství světa FIDE 2004, hraného opět vyřazovacím způsobem. Ve 3. kole zvítězil nad Sergejem Movsesjanem 1,5-0,5, v osmifinále zdolal Kožula 2-0 a ve čtvrtfinále Charlova stejným poměrem. V semifinále byl však poražen tehdejším vítězem a mistrem světa FIDE 2004 Rustamem Kasimdžanovem 2-4.\n\nTurnaj o titul mistra světa FIDE se konal roku 2005 od 27. září do 16. října v Potrero de los Funes v provincii San Luis v Argentině. Po kritice vyřazovacího systému předchozích mistrovství se o titulu rozhodovalo v turnaji osmi špičkových hráčů. Kromě Topalova zde hráli Viswanathan Anand, Péter Lékó, Alexandr Morozevič, Petr Svidler, Judit Polgárová, Rustam Kasimdžanov a Michael Adams. Hrálo se systémem každý s každým bílými i černými kameny, celkem tedy 14 partií. Topalov v první polovině získal vynikajících 6,5 bodu ze sedmi partií. Ve zbylých sedmi partiích hrál na jistotu a remizoval. S celkovým výsledkem 10 bodů ze 14 partií se stal s náskokem 1,5 bodu vítězem turnaje a mistrem světa FIDE.\n\n23. září - 13. října 2006 se v Elistě konal zápas sjednocující tituly mistrů světa FIDE a PCA. Topalovovým soupeřem v zápase na 12 partií byl Vladimir Kramnik, mistr světa PCA. Bylo dohodnuto, že v případě nerozhodného výsledku následují čtyři partie v rapid šachu a v případě trvání nerozhodného stavu 2 až 3 partie bleskové. Topalovov začal zápas nešťastně prohrou v prvních dvou partiích. Zápas probíhal v dusné atmosféře a provázely ho spory. Kramnik se nedostavil k 5. partii a Topalov ji vyhrál kontumačně. V osmé partii se Topalovovi podařilo vyrovnat. Po 12 partiích byl stav nerozhodný 6-6 a rozhodovalo se v prodloužení se zrychleným tempem. Tam Topalov prohrál 1,5-2,5, a titul tak udržel Vladimir Kramnik.\n\nRoku 2009 se Topalov utkal v zápase s Gatou Kamským a zvítězil 4,5:2,5. To znamená, že Topalov bude bojovat s vítězem zápasu Anand-Kramnik o titul mistra světa v šachu.\n\n"}
{"id": "216580", "url": "https://cs.wikipedia.org/wiki?curid=216580", "title": "Krausberry", "text": "Krausberry\n\nKrausberry je blues-rocková a hard rocková skupina založená zpěvákem Martinem Krausem v roce 1984 poté, co opustil skupinu Bluesberry.\n\nV roce 1991 se členové Krausberry rozešli kvůli neuspokojené podnikatelské činnosti, ale po pěti letech se skupina znovu zformovala a vydala jejich asi nejúspěšnější album \"Šiksa a gádžo\", narážející na tehdejší rasové problémy.\n\n\n"}
{"id": "216582", "url": "https://cs.wikipedia.org/wiki?curid=216582", "title": "Kuřička hadcová", "text": "Kuřička hadcová\n\nKuřička hadcová, též kuřička Smejkalova (\"Minuartia smejkalii\") je rostlina z čeledi hvozdíkovité, která je endemitem jihovýchodní části Českého masivu. Kromě České republiky tedy jinde neroste, z hlediska ohrožení je proto řazen do kategorie C1, kriticky ohrožený druh.\n\nKuřička hadcová je drobná rostlinka, kvetoucí od května do června. Mimo období květu ji lze velmi snadno přehlédnout, či ji na první pohled zaměnit za trs trávy nebo mechu.\n\nTrsy kuřičky jsou tvořeny drobnými lodyžkami dlouhými 5-15 cm s úzkými lístky připomínajících jehličí, ale měkkými. Kuřička kvete drobnými bílými kvítky, které jsou opylovány vosičkami. Hlavní doba květu je převážně v červnu až v červenci. Během horkého a suchého léta pak rostliny na skalkách usychají. Pokud je ale příznivý podzim, rostliny opět obrazí a vykvetou. Kuřička se rozmnožuje převážně pomocí semen či vegetativně rozpadem trsů na více menších.\n\n\nJedná se o obligátní serpentinofyt, výskytem je vázána na podklad tvořený horninou hadcem (serpentinitem). Preferuje skalní plošiny, štěrbiny hadcových skalek či rozvolněné trávníky ve světlých borech, tj. osluněná stanoviště až polostín bez přílišné konkurence od ostatních rostlin. Jakmile dojde k nárůstu množství okolních rostlin či k většímu zastínění lokality, kuřičce hadcové se přestane dařit a poměrně rychle vyhyne.\n\nKuřička hadcová přišla do České republiky v době ledové, kdy se šířily horské druhy z Alp do nižších poloh a severské druhy do jižních poloh. Po skončení doby ledové zde kuřička zůstala a díky izolaci od svých příbuzných a specifickým stanovištním podmínkám, se vyvinula v nový druh. Kuřička hadcová je českým endemitem, v současné době se vyskytuje pouze na dvou lokalitách na světě, obou zahrnutých do soustavy NATURA 2000. První lokalitou je Evropsky významná lokalita Želivka (v části území chráněném jako Národní přírodní památka Hadce u Želivky), druhou lokalitou je Evropsky významná lokalita Hadce u Hrnčíř. V minulosti se ještě kuřička vyskytovala na lokalitě přírodní památka Borecká skalka, kde však již vyhynula.\n\nVzhledem k tomu, že se počet jedinců kuřičky hadcové v posledních letech značné snížil, zahájil Botanický ústav AVČR v Průhonicích ve spolupráci s Českým svazem ochránců přírody Vlašim a Ministerstvem životního prostředí projekt na záchranu kuřičky hadcové – „LIFE for Minuartia – Život pro kuřičku“ (LIFE15NAT/CZ/000818) je realizován s finančním příspěvkem Evropské unie, programem Life a s finančním příspěvkem Ministerstva životního prostředí ČR. Projekt běží od 27. července 2016 do 31. prosince 2020. \n\n"}
{"id": "216589", "url": "https://cs.wikipedia.org/wiki?curid=216589", "title": "Verbální komunikace", "text": "Verbální komunikace\n\nVerbální komunikace (z lat. \"verbum\", slovo) znamená komunikaci prostřednictvím jazyka a řeči. Verbální komunikace charakterizuje člověka vůči jiným společensky žijícím živočichům, a s nimiž ho naopak spojuje komunikace neverbální (nonverbální) – komunikace gesty, mimikou a podobně.\n\nNa rozdíl od neverbální komunikace, která je bezprostředně vázána na situaci a může být široce srozumitelná, vyznačuje se verbální komunikace hlavně těmito rysy:\n\nČlověk je pro verbální komunikaci vybaven fyziologicky, například utvářením a umístěním hlasivek a svalovou ovladatelností jazyka a rtů, jednak patrně vrozenou schopností jazyk se naučit. Sám jazyk však patří do oblasti kultury a každý jednotlivec se jej musí naučit. Ve společnostech, které neznají písmo, se jazyk udržuje pouze předáváním z generace na generaci a pokud se toto předávání přeruší, jazyk vymře. Jazyk a řeč úzce souvisejí s intelektuálními schopnostmi a silně ovlivňují i lidské myšlení. Složitější formy spolupráce, organizace společnosti a zejména shromažďování a předávání znalostí, myšlenek a technik nejsou bez verbální komunikace patrně možné.\n"}
{"id": "216590", "url": "https://cs.wikipedia.org/wiki?curid=216590", "title": "Bartholomew Ulufa'alu", "text": "Bartholomew Ulufa'alu\n\nBartholomew Ulufa'alu (25. prosince 1950 – 25. května 2007 Honiara) byl politik Šalomounových ostrovů a premiér od 27. srpna 1997 do 30. června 2000.\n\nUlufa'alu vychodil střední školu v Aruligo, poté získal bakalářský titul ekonomie na Univerzitě Papuy-Nové Guineje (UPNG), za svých studií byl mj. předsedou Studentské unie této univerzity.\nB. Ulufa'alu založil odborové hnutí \"Solomon Islands General Worker' Union\", v době získání nezávislosti ostrovů r. 1978 byl vůdcem tohoto hnutí. R. 1975 založil Národně demokratickou stranu (NADEPA), která byla na odbory úzce navázána, a současně ji vedl.Již o rok později získala tato strana 8 křesel v zákonodárném sboru a Ulufa' alu se stal jeho poslancem za východní část Honiary. V následujících volbách r. 1980 tato strana ve volbách propadla, získala jen dva mandáty a přešla do opozice. Již roku 1981 se však Ulufa'alu stává ministrem financí ve vládě Solomona Mamaloniho. Když musel r. 1984 rezignovat, věnoval se obchodu a stál v čele Komerční komory Šalomounových ostrovů a Asociace farmářů. Po roztržce uvnitř strany r. 1988 založil Ulufa'alu Liberální stranu Šalomounových ostrovů.\n\nV letech 1989–1990 byl členem parlamentní opozice, r. 1990 rezignoval na místo v parlamentu, když přijal nabídku premiéra Mamaloniho na dobře placené místo premiérova poradce. Členem parlamentu za okrsek Aoke/Langa Langa se stal opět roku 1997 a jako poslanec setrval do svého odchodu z politiky r. 2006. Roku 1997 vystřídal Solomona Mamaloniho v úřadě premiéra.\nVe své funkci musel řešit zpočátku vleklé ekonomické potíže země. Bylo nutné přejít k reformním krokům a zároveň bojovat s rozšířenou korupcí. Ve druhé polovině své vlády čelil etnickému konfliktu, který se na ostrově Guadalcanal vystupňoval ke konci roku 1998, když militantní nacionalisté začali s výhrůžnou kampaní i násilnými akcemi proti přistěhovalcům z ostrova Malaita. Během následujících let mnoho Malaiťanů skutečně Honiaru opustilo a vrátilo se na svůj ostrov. R. 1999 na Guadalcanalu zformovali Malaiťané svoji milici (\"Malaita Eagle\"). Na situaci reagovala vláda B. Ulufa'alua ke konci roku vyhlášením čtyřměsíčního výjimečného stavu. Současně se bezvýsledně snažila situaci vyřešit smírem. Roku 2000 byl premiér unesen členy milice \"Malaita Eagle\" a donucen na úřad rezignovat. Jeho nástupcem se stal dosavadní ministr financí Manasseh Sogavare. Etnický konflikt pokračoval na Šalomounových ostrovech do roku 2003, kdy intervence australské armády nastolila klid a pořádek.\nPoslední léta byl ministrem financí ve vládě Manasseha Sogavara. Rezignoval v říjnu 2006 vzhledem ke zhoršujícímu se zdravotnímu stavu a krizi ve vztazích s Austrálií, načež přešel do opozice. Již několik let trpěl stále se zhoršujícím diabetem, zčásti oslepl a r. 2004 mu byla amputována noha. Na následky těžké cukrovky také 25. května 2007 zemřel.\n\nBart Ulufa'alu byl na ostrovech často označován jako národní hrdina a hodnocen jako osobnost s velkým rozhledem, odvahou a nápaditostí.\n\n"}
{"id": "216593", "url": "https://cs.wikipedia.org/wiki?curid=216593", "title": "Tomáš Vlček", "text": "Tomáš Vlček\n\nTomáš Vlček (* 9. ledna 1941 České Budějovice) je historik umění se zaměřením na moderní umění a jeho vztahy s literaturou, galerijní pracovník a vysokoškolský pedagog.\nV letech 1954-1958 absolvoval Střední průmyslovou školu keramickou v Bechyni. V letech 1958-1962 byl malířem dekorací v Jihočeském divadle v Českých Budějovicích. Od roku 1962 studoval dějiny umění na Filozofické fakultě Univerzity Karlovy v Praze (prof. J. Pešina, P. Wittlich). Studia zakončil obhajobou diplomové práce \"Abstraktní tvorba Viktora Preissiga\" (1968, PhDr 1970).\n\nByl zaměstnán jako odborný pracovník památníku národního písemnictví (1967-1969). Od roku 1969 byl odborným a vědeckým pracovníkem Ústavu teorie a dějin umění ČSAV (1988 CSc. ), od roku 1900 do roku 1992 ředitel a předseda vědecké rady UTDU ČSAV, předseda Kolegia věd o umění AV ČR. Roku 1989 byl hostujícím profesorem University of Pennsylvania, Philadelphia.\n\nV letech 1994-1996 byl vedoucím Katedry dějin a filozofie umění na Středoevropské univerzitě v Praze, 1994-1996 prorektorem. Roku 1998 se habilitoval na Filozofické fakultě UP v Olomouci. 1997-1999 byl ředitelem Pražského kolegia umění, architektury a kulturní ekologie, roku 2000 pedagogem na Literární akademii J. Škvoreckého v Praze, na Filozofické fakultě UK a na Fakultě humanitních studií UK v Praze. V letech 2001-2011 byl ředitelem Sbírky moderního a současného umění Národní galerie v Praze. Od roku 2009 profesor pro obor výtvarná výchova-teorie a tvorba na fakultě užitého umění a designu UJEP Ústí nad Labem, vedoucí Katedry dějin umění a architektury Fakulty architektury na Technické univerzitě v Liberci. \n\nStudijní cesty a pobyty: 1980-1990 Velká Británie, USA, Německo, Rakousko, 1993 Francie, Španělsko, 1996 USA, 1998-2000 Švýcarsko (Geschichte und Theorie der Architektur, ETH Curych)\nOd roku 1968 podrobně mapoval dílo Vojtěcha Preissiga. Zachránil i některá Preissigova díla, která skončila ve Sběrných surovinách. V 60. letech získal přes tisíc různých položek pro Památník národního písemnictví, kde v té době pracoval. \n\nZabývá se českým užitým uměním z přelomu století, zejména keramikou a sklem období secese, dále malířstvím (J. Schikaneder), plakátem a architekturou (P. Janák), je autorem a editorem publikací o českém kubismu. Od 60. let fotografuje a fotograficky dokumentuje své výtvarné intervence v přírodě. \n\nRoku 2007 byl kurátorem česko - slovenského pavilonu na mezinárodní přehlídce výtvarného umění 52. Biennale di Venezia v Itálii. \n\n"}
{"id": "216595", "url": "https://cs.wikipedia.org/wiki?curid=216595", "title": "152 mm houfnice vzor 1937 (ML-20)", "text": "152 mm houfnice vzor 1937 (ML-20)\n\n152 mm houfnice vzor 1937 (ML-20) byla jednou z legendárních sovětských zbraní druhé světové války. Její počátky spadají do roku 1936, vyráběna byla od roku 1937 do roku 1946. Celkem bylo vyrobeno 6884 kusů této houfnice.\n\nHoufnici měl ve výzbroji i 1. československý armádní sbor v SSSR, po druhé světové válce byla ve výzbroji různých zemí, v druhé polovině 20. století se účastnila mnoha válečných konfliktů. Houfnicí byla vyzbrojena i sovětská samohybná děla SU-152 a ISU-152.\n\n"}
{"id": "216600", "url": "https://cs.wikipedia.org/wiki?curid=216600", "title": "CPUID", "text": "CPUID\n\nCPUID je symbolické pojmenování strojové instrukce na architektuře x86, která umožňuje zjistit informace o procesoru. Toto pojmenování je odvozeno z anglického . Instrukce se prvně objevila na procesorech Intel 80486. Na novějších procesorech poskytuje tato instrukce stále více informací.\n\nInstrukce se typicky využívá ke zjištění podpory instrukcí MMX nebo SSE, dále ke zjištění výrobce a modelu procesoru, velikosti paměti cache, sériové číslo procesoru. Instrukcí není možné zjistit takt procesoru. Informace vrácené instrukcí se z části liší u procesorů společností Intel a AMD. Dříve platilo, že procesory AMD poskytovaly větší množství informací (např. o velikostech L1 a L2 cache).\n\nOperační kód instrukce je codice_1. Obsah registru EAX při volání instrukce určuje, kterou informaci má procesor vrátit. Před použitím instrukce je nutné si ověřit, zda ji procesor podporuje.\n\nÚsek kódu v MASM zjišťující podporu instrukce CPUID a testující, zda se jedná o procesor AMD porovnáním obsahu registrů EBX, EDX a ECX s řetězcem codice_2:\n"}
{"id": "216601", "url": "https://cs.wikipedia.org/wiki?curid=216601", "title": "Theodor Siebs", "text": "Theodor Siebs\n\nTheodor Siebs (26. srpna 1862 Brémy – 28. května 1941 Vratislav) byl německý germanista a fonetik.\n\nSiebs byl profesorem na univerzitě v Greifswaldu a později ve Vratislavi. V roce 1898 publikoval nejstarší známou kodifikaci ideální německé výslovnosti, známé jako „Bühnenaussprache“.\n"}
{"id": "216602", "url": "https://cs.wikipedia.org/wiki?curid=216602", "title": "Barevný závoj", "text": "Barevný závoj\n\nBarevný závoj (orig.: \"The Painted Veil\") je populární román anglického autora Williama Maughama, vydaný v roce 1925. Dočkal se tří filmových adaptací.\n\nKitty Garstin je 25letá dáma. Kitty se ve společnosti pohybuje již nějaký rok a odmítla několik relativně výhodných nabídek k sňatku, což je trnem v oku především její ctižádostivé matce. Když se dozví, že se její o sedm let mladší sestra bude vdávat, ve strachu souhlasí s nabídkou bakteriologa Waltera Fanea a vezme si ho. \n\nWalter pracuje v kolonii v Hongkongu. Je plachý, uzavřený, ale chytrý. Kitty miluje i když ví, že si ho nevzala z lásky a i když ji vnímá jako poněkud povrchní. Po roce manželství si Kitty začne románek s ženatým Charliem Townsendem, vícesekretářem. Asi po roce se to Walter dozví a oznámí Kitty, že odjíždějí do Mei-tan-fu, vesnice, kde řádí cholera a kde přijal místo lékaře. Kitty to odmítá. Walter jí nabídne ještě možnost, že se s ní rozvede, ovšem za podmínky, že si ji Charlie vezme. Protože ale zná povahu namyšleného a samolibého Charlieho (pro kterého by rozvod znamenal skandál), je mu jasné, že Kitty jinou možnost mít nebude, což se také potvrdí. Walter Kitty později přizná, že si takto přál její smrt. \n\nWalterův vztah ke Kitty se po odhalení aféry se změní: přestal ji milovat, spíše jí pohrdá a baví se s ní jako s cizím člověkem. Kitty se v Mei-tan-fu seznamuje s celním úředníkem Waddingtonem a s jeptiškami v klášteře, kde jim začne pomáhat. Po pár měsících zjistí, že je v jiném stavu. Waltrovi ale nemůže upřímně říct, zda je otcem on. Walter namáhavě pracuje, všichni ho za jeho práci chválí. Vyčerpání má ale za následek, že se nakazí cholerou a umírá (jeho poslední slova ukazují ironii, že si přál její smrt, ale umírá sám). \n\nKitty se vrací do Hongkongu. Všichni ji berou jako statečnou ženu. Ona doufá, že se z této zkušenosti poučila. Dorothy Townsendová ji přátelsky přijme ve svém domě. Kitty řekne Charliemu, co si o něm myslí, pak mu ale podlehne. To si následně vyčítá. Odjíždí domů do Anglie, cestou se dozví, že její matka zemřela. Doma se setkává s otcem a se sestrou. Otec dostal místo soudce na Bahamách. Kitty si přeje otce doprovázet, což ho překvapí, snad by chtěl jet raději sám, ale dceru neodmítne. V závěru Kitty otci říká, že chce své dítě vychovávat ke svobodě a samostatnosti. \nMaugham v předmluvě knihy zmiňuje inspiraci Dantovou Božskou komedií, kde si manžel přál smrt manželky pro její domnělou nevěru. Protože se ji bál zabít (z důvodu pomsty její rodiny), odvezl ji na místo, kde jí hrozila nákaza morem. \n\nNa začátek románu Maugham uvádí jako motto: \" „barevný závoj, který lidé nazývají životem“ \". \n\n"}
{"id": "216606", "url": "https://cs.wikipedia.org/wiki?curid=216606", "title": "Léon Bonnat", "text": "Léon Bonnat\n\nLéon (Joseph Florentin) Bonnat, (* 20. červen 1833, Bayonne – 8. září 1922, Monchy-Saint-Éloi, Oise) byl francouzský akademický malíř, portrétista.\n\nOd roku 1846 do roku 1853 žil v Madridu, kde měl jeho otec obchod z knihami. Zde studoval u Federica de Madrazo y Kuntz. Ve věku 21 let přešel do ateliéru Léona Cognieta v Paříži.\n\nJeho historické malby svým účinným, zlatavým, koloritem a harmonicky působící barevností dokládají španělské malířské vzdělání. (Diego Velázquez a Španělští realisté) Nejsou koketní, ale energicky modelované, přehledné, ostře osvětlené a velce komponované. Vychází zcela z intencí hladké akademické malby, ale je poměrně expresivní a naturalistický. Často zobrazují děje z bible a antické mytologie, ale i žánrové výjevy z Itálie a Orientu.\n\nRoku 1869 obdržel v Paříži za svou malbu čestné uznání. Roku 1874 vytvořil plátno \"ukřižovaný Kristus\", které bylo pro svůj vyhraněný naturalismus běžnými diváky i uměleckou kritikou téměř odmítnuto. V Paříži se tehdy tradovalo, že malíř ukřižovaného maloval podle skutečné mrtvoly, kterou v ateliéru přibil na kříž.\n\nOd roku 1875 se věnoval především portrétní malbě, kterou si u pařížské společnosti získal velké uznání. (namaloval kolem 200 portrétů) Mezi jeho mistrovské práce patří portréty Louse Pasteura, Alexandra Dumase mladšího, Adolpha Thierse, Victora Huga, Dominiqua Ingresa, Hippolyta Taina, a také oficiální portréty Julesa Grévyho, Julesa Ferryho, Armanda Fallièrese, Adolpha Thierse a Émila Loubeta.\n\nVe svém ateliéru vyučoval řadu žáků. Od roku 1880 byl profesorem na École Nationale Supérieure des Beaux-Arts K jeho žákům patřili například Georges Braque, Gustave Caillebotte, Raoul Dufy, Thomas Eakins, Stanhope Alexander Forbes, Othon Friesz, Charles Laval, Raimond Lecourt, Adolphe-Frédéric Lejeune, Auguste Leroux, Alphonse Osbert, Pierre-Gaston Rigaud, Henry Siddons Mowbray, Henri de Toulouse-Lautrec, Gustav Wentzel a Henri-Achille Zo.\n\nK modernímu malířství však měl vysloveně negativní vztah a díla mnoha svých bývalých žáků zcela odmítal.\n\nVe věku 89 let umírá v Monchy-Saint-Éloi v departmentu Oise. Byl pochován na hřbitově 'Cimetière Saint-Etienne' v Bayonne.\n\n\n"}
{"id": "216608", "url": "https://cs.wikipedia.org/wiki?curid=216608", "title": "Barevný závoj (film, 2006)", "text": "Barevný závoj (film, 2006)\n\nBarevný závoj (v originále \"The Painted Veil\") je známý americký film z roku 2006. Jde o adaptaci stejnojmenného románu slavného britského spisovatele W. S. Maughama, hlavní postavy hrají Naomi Watts a Edward Norton. Děj filmu se odehrává v čínském prostředí, kde také byla natočena většina záběrů.\n\n\nFilm vydělal 8 milionů dolarů v Severní Americe a 18,5 milionů dolarů v ostatních oblastech, celkově tak vydělal přes 26 milionů dolarů po celém světě. Rozpočet filmu činil 19 milionů dolarů. V Severní Americe byl uveden limitovaně 20. prosince 2006, poté byl uveden do více kin v lednu 2017. Za první promítací víkend vydělal film ze čtyř kin 51 086 dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 143 započtených recenzí 74 procent. Na serveru Metacritic snímek získal z 33 recenzí 69 bodů ze sta. Na Česko-Slovenské filmové databázi si snímek drží 77 procent.\n\nFilm získal řadu ocenění. Vyniká zejména hudba Alexandera Desplata (Zlatý glóbus a Cena losangeleských filmových kritiků), scénář (Ron Nyswaner získal 2006 NBR Award za nejlepší filmovou adaptaci, film byl nominován na Independent Spirit Award za scénář) a herecké výkony hlavních postav, zejména Edwarda Nortona (nominován na Independent Spirit Award za nejlepší mužskou hlavní roli).\n\n\n"}
{"id": "216612", "url": "https://cs.wikipedia.org/wiki?curid=216612", "title": "Potštát (hrad)", "text": "Potštát (hrad)\n\nPotštát (též \"Puchart, Sudetský zámek\" nebo \"Pustý zámek\") je zřícenina hradu jihovýchodně od stejnojmenného města v okrese Přerov. Nachází se na ostrožně nad soutokem Kouteckého potoka s Veličkou v jižním cípu katastrálním území Kyžlířov, přibližně 0,5 kilometru severně od Boňkova. Zřícenina je od roku 1963 chráněna jako kulturní památka ČR.\n\nHrad, původně zvaný pravděpodobně Potštát, byl na počátku devatenáctého století Josefem Heřmanem Gallašem mylně označen jako Purchart. Založen byl jako centrum kolonizace Oderských vrchů na počátku čtrnáctého století a kromě dalších funkcí kontroloval cestu ze Slezska ke Hranicím. První písemná zmínka o něm pochází z doby okolo roku 1320, kdy se po hradě psal Záviš z Potštátu. Přibližně v polovině čtrnáctého století hrad získali páni z Kunštátu, za nichž je připomínán roku 1377, kdy na něm Boček z Kunštátu zapsal věno své manželce Elišce. Hrad byl nejspíše roku 1394 dobyt makrabětem Prokopem a poté již nebyl obnoven. Když Tas z Prusinovic roku 1408 kupoval městečko Potštát, je v kupní smlouvě místo hradu uváděno pouze hradiště Potštát.\n\nPodoba hradu tvořeného dvěma samostatnými a plně funkčními jádry byla určena terénní dispozicí, protože obě jádra jsou spojena jen úzkým skalnatým hřebenem, jehož přizpůsobení by pro stavebníka bylo příliš nákladné. Větší přední hrad měl lichoběžníkový půdorys s rozměry až 37 × 28 metrů. Na přístupné západní straně ho chránil val a 20–25 metrů široký příkop. Vzhledem ke svému rozsahu a velikosti obytné plochy neplnil jen funkci pouhého předsunutého opevnění.\n\nVýchodní cíp předního hradu byl od skalního hřebenu oddělen dvanáct metrů širokou rozsedlinou. Podél jižní strany hřebenu vedla přístupová cesta k zadnímu hradu. Jeho dominantní stavbou byla obytná věž s půdorysem 12 × 10 metrů, která stála na malém nádvoří. Z architektonických detailů věže se dochovaly špalety dveřního a okenního otvoru v přízemí. Na západní straně byla věž chráněna až 6,5 metrů silnou štítovou zdí, v jejímž zeslabeném jihozápadním cípu se nacházela brána.\n\nOkolo hradu vede žlutě značená turistická trasa z Potštátu do Hranic.\n\n\n"}
{"id": "216613", "url": "https://cs.wikipedia.org/wiki?curid=216613", "title": "Filip (apoštol)", "text": "Filip (apoštol)\n\nSvatý Filip byl jeden z dvanácti Ježíšových apoštolů. Je uctíván jako světec téměř všemi křesťanskými církvemi: katolickou, pravoslavnou, koptskou, arménskou i anglikánskou. V římsko-katolické církvi se do roku 1955 slavil jeho svátek (spolu s apoštolem Jakubem Mladším) 1. května, poté byl posunut na 3. května. V ruské pravoslavné církvi se slaví 14. listopadu.\n\nFilip pocházel stejně jako Petr a Ondřej z Betsaidy (srov. J 1,44), městečka u Genezaretského jezera nacházejícího se v tetrarchátě jednoho ze synů Heroda Velikého, který se také jmenoval Filip.\nPovoláním byl rybář a pravděpodobně už byl učedníkem svatého Jana Křtitele. Podle tradice byl ženatý a měl dvě dcery, podle jiné verze měl dcery čtyři.\nO Filipovi se zmiňují evangelia a Skutky apoštolů. V seznamech dvanácti apoštolů je vždy uváděn na pátém místě (viz Mt 10,3; Mk 3,18; Lk 6,14; Sk 1,13), a tedy v podstatě mezi prvními. Ačkoli Filip byl hebrejského původu, jeho jméno je řecké, podobně jako Ondřej, což je drobné znamení tehdejší kulturní otevřenosti. Jméno Filip v překladu znamená \"milovník koní\".\n\nDalší zprávy o svatém Filipovi podává Janovo Evangelium.\n\nKdyž Ježíš začal veřejně působit, rozhodl se vydat na cestu do Galileje. Vyhledal Filipa a řekl mu: \"Následuj mě!\" (srov. J 1,43) Filip ihned poslechl, vyhledal Natanaela a řekl mu: \"\"Nalezli jsme toho, o němž psal Mojžíš v Zákoně i proroci, Ježíše, syna Josefova z Nazareta.\"\" Natanael mu namítl: \"Z Nazareta? Co odtamtud může vzejít dobrého?\"\nFilip se nepoddává Natanaelově skeptické odpovědi a s rozhodnutím namítá: \"\"Pojď a podívej se!\"\" (srov. J 1,45-46)\n\nJežíš se na Filipa obrací i u příležitosti rozmnožení chlebů s cílenou a stejně překvapivou prosbou: kde by bylo možné nakoupit chléb k nasycení všech lidí, kteří jej následovali. Filip tehdy odpověděl s velkým realismem: \"\"Ani za dvěstě denárů chleba nestačí, aby se na každého aspoň něco dostalo.\"\" (srov. J 6,5-7) Zde je zajímavé, že se Ježíš obrací právě na Filipa, když chtěl poprvé ukázat na řešení problému. Patrně je to znamení toho, že Filip patřil do užší skupinky těch, kteří byli s ním.\n\nPřed událostmi Utrpení někteří Řekové, kteří byli o Velikonocích v Jeruzalémě, \"přišli k Filipovi... a prosili ho: \"Pane, rádi bychom uviděli Ježíše.\" Filip šel a řekl to Ondřejovi; Ondřej a Filip pak šli a pověděli to Ježíšovi.\" (srov. J 12,20-22) Zde je opět vidět znak jeho výjimečného postavení v rámci apoštolského sboru. Zejména v tomto případě je u Ježíše prostředníkem žádosti cizinců. Pravděpodobně mluvil řecky a mohl posloužit jako tlumočník a třebaže se spojuje také s Ondřejem, je to právě on, na koho se cizinci obracejí.\n\nA je tady ještě jeden okamžik, kdy vstupuje na scénu Filip. Během Poslední večeře, když Ježíš prohlásí, že znát Jeho, znamená také znát Otce (srov. J 14,7), jej Filip takřka naivně požádá: \"\"Pane, ukaž nám Otce, a to nám stačí.\"\" (J 14,8) Ježíš mu odpoví dobrotivou výčitkou: \"Filipe, tak dlouho jsem s vámi, a neznáš mě? Kdo viděl mne, viděl Otce. Jak můžeš říci «Ukaž nám Otce»? Nevěříš, že já jsem v Otci a Otec je ve mně?... Věřte mi, že já jsem v Otci a Otec je ve mně.\" (J 14,9-11) Evangelista nám neříká, zda Filip plně pochopil Ježíšovu větu. Jisté je však, že mu zcela věnoval svůj vlastní život.\n\nPodle některých pozdějších zpráv (Skutky Filipovy), evangelizoval Filip nejprve Řecko a potom Frýgii v Malé Asii, kde prý obrátil a pokřtil mnoho pohanů, a kde v Hieropolis také podstoupil mučednickou smrt různě popisovaným trestem ukřižování nebo ukamenování. O jeho smrti nejsou bezpečné údaje.\n\nPodle legendy šel svatý Filip nejdříve kázat evangelium do Skýtie, kde strávil dvacet let. Poté ho pohané nutili, aby obětoval jejich bohu Martovi. Veleknězův syn už začal připravovat oheň pro oběť, když se vynořil pod modly velký drak a zabil ho. Drak zabil i dva pohanské kněze, jejichž sluhové drželi Filipa v železech. Všichni lidé, na něž drak dýchl, onemocněli. Tu svatý Filip řekl: „Poslechněte mě: rozbijte tuto modlu a postavte na jejím místě kříž Ježíše Krista a potom, co ho budete všichni uctívat, vaši mrtví povstanou a nemocní se uzdraví. Ale musíte to udělat úplně všichni.“ Nemocní mu odpověděli: „Jestli je to možné, tak my to radostně uděláme.“ Filip poručil drakovi, aby odešel do pouště a více neškodil. Drak ho poslechl a už se nikdy neobjevil. Ihned potom Filip vzkřísil mrtvé a uzdravil nemocné, pokřtil je a ještě rok u nich pobyl.\n\nPotom odešel do Hieropole ve Frýgii, kde zničil kacířství Hebronitů. Podle legendy byl v 87 letech věku zajat pohany, bičován, přibit na kříž a ještě ukamenován.\n\nHrob svatého Filipa je dodnes uctíván v bazilice Dvanácti svatých apoštolů v Římě. Jeho ostatky však jsou také ve Florencii, Kolíně nad Rýnem, Špýru, Petrohradě, Praze a dalších zejména evropských městech.\n\n\n\nVětšinou společné zasvěcení sv. Filipovi a Jakubovi:\n\nSvatý Filip bývá zobrazován na mnoha obrazech buď jako mladík nebo stařec. Téměř vždy má u sebe kříž nebo berlu s křížem (kříž s dvojitým příčným břevnem); často také kámen, knihu nebo svitek; mísu, ze které se vine had; také koš s bochníky a rybami.\n\nJeho svátek je slaven v liturgickém kalendáři spolu s apoštolem Jakubem mladším. Ve starém kalendáři byl jejich svátek uváděn 1. května, což souviselo s přenesením jejich ostatků a hlavně s posvěcením římské baziliky Dvanácti apoštolů 1. 5. 570. Noci před jejich svátkem se podle lidové tradice říká filipojakubská noc. V novém římskokatolickém kalendáři došlo k přesunu svátku o dva dny pro památku Josefa Dělníka a Atanáše, učitele církve, na 3. května. Některé církve (např. starokatolická) ho slaví stále 1. května.\n\n"}
{"id": "216614", "url": "https://cs.wikipedia.org/wiki?curid=216614", "title": "RPC", "text": "RPC\n\nZkratka RPC může mít následující významy:\n\n"}
{"id": "216615", "url": "https://cs.wikipedia.org/wiki?curid=216615", "title": "Czech Point", "text": "Czech Point\n\nSpojení Czech Point má více významů:\n\n\nViz též\n"}
{"id": "216627", "url": "https://cs.wikipedia.org/wiki?curid=216627", "title": "Chorvatské pozemní síly", "text": "Chorvatské pozemní síly\n\nChorvatské pozemní síly (chorvatsky: \"Hrvatska kopnena vojska\") je část chorvatských ozbrojených sil. \n\n"}
{"id": "216638", "url": "https://cs.wikipedia.org/wiki?curid=216638", "title": "Motif", "text": "Motif\n\nMotif je knihovna pro tvorbu grafického uživatelského rozhraní pod X Window System vytvořená Open Software Foundation. Objevil se v 80. letech 20. století, jeho hlavním konkurentem v této době byl OPEN LOOK. Byl standardizován jako IEEE 1295 (jako Motif API). Dnes tvoří základ Common Desktop Environment.\n\nMotif byl navržen, aby vzhledově připomínal Windows 3.1x a rozhraní Presentation Manager systému OS/2.\n\nExistuje několik implementací Motif API. Kromě původní implementace existuje také Open Motif, což je „originální“ Motif uvolněný pod liberálnější licencí. Dále existuje nezávislá opensourceová implementace LessTif.\n\n\n"}
{"id": "216641", "url": "https://cs.wikipedia.org/wiki?curid=216641", "title": "Oscar Gatto", "text": "Oscar Gatto\n\nJeden z nejlepších amatérských cyklistů v roce 2006, kdy získal 13 vítězství.\n\n\n\n"}
{"id": "216643", "url": "https://cs.wikipedia.org/wiki?curid=216643", "title": "Free hugs", "text": "Free hugs\n\nFree hugs (česky \"objetí zdarma\") je kampaň, kterou znají lidé po celém světě už od 2004. Pozorujeme ji nejenom v komunitách zaměřených na duchovnější či pozitivnější způsob života, ale i mezi jednotlivci, kteří cítí touhu po změně společnosti a vylepšení celkové atmosféry či nálady nebo hodnotové orientace ve společnosti. Přidávají se na stranu trendu nazvaného Positive Focus. Na internet kampaň masověji prorazila v roce 2004, přičemž v roce 2006 vznikl pro lepší obeznámení s průběhem akce i komplexnější videoklip. Dobrovolníci v něm poskytují zdarma objetí každému člověku. Nejde jim o získávání jmen nebo seznamování, jen chtějí dělat lidem radost. Podmínkou je držení cedule FREE HUGS, v jakékoliv jazykové mutaci, aby byla akce transparentní a zároveň identifikovatelná minimálně pro obeznámené. Nejtypičtějším obdobím, kdy se akce koná, je první víkend v květnu. V České republice nemá tato aktivita velkou tradici a vzbuzuje jistou nedůvěru u kolemjdoucích. Avšak pravidelné Free Hugs akce se konají v Praze. \nK nejvýznamnějším mezníkům v historii Free hugs patří rok 2004. Tehdy přiletěl do Sydney Juan Mann. V současnosti se jedná o snad nejvýraznější osobnost spojenou se jmenovaným hnutím. Když onoho roku Juan vystoupil z letadla a dostal se do terminálu, spatřil několik lidí, kterak se objímají se svými známými a jsou evidentně šťastni. On sám ale neměl koho obejmout a tak si vzal velký papír a napsal na něj velkými písmeny FREE HUGS a vyšel do nejrušnější ulice v Sydney Pitt Street Mall. Zpočátku mu lidé nedůvěřovali, ale poté k němu přišla jedna stařenka a řekla mu, že jí ten den ráno umřel pes a je to přesně rok, co její jediná dcera zahynula po autonehodě. Juan ji objal a stařence se na tváři objevil úsměv. Poté se přidávali další a další lidé, které Juan objímal. V roce 2006 se video objevilo na YouTube, kam ho umístil člen skupiny Sick Puppies, společně s jejich písní All the same. Video se stalo populární a lidé začali dělat své vlastní Free hugs události.\n\nSydneyské policii se nelíbilo veřejné objímání lidí na ulici a tak byla tato činnost zakázána. Poté ale, co skupina lidí okolo Juana Manna včetně jeho samotného získala 10 000 podpisů na petice pro obnovení Free hugs, policie byla nucena akci znovu povolit. Takovéto restrikce se stávají jen občasně, taky v České republice na akci pro mládeže. \n\n"}
{"id": "216650", "url": "https://cs.wikipedia.org/wiki?curid=216650", "title": "Odraz", "text": "Odraz\n\nOdraz může mít různé významy\n\n"}
{"id": "216656", "url": "https://cs.wikipedia.org/wiki?curid=216656", "title": "Šarišská vrchovina", "text": "Šarišská vrchovina\n\nŠarišská vrchovina je skupina pahorkatin a údolí na Slovensku v jižní části regionu Šariš. Geograficky ji ohraničují Košická kotlina, Čierna hora, Branisko, Bachureň a údolí řeky Torysa. Představuje krajinu, která se vytvořila na geologickém podloží pocházejícím ze starších třetihor, kdy se v mořském prostředí usadili vrstvy pískovců a jílů. Tato geologická stavba se odráží v mírných, hladce modelovaných tvarech povrchu, na kterém se střídají polnohospodářské půdy se zalesněnými plochami.\n"}
{"id": "216657", "url": "https://cs.wikipedia.org/wiki?curid=216657", "title": "Levočské vrchy", "text": "Levočské vrchy\n\nLevočské vrchy jsou pohoří na severu Slovenska s výškou okolo 1000–1200 m. Je to celek Podhôľno-magurské oblasti.\n\nJde o flyšové pohoří tvořené masivním hřbetem s nejvyššími vrcholy dosahujícími přes 1200 m. Z něho vybíhají na všechny strany rozsochy oddělené hlubokými údolími. Tvoří je silné vrstvy pískovců, tenčí vrstvy břidlic, slepenců a brekcií. Levočské vrchy leží v srážkovém stínu Tater, kvůli čemuž zde nebývá mnoho srážek.\n\nNejvyšším vrcholem je Čierna hora 1290 m, dále Siminy 1287 m, Ihla 1282 m, Repisko 1250 m a Javorina 1224 m.\n\nDalší vrcholy s výškou přesahující hranici 1000 m uvádí Seznam vrcholů v Levočských vrších.\n\nMasivní a hůře přístupné hřbety Levočského pohoří pokrývají souvislé smrkové lesy s hojnou příměsí jedle, zejména ve vlhkých dolinách. Na jihozápadním a jižním okraji pohoří se v mírnějších polohách zachovaly plochy bukovo-dubových lesů s příměsí jedle.\n\nOblast Levočských vrchů byla osídlena od 7. století slovanským obyvatelstvem avšak výrazněji byla osidlována až od 13. století. Po pustošivých tatarskych vpádech umožnili uherští panovníci v 13. až 14. století usadit se ve vypleněné krajině německým kolonistům, kteří obdrželi specifické hospodářské výhody. Pod vlivem hornictví a řemesel se v blízkosti pohoří vyvinula městská sídla Levoča, Kežmarok a Ľubica.\nPozději během 13. až 15. století byla odlesněná údolí dosídlena valašským obyvatelstvem (Torysky, Repaše a Oľšavica).\n"}
{"id": "216658", "url": "https://cs.wikipedia.org/wiki?curid=216658", "title": "Edward Norton", "text": "Edward Norton\n\nEdward Harrison Norton (* 18. srpna 1969, Boston, Massachusetts, USA) je americký herec, producent, scenárista a režisér. Třikrát byl nominován na Oscara, za vedlejší roli ve filmu Prvotní strach získal Zlatý glóbus (1997). Je jedním z nejžádanějších herců mladší generace.\n\nNarodil se uprostřed srpna v Bostonu, ve státě Massachusetts a vyrůstal v Columbii, ve státě Maryland. Pochází z rodiny s bohatou právnickou tradicí, jeho otec Edward James, st. pracuje jako okresní prokurátor. Jeho matka Robin pracovala jako učitelka angličtiny, v roce 1997 zemřela na nádor na mozku. Má dva mladší sourozence, sestru Molly a bratra Jima.\n\nNavštěvoval Wilde Like High School, po absolvování této školy vystudoval Yale University, kde v roce 1991 promoval jako bakalář v oboru dějiny. Už během studií se začal věnovat divadlu. Po ukončení studia pracoval jako konzultant pro firmu svého dědečka v Ósace v Japonsku. Po návratu do USA se usídlil v New Yorku, kde začal působit v místních divadlech.\n\nJe svobodný, je znám svými dlouholetými vztahy s Courtney Love a Salmou Hayek, které potkal při natáčení společných filmů. V současnosti žije s producentkou Shaunou Robertson.\n\nJeho vzory odmalička byli Robert De Niro a Dustin Hoffman. Mluví španělsky a trochu francouzsky a japonsky, hraje na kytaru, vlastní pilotní licenci na soukromá letadla. Je znám pro svůj odpor k zařazování své osoby mezi celebrity.\n\nVýrazně na sebe upoutal pozornost už svou první rolí ve filmu v roce 1996. Režisér Gregory Hoblit hledal pro svůj snímek Prvotní strach (Primal Fear) mladého herce, který by obstál jako \"spoluhráč\" Richarda Gerea, a když tuto roli odmítla většina známých herců, volba padla na Edwarda Nortona. Za ztvárnění Aarona Stamplera, devatenáctiletého ministranta, který je obžalován z chladnokrevné vraždy biskupa, Edward, i když jako nezkušený mladík, byl hned za svou první roli nominován na Oscara za nejlepší mužský herecký výkon ve vedlejší roli a vyhrál Zlatý glóbus. V témže roce si jej vybrali dva slavní režiséři, s kterými natočil další úspěšné snímky. Ve filmu (Everyone Says I Love You) od Woodyho Allena ztělesnil poctivého Holdena Spence, kterého podvede jeho snoubenka, a v dramatu Lid versus Larry Flynt (The People vs. Larry Flynt) Miloše Formana si zahrál po boku Woodyho Harrelsona a Courtney Love.\n\nV roce 1998 navázal na svůj dobrý výběr rolí ve velmi kladně hodnocených snímcích. Společně s Mattem Damonem si zahráli hazardní hráče v dramatu Hráči (Rounders). Doslova herecký koncert předvedl ve snímku Kult hákového kříže (American History X), kde ztělesnil neonacistu Dereka Vinyarda, který po záporných zážitcích v kriminálu pozná nesmyslnost svého jednání. Tento film vynesl Edwardovi druhou nominaci na Oscara za nejlepší mužský herecký výkon v hlavní roli a získal za něj cenu Satellite Awards. V roce 1999 natočil společně s režisérem Davidem Fincherem a hercem Bradem Pittem strhující thriller Klub rváčů (Fight Club), který pojednává o spolku, který kašle na zaběhnutý společenský systém.\n\nV roce 2000 debutoval na filmovém plátně i jako režisér, když ve vlastní produkci natočil romantickou komedii Rabín, kněz a krásná blondýna (Keeping the Faith). Ve filmu zároveň ztělesnil roli katolického kněze Briana Kilkenny Finna. V následujícím roce si zahrál se svým dětským idolem Robertem De Nirem ve snímku Kdo s koho (The Score). V roce 2002 natočil hned několik filmů. Ve filmů 25. hodina (25th Hours) si zahrál Montyho Brogana, který prožívá svůj poslední den na svobodě, ve filmů Červený drak (Red Dragon), který náleží do trilogie o psychiatrovi a vrahovi Hannibalu Lecterovi, si zahrál agenta FBI Willa Grahama, dále pak ztvárnil role v komedii Smoochy (Death To Smoochy), kterou režíroval herec Danny DeVito, a ve filmu Frida, který zachycuje životní příběh mexické malířky Fridy Kahlo. V následujícím roce přijal roli v akčním thrilleru Loupež po italsku (The Italian Job).\n\nV roce 2005 ztělesnil charismatického kovboje Harlana v romantickém filmu Cizinec (Down in the Valley) a s režisérem Ridleym Scottem natočil historický válečný snímek Království nebeské (Kingdom of Heaven), v němž ztělesnil malomocného krále Balduina IV. Následující rok si zahrál hlavní roli v dobrodružném fantasy Iluzionista (The Illusionist), které vypráví o mágovi první kategorie Eisenheimovi, který se zamiluje do nesprávné ženy, a v dobovém romantickém dramatu Barevný závoj (The Painted Veil), kde si s Naomi Watts zahráli manžele, kteří se teprve po přestěhování do čínské vesnice, kde právě zuří cholera, naučí jeden druhého poslouchat, chápat a milovat.\n\nV roce 2008 bylo do kin uvedeno krimi drama Hrdost a sláva (Pride and Glory) a akční sci-fi Neuvěřitelný Hulk (The Incredible Hulk), na kterém se podílel i scenáristicky a kde ztvárnil hlavní postavu doktora Bruce Bannera, který se snaží najít protilátku pro svou nemoc. V dalším roce přišla do amerických kin krimi komedie Leaves of Grass, v níž si zahrál dvojroli dvojčat Billa a Bradyho Kincaidových. V roce 2010 by se měl na plátnech objevit Nortonův dlouhodobý počin, krimi drama Motherless Brooklyn podle předlohy Sirotci z Brooklynu Jonathana Lethema, kde Edward nejenom hraje hlavní roli vyšetřovatele Lionela Essroga, ale sám je režisérem a producentem tohoto snímku.\n\n\n\n"}
{"id": "216665", "url": "https://cs.wikipedia.org/wiki?curid=216665", "title": "Matteo Bono", "text": "Matteo Bono\n\nMatteo Bono (* 11. listopad 1983 Iseo) je italský profesionální cyklista.\n\nNa kole závodí od 11 let, dva roky je členem formace Lampre Fondital, týmu šampionů jako je Damiano Cunego, Alessandro Ballan a Daniele Bennati.\n\nSvou kariéru zahájil v týmu Polisportiva Camignone, kde zůstal až do juniorské kategorie. Během dvou let mezi juniory získal pouze jediné vítězství.\n\nVe svých 18 letech dostal šanci vstoupit mezi seniory v kategorii amatérů, Bruno Leali ho chtěl mít ve svém týmu, L'Egidio-Unidelta. V týmu působil 5 let a dokazoval, že má velký potenciál.\n\n\n\n"}
{"id": "216668", "url": "https://cs.wikipedia.org/wiki?curid=216668", "title": "Edward S. Curtis", "text": "Edward S. Curtis\n\nEdward Sheriff Curtis (16. února 1868, Cold Springs, Wisconsin – 19. října 1952, Whittier, Kalifornie) byl americký antropolog a fotograf Divokého západu a původních obyvatel Severní Ameriky.\n\nV roce 1874 se spolu s rodiči, sestrou a dvěma bratry přestěhoval do státu Minnesota.\n\nSvůj první fotoaparát si ještě jako malý chlapec sestrojil podle tehdy populárního manuálu \"Wilson‘s Photographics\" sám. Když jeho otec onemocněl a starší bratr se oženil a odstěhoval se se svou rodinou do státu Oregon, cítil Edward větší zodpovědnost za to, aby zaopatřil rodinu. Na nějakou dobu vzal práci dozorčího pro železnice St. Paul and Sault St. Marie v Minneapolis. Na podzim roku 1887 Curtisův otec zemřel a on na sebe vzal veškerou zodpovědnost za zaopatření rodiny. Přestože byl jeho příjem malý, koupil si fotoaparát.\n\nV roce 1892 se oženil s Clarou Philipsovou a následně s Thomasem Guptillem otevřel ateliér, kde se soustředil převážně na fotografování portrétů. Ateliér se stal velmi úspěšným, a tak se Curtis brzy stal samostatným majitelem a ateliér dostal jméno \"S. Curtis, Photographer and Photoengraver\". V polovině 90. let 19. století se Curtis zaměřil na fotografování indiánů. V roce 1899 získal Curtis ocenění za tři z jeho fotografií indiánů: \"Evening on the Puget Sound\", \"The Clam Digger\" a \"The Mussel Gatherer\".\n\nCurtis miloval pobyty v přírodě a strávil spoustu času chozením po horách. Během jedné ze svých expedic se setkal s významnými lidmi, kteří v budoucnu ovlivnili jeho život. Dr. C. Hart Merriam, přírodovědec a fyzik Dr. George Bird Grinnell, editor časopisu \"Field & Stream\", známý přírodovědec a spisovatel zaměřený na psaní o indiánech Plání. Setkání s těmito lidmi mělo velký vliv na Curtisovu další tvorbu. V roce 1899 byl vybrán jako hlavní fotograf pro Harrimanovu expedici na Aljašku. V roce 1900 se Curtis zúčastnil černonožského obřadu Slunečního tance, což pro něj byl obrovský zážitek, který ještě více zvýšil jeho zájem o indiány a touhu pokračovat ve fotografické dokumentaci severoamerických indiánů. Pozdější výlet a pobyt u indiánů Hopi v Arizoně ještě zvýšil jeho nadšení a chuť do práce. Trávil více a více času na Pláních a s vědomím, že kultura těchto přírodních národů se časem úplně vytratí, se rozhodl vytvořit naučnou uměleckou sbírku fotografií, kde bude zachycen všední život, zvyky, tradice, slavnosti, obřady a prostředí, ve kterém indiánské kmeny žily.\n\nV létě roku 1903 uspořádal první výstavu indiánských fotografií. Ve stejném roce přijal jako asistenta Adolpha Muhra, který původně pracoval s Frankem Rinehartem a portrétoval s ním náčelníky a členy delegací, kteří se v roce 1898 zúčastnili indiánského kongresu v Omaze v Nebrasce.\n\nCurtis byl zapojen do mnoha projektů spojených s indiány, vyhrával různá ocenění a stával se více a více známějším. Jeho popularita stoupla až do té míry, že byl požádán Theodorem Rooseveltem o vyfotografování jeho rodiny. Díky této nabídce měl možnost ukázat Rooseveltovi některé fotografie indiánů, které na něj udělaly veliký dojem. Mezi prezidentem a Curtisem vzniklo přátelství, které přineslo Curtisovi velkou podporu při další práci.\n\nV roce 1905 Curtis poprvé vystavoval v New Yorku. Poté se Curtis definitivně rozhodl publikovat kompletní sbírku ze života indiánů a začal shánět sponzory pro tento projekt. Již v roce 1906 získal grant od Johna Pierpont Morgana ve výši 15 000 dolarů ročně po dobu 5 let. Tedy 75 000 dolarů. Na oplátku chtěl Morgan získat 25 kompletních svazků, které později daroval různým institucím.\nV roce 1906 se jako jediný bílý muž vůbec směl účastnit obřadního Hadího tance kmene Hopi. O rok později strávil měsíc v Crow Reservation ve státě Montana. V roce 1908 cestoval do New Yorku, aby předal první dva svazky \"The North American Indian\" Johnu Pierpont Morganovi.\n\nV roce 1909 získal od Morgana, který byl prvními pěti publikacemi uchvácen, dalších 60 000 dolarů.\nNa podzim roku 1911 uspořádal Curtis velký obrazový muzikál. K této projekci použil ručně malované světelné obrazy, fotografie a živou hudbu. V prosinci roku 1914 proběhla v New Yorku premiéra Curtisova filmu \"In the Land of the Head-Hunters\". Tento film byl finančním propadákem. V roce 1915 vyšel desátý svazek \"The North American Indian\". V létě roku 1919 se Curtis vrátil do rezervace kmene Hopi. V roce 1922 vyšel po šestileté pauze dvanáctý svazek \"The North American Indian\", který byl věnován právě kmeni Hopi. Do roku 1928 vydal dalších 6 svazků. V roce 1930 vydal poslední dva svazky.\n\nZačal mít velké zdravotní potíže. Byl hospitalizován v nemocnici v Denveru. V roce 1932 se jeho stav stabilizoval a začal se zajímat o dění kolem zlaté horečky. V dalších letech se za podpory svých dětí věnoval sepisování svých vzpomínek. Tyto vzpomínky nebyly nikdy vydány. V dalších letech se věnoval psaní různých projektů. Jeho zdravotní stav se nadále zhoršoval.\n\nV říjnu roku 1952 Edward Curtis zemřel na srdeční infarkt ve věku 84 let.\n\nEdward S. Curtis se minimálně v jednom případě odhodlal své fotografie retušovat. Například snímek, kde Little Plume se svým synem Yellow Kidney zaujímají čestné postavení ve stanu, tedy prostor vzadu naproti vchodu, vyretušoval hodiny ležící mezi oběma muži.\n\n\n\n\n\n"}
{"id": "216670", "url": "https://cs.wikipedia.org/wiki?curid=216670", "title": "Kostel svatého Mikuláše (Kozojedy)", "text": "Kostel svatého Mikuláše (Kozojedy)\n\nKostel sv. Mikuláše v Kozojedech byl původně středověkou gotickou sakrální stavbou pocházející ze druhé poloviny 14. století. Po začlenění vesnice a zdejší farnosti do majetku cisterciáckého kláštera v Plasech prošel svatostánek na počátku 18. století rozsáhlou přestavbou, za jejíhož autora je považován Jan Blažej Santini-Aichel. V dnešní době kostel přináleží k římskokatolické farnosti Kralovice v plzeňské diecézi a představuje významnou památku obce Kozojedy.\n\nJak dokládají pramenné zdroje, stál v Kozojedech kostel sv. Mikuláše již před rokem 1363. Jeho správu obstarávali místní faráři ve spolupráci se šlechtickými patrony. Těmi byli v průběhu 14. a 15. století střídavě páni ze Švihova a páni z Kolovrat (páni na Krašově). Na počátku 16. století připadly Kozojedy jako součást rozsáhlejšího krašovského panství Svitákům z Landštejna a později rytířskému rodu Hrobčických z Hrobčic, kteří projevovali nemalý zájem o rozvoj svých držav, a to včetně Kozojed a místního svatostánku. Ze šlechtických rukou do církevní správy se Kozojedy přesunuly v roce 1678, kdy je společně s celým krašovským panstvím odkoupil cisterciácký řád z nedalekého kláštera v Plasech. Zdejší řeholníci v následujícím období pravidelně zastávali post kozojedských farářů. Již záhy po zisku statku se však cisterciáci v souvislosti s Kozojedy potýkali s problémy, neboť zdejší fara krátce poté vyhořela a vesnice tak musela být dočasně připojena k farnosti v Kralovicích. K obnově kozojedské duchovní správy došlo v roce 1694 a ke staronové farnosti byl nově přifařen také nedaleký kostel sv. Prokopa ve Všehrdech. S nástupem josefínských reforem a se zrušením kláštera v Plasech v roce 1785 získala fara v Kozojedech dočasně císařský patronát, který v roce 1825 nahradil patronát knížete Klementa Václava Lotara Metternicha z Winnenburgu, jenž v daném roce bývalé klášterní statky odkoupil.\n\nJan Blažej Santini Aichel se řadí mezi nejvýznamnější architekty (nejen) českého baroka a mnohými historiky umění je považován za vizionáře, jenž svým specifickým, pokrokovým přístupem k architektuře překračoval tvůrčí hranice své doby. Řada z jeho děl byla úzce spojena s církevním řeholním prostředím, což se projevilo též v případě kostela sv. Mikuláše v Kozojedech. Na počátku 18. století Santini úzce spolupracoval s cisterciáckým klášterem v Plasech, konkrétně se zdejším opatem Evženem Tyttlem. Cisterciácký opat byl znám svým nadšením pro architekturu, jejíž postupy, materiály i kompozice pečlivě studoval, a v níž se sám snažil aktivně angažovat. Santiniho služeb využíval podobně jako jeho řeholní kolegové v Sedlci u Kutné hory či benediktýni v Kladrubech ke zvelebování klášterních statků. Kromě monumentální stavby klášterního konventu v samotných Plasech, kaple Jména P. Marie v Mladoticích či poutního kostela a proboštství v Mariánském Týnci se opatova a Santiniho pozornost přenášela také na farní kostely, jež měly být v závislosti na svém stavu opraveny či vylepšeny. Typickým prvkem se stávalo nové řešení průčelí staveb a realizování věže. Nejinak tomu bylo právě v případě kostela sv. Mikuláše v Kozojedech.\n\nK jeho přestavbě došlo díky nedostatku finančních prostředků až mezi lety 1724-1727, tedy krátce po Santiniho smrti. Stavba, u níž je Santiniho autorství doloženo pouze nepřímo, byla patrně upravena na základě architektových starších plánů. Realizace přestavby se ujal místní stavitel Matěj Ondřej Kondel, jenž dlouhodobě dohlížel i na jiné stavby v okolí budované podle Santiniho návrhů, což byla vzhledem k architektově vysokému pracovnímu vypětí a absenci jeho vlastní dílny poměrně běžná praxe. Kondel, původně poddaný kláštera, zůstal po celý život výrazně ovlivněn Santiniho tvorbou a zasloužil se tak nejen o posmrtné realizování některých architektových návrhů včetně kozojedského kostela sv. Mikuláše, ale sám také později projektoval stavby se zřetelným santiniovským nádechem.\n\nPůvodní podoba kostela byla poměrně jednoduchá. Šlo o jednolodní stavbu s obdélnou lodí, trojbokým presbytářem a ploše ukončeným stropem, bez náznaků opěrného systému. Právě presbytář byl společně s většinou lodního zdiva zachován i během přestavby. Santiniho návrh vypracovaný kolem roku 1720 a realizovaný o čtyři roky později Kondelem naopak nově počítal s úpravou kostelního průčelí a stavbou nové věže dominující svatostánku. Došlo tak ke stržení západní štítové zdi, jež byla nahrazena kruchtou s podkruchtím. Ty předstupovala vysoká věž v průčelí, po jejíchž stranách bylo nově zřízeno schodiště a depozitář. Napojení této nové, prostorově širší přístavby na starší část kostela bylo řešeno elegantní, konvexní křivkou.\n\nUmělecky signifikantním prvkem stavby se stalo zejména nové průčelí, jehož architektonické řešení odkazuje na Santiniho specifickou tvorbu. Jeho dominantu představuje konvexní rizalit nacházející se ve středu průčelí a protáhlý do podoby osové věže se čtvercovým půdorysem. Boční strany průčelí jsou konkávně probrané a kontrastují tak s vypouklou podobou věže. Charakter vlny však narušují zlomy v napojení na hmotu věže, jež se opticky rozpíná jak díky využití prvku zakrojených nároží, tak díky volbě mansardové, zvoncovitě ukončené báně.\n\nV ose průčelí zdobí stavbu erb opata Evžena Tyttla, jenž nese rok ukončení stavby – 1727. Samotná fasáda průčelí je pojata jednoduše a bez výraznějších členících prvků. Dvojice nik umístěná po bocích hlavního vstupu je doplněna symetricky rozmístěnou trojicí kruhových oken. Šambrány oken a vstupního portálu, stejně jako profilace říms a využití rustikovaných lizén přitom odkazují na Santiniho pozdní tvorbu. Jeho návrhy doplnil při realizaci přestavby stavitel Kondel o skupinu portálů v ohradní hřbitovní zdi, jež jsou však řešeny v porovnání se samotnou stavbou výrazně jednodušeji.\n\nInteriér kostela nese zajímavé prvky valených kleneb v předsíni a kruchtě, jež je však půdorysně dynamizována. Se Santinim je zde spojován rovněž prvek protažených říms a specifické zpracování zrcadel na plochém stropu hlavní lodě i presbytáře. Z výzdoby kostela je nutné zmínit gotickou, polychromovanou, tzv. Kozojedskou madonu z konce 14. století, jež je řazena do okruhu tvorby Mistra žebrácké madony a svým výtvarným zpracováním vysoce přesahuje hranice regionu.\n\nAutorství Jana Blažeje Santiniho Aichela není v případě kostela sv. Mikuláše doloženo přímo, neboť se nedochoval žádný jím konkrétně signovaný návrh či plán stavby. Jde však o velmi pravděpodobný závěr vycházející jednak z faktu Santiniho dlouhodobé pracovní angažovanosti na panstvích plaského kláštera, jednak z výsledků pečlivého uměleckohistorického rozboru stavby a Santiniho tvorby. Do jejího okruhu kostel sv. Mikuláše přiřazuje jak Johann Joseph Morper, tak přední český odborník na Santiniho život a dílo Mojmír Horyna. Oba vnímají kozojedský kostel jako drobnou, avšak svým architektonicko-uměleckým pojetím významnou stavbu, jež je vrcholnou stopou pozdního období Santiniho tvůrčích aktivit.\n\nV kostele je umístěna drobná dřevěná socha Panny Marie s dítětem, zvanou \"Kozojedská\", z dílny pražského anonymního řezbáře Mistra Žebrácké Madony. Soška byla později několikrát upravena, aby ji bylo možno oblékat do různých šatů pro nošení při procesích.\n\n"}
{"id": "216673", "url": "https://cs.wikipedia.org/wiki?curid=216673", "title": "Mötley Crüe", "text": "Mötley Crüe\n\nMötley Crüe je americká heavy metalová skupina z Los Angeles založená roku 1981. Je považována za jednu z nejúspěšnějších amerických metalových skupin, prodala 41 mil. alb po celém světě, z toho 25 mil.v USA.\n\nV roce 2015 skupina ohlásila poslední turné a ukončila činnost. Poslední vystoupení proběhlo ve Staples Center v Los Angeles 31. prosince 2015. \n\nV roce 2019 kapela oznámila návrat po úspěchu dokumentu o kapele \"The Dirt\" na platformě Netflix.\n\nMötley Crüe vznikla v roce 1981 v Los Angeles, potom co byl baskytarista Nikki Sixx vyhozen ze skupiny London, ve které začínal spolu s Lizzie Grey v roce 1979. Ještě předtím ho Blackie Lawless vyhodil ze své skupiny Sister. London byla také i první skupina kytaristů Guns N' Roses Izzyho a Slashe, stejně jako bubeníka skupiny Cinderella Freda Couryho.\n\nBubeník Tommy Lee byl zase ve skupině nazvané Suite 19 s kytaristou/zpěvákem Gregem Leonem, který krátce na to nahradil Randyho Rhoadse ve skupině Quiet Riot. Nikki a Tommy se rozhodli hrát spolu, ale Leon jejich návrh odmítl.\n\nNikki a Tommy se setkali s kytaristou Mickem Marsem (v té době vystupoval ještě pod svým jménem – Bob Alan Deal), ke kterému se dostali přes inzerát v L.A. novinách, kde stálo: \"Hlučný, drsný, agresivní kytarista je volný\". Když ho poprvé potkali, tak Nikki okamžitě poznamenal: \"Nemůžu tomu uvěřit! To je další chlapík jako my!\" Micky si rychle připravil věci a zahrál úvodní riff k písní Stick to Your Guns.\n\nByl to Mick, který přišel s názvem skupiny. Kým ve své bývalé kapele White Horse jeden ze členů vešel a nazval skupinu \"a motley looking crew\" (tj. nesourodě vypadající parta). Mick si název zapsal na papír i s originálním hláskovaním Mottley Crew. Název tedy přijali, když se Micky přidal k Nikkimu a Tommymu v roce 1981. Avšak o této skupině se vede mnoho diskusí, když navrhovala název Christmas. Podle Nikkiho to byl jeho nápad, myslel si že také povědomé a populární slovo v názvu by přitáhlo fanoušky.\n\nTommy a Vince Neil se znali už od střední školy, kterou navštěvovali ve West Covina. Předtím vystupovali v různých \"garážových\" kapelách. Mick navrhl, aby Neila najali potom, co viděl jeho vystoupení se skupinou Rock Candy ve Starwoodu.\n\nVince nejprve odmítl, když ho pozvali na konkurz. Potom, jako by to osud chtěl, se Rock Candy rozpadli, Vince po telefonátu od Tommyho přijal pozvání na konkurz.\n\nKrátce na to potkali svého prvního manažéra Allana Coffmana. Coffmanův švagr Robert \"Stick\" Crouch byl jeden ze členu co zajišťovali aparaturu pro skupinu a Coffman vlastnil společnost na uzavírání smluv Grass Valley, plánoval investovat nějaké peníze v zábavním odvětví. Jejich první vydaný singl se nazýval \"Stick to Your Guns/Toast of the Town\", který vydala pod nahrávací společností Leathür Records, která měla uzavřenou propagační a distribuční dohodu s Greenworld Distribution v Torrance. V listopadu 1981 vydali debutový album Too Fast for Love a prodalo se 20 000 kopií. Coffman a jeho společník Eric Greif připravili turné po Kanadě, zatímco využívají úspěch kapely na klubové scéně v L.A., aby se dohodli s několika nahrávacími společnostmi. Nakonec v roce 1982 podepsali smlouvu s Elektra Records. Na naléhání Elektry bylo album nanovo nahráno producentem Royem Thomasem Bakerem a znova vyšlo 20. srpna 1982. Kanadské turné způsobilo toužebný efekt zatímco národní titulky v novinách zaplnily zprávy o zatknutí skupiny na letišti v Edmontonu za pokus o vstup do země zfetovaní a policie přišla též na koncert kvůli údajné bombě na jevišti, tento podvod připravil Greif.\n\nV roce 1983 se změnil management, Doug Thaler a Doc McGhee vyměnili Coffmana. McGhee je známý jako manažér skupiny KISS, který připravil jejich návrat v roce 1996. Greif následně všechny zažaloval na nejvyšším soudu v L.A., soud se táhl několik let a shodou okolností se manažérem znova stal London, manažer původní Nikkovy skupiny. Coffman byl obžalován investory, kterým předtím prodal akciový kapitál ve skupině. Coffman poté vyhlásil bankrot zatímco dům aspoň třikrát předtím založil, aby překryl výdavky skupiny.\n\nPo odehrání na US Festivalu skupina dobyla Ameriku. Víc však byli známý za své „vyvádění v zákulisí“, šokující oblečení, vysokými podpatky, velké množství makeupu, nekonečné alkoholové a drogové prohřešky než za svou hudbu. Jejich mix metalu a glam rocku vyprodukoval několik masově prodávaných alb během 80. let včetně Shout at the Devil (15. října, 1983), Theatre of Pain (13. července, 1985) a Girls, Girls, Girls (13. července, 1987).\n\nSkupina měla také potyčky se zákonem a problémy v osobním životě. V roce 1984 Vince zdemoloval své auto na cestě do obchodu s alkoholem. Byla to čelní havárie a jeho spolujezdec Nicholas \"Razzle\" Dingley, bubeník skupiny Hanoi Rocks, se zabil. Vince byl obviněn z neúmyslného zabití a odsouzen na 30 dní ve vězení (Strávil jen 18 dní). V roce 1987 se Nikki téměř smrtelně předávkoval heroinem. Odvezli ho do nemocnice, cestou ho však vyhlásili právně za mrtvého, ale jeden medik odmítl dále nepokračovat v oživovaní a dvě injekce adrenalinu do srdce ho oživili. Těch pár minut \"na druhé straně\" ho inspirovaly k napsání písně \"Kickstart My Heart\", která se umístila na 18. místě v žebříčku Mainstream U.S. chart a nacházela se na albu Dr. Feelgood. Jejich způsob života téměř rozbil skupinu dokud Doug Thaler a Doc McGhee nezasáhli, odmítli evropské turné a všechny členy poslali na rehabilitaci s výjimkou Micka, který už se z toho dostal.\n\nPo \"očistění\" se Mötley Crüe dostali na vrchol vydáním pátého alba Dr. Feelgood v září roku 1989. V říjnu toho roku se stal jejich jediným albem, které se umístilo na první příčce a svou pozici si udrželo 109 týdnů.\n\nDoc McGhee byl ve stejném roce vyhozen po nedodržení několika slibů v souvislosti s Mírovým hudebním festivalem v Moskvě.\n\nSvoje šesté album Decade Of Decadence vydali 14. října 1991. Album bylo jen jakási „pozornost“ pro fanoušky, zatímco pracovali na úplně odlišném novém albu. Avšak Vince byl v roce 1992 vyhozen, což samozřejmě způsobilo pokles skupiny v komerčních úspěších. V roce 1994 vydávají album Mötley Crüe s novým zpěvákem Johnem Corabim (bývalý člen skupin Angora a The Scream), které se umístilo v top 10. Doug Thaler byl manažérem až do roku 1994, dokud se skupina nerozpadla potom co jejich album nenaplnilo komerční očekávání.\n\nKapela se znova spojila v roce 1997, když jejich současný manažér Allen Kovac a Neilův manažér Bert Stein dohodli setkání mezi Vincem, Tommym a Nikkim. Po usmíření vydali album Generation Swine, které sice debutovalo na 4. příčce a i napříč vystoupení skupiny na American Music Awards tak album utrpělo komerční neúspěch, který částečně zapříčinilo vydavatelství Elektra Records nedostatkem podpory. Skupina krátce na to opustila Elektru a založila si vlastní vydavatelství Mötley Records.\n\nV 90. letech byli Mötley Records pravděpodobně známější díky ženám, se kterými se oženili tři členové z kapely. Nikki a Tommy se oženili s bývalými slečnami Playboye a hvězdami seriálu Pobrežní hlídka. Tommy si vzal Pamelu Anderson a Nikki Donnu D'Errico. Vince, aby nezůstal pozadu, se oženil s Heidi Mark. Obě manželství Nikkiho i Tommyho skončily rozvodem, když Donna D'Errico požádala o rozvod na začátku roku 2006.\n\nSkupinu také zastihlo mnoho tragédií. V roce 1994 Vince utrpěl asi nejhorší ránu, když jeho dcera Skylar Neil zemřela na rakovinu. Vince spolu se svou bývalou manželkou Sharisou Ruddellovou (striptérka a zápasnice v bahně) krátce na to zažalovali společnost Rocketdyne za ukládaní chemického odpadu způsobující rakovinu v blízkosti jejich někdejšího domu v Simi Valley. Na druhé straně si Tommy odseděl šest měsíců ve vězení kvůli znásilnění své tehdejší manželky Pamely Anderson.\n\nV roce 1998 po vypršení smlouvy s Elektra Records zabezpečilo kapele úplnou kontrolu nad svou budoucností. Obsahovalo to také vlastnictví všech verzí původních alb. V roce 1999 skupina znova vydala všechny alba pod názvem \"Crücial Crüe\". Limitovaná edice obsahovala i dema a nevydané písně.\n\nV tomto roce Tommy odchází, aby se věnoval sólové kariéře, což znova vystupňovalo napětí mezi ním a Vincem. Nahradil ho Randy Castillo, který hrál na několika albech Ozzyho Osbourna. Avšak Randy zemřel na rakovinu 26. března 2002. Předtím nevyměňovali žádnou náhradu což vyústilo do přestávky v roce 2001 po jejich turné na podporu nedávno vydaného alba New Tattoo. Album se v žebříčku umístilo na 41. místě a prodalo se z něj méně než 150 000 kopií. Bubeníčka Samantha Maloney s nimi vystupovala během turné, což se ukázalo jako zlý nápad, protože spolu prožili menší aférku a jeho tehdejší manželka Donna to zjistila. Je známá během spolupráce s Courtney Love ve skupině Hole, kde v roce 1998 nahradila původní bubeníčku Patty Scheme. Samantha se poté vydala na turné s Love na podporu alba \"America's Sweetheart\". Mötley Crüe vydali po vystoupení v Salt Lake City DVD \"Lewd, Crüed & Tattooed\".\n\nBěhem následujících šesti let hrál Nikki ve skupinách 58 a Brides of Destruction, když Tommy vytvořil kapelu Methods of Mayhem a vystupoval jako sólový umělec. Vince pokračoval v turné také jako sólový umělec, většinou hrával písně Mötley Crüe. Mick, který má těžkosti se zády kvůli chorobě zvané ankylozující spondylitida, se v roce 2001 odebral do ústraní.\n\nV tomto roce vydávají svou autobiografii \"The Dirt\", která se umístila v první desítce nejlépe se prodávajících knih na seznamu New York Times. Kniha také přitáhla novou generaci fanoušků. Stala sa posvátnou „biblí“ pro rockery na celém světě a připravuje se její filmová podoba, když o ní projevili zájem Paramount a MTV. V roce 2004 vyšla kniha \"Tommyland\", na které Tommy spolupracoval.\n\nAnglický pořadatel Mags Revell se pokoušel znova spojit členy Mötley Crüe. Začal s reklamou, která v podstatě ukázala jak hodně fanoušci chtějí, aby se skupina zase spojila. Po několika setkáních s managementem, v září 2004 Nikki vyhlásil, že se s Vincem vrátili do studia a začali pracovat na novém materiálu. V prosince 2004 všichni čtyři původní členové ohlásili turné, které začalo 14. února 2005 v San Juan, Portoriko. Poslední album skupiny Red, White & Crüe vyšlo v únoru 2005 a obsahuje nejoblíbenější písně kapely a navíc tři novinky (If I Die Tomorrow, Sick Love Song a novou verzi písně od The Rolling Stones Street Fighting Man). Vznikla menší polemika, když se tvrdilo, že Tommy ani Mick na albu nevystupovali, ale zastoupili je bubeník skupiny Vandals Josh Freese a bývalý člen Beautiful Creatures, kytarista DJ Ashba. Avšak dokument televize VH1 poté ukázal, že Tommy Lee opravdu hrál některé z těch písní. Album vydané v Japonsku obsahovalo bonus, píseň I'm a Liar (and That's the Truth). Red, White & Crüe se umístilo v žebříčku na šestém místě a stalo se platinovým.\n\nTurné překvapilo, stalo se jedním z největších turné v roce 2005, vydělalo 33 mil. dolarů a stalo se 8. nejúspěšnějším toho roku. Skupina musela přidat další šňůru koncertů, aby splnila požadavky fanoušků. Vystupovali na takových pódiích jako KROQ Weenie Roast a Live 8, 25. října vydali DVD Carnival of Sins z koncertu v Grand Rapids, Michigan. Spolu se skupinou Motörhead vystoupili 10. prosince v Perthu, Austrálie, kde zahráli píseň Anarchy in the U.K., první singl od Sex Pistols.\n\nNikkiho dlouho očekávaná kniha \"The Heroin Diaries\" by měla vyjít v roce 2006. 26. ledna 2006 byla oceněná hvězdou na Hollywoodském chodníku slávy při příležitosti 25. výročí skupiny. V roce 2006 by mělo vyjít jejich nové album, jehož producentem bude Bob Rock. 19. června 2006 se na stránce Motley.com objevila zpráva, že se skupina vydá na americké turné se skupinou Aerosmith. Turné začne 14. září v Holmdel, New Jersey.\n\nČlenové se po The Final Tour necházeli vůbec a to až do roku 2018. Tehdy začaly práce na snímku The Dirt. Snímek ale oslovil novou generaci fanoušků a začala obrobvská internetová petice za návrat Mötley Crüe. Dne 19.listopadu kapela potvrdila již plnohodnotný reunion a potvrdili rovněž turné pro rok 2020 s Poison a Def Leppard.\n\nMötley Crüe byli často označovaní za protagonisty \"hair metalu\" a porovnávaní s takovými skupinami jako Warrant, Poison, Whitesnake a Faster Pussycat. Ale ve skutečnosti se jejich hudba víc přibližovala ke kapelám Cheap Trick a New York Dolls. Skupiny jako Poison ve skutečnosti vznikly jako odezvy na úspěch Mötley Crüe a jsou jim za mnoho dlužní. Jako vedoucí skupina hair metalu byli Mötley Crüe velmi kritizovaní hudebním průmyslem i přesto, že byli klíčovými strůjci rock and rollu v 80. letech a získali velmi početnou základnu fanoušků.\n\nMötley Crüe se často stávají inspirací pro mnohé umělce. Například Green Day, Moby, Murderdolls, Wednesday 13 a Marilyn Manson je vyzdvihovali za alba Too Fast for Love a Shout at the Devil. Také se však stali námětem mnohých hudebních videoklipů za svůj glam rockový vzhled, kde je parodovali mnozí rozliční hudebníci.\n\nKromě hudby, Mötley Crüe také stanovili míru dekadentního rock and rollového chování. Po vydání The Dirt byli známí jako jedna z nejdekadentnějších a sebezničujících skupin v rockové historii, i když ne největší.\n\n\n\n"}
{"id": "216674", "url": "https://cs.wikipedia.org/wiki?curid=216674", "title": "Prefektura Saitama", "text": "Prefektura Saitama\n\nPrefektura Saitama (: 埼玉県, \"Saitama-ken\") je jednou ze 47 prefektur Japonska. Nachází se v regionu Kantó na ostrově Honšú. Hlavním městem je Saitama.\n\nPrefektura má rozlohu 3 797,00 km² a k 1. říjnu 2000 měla 6 938 006 obyvatel.\n\nÚzemí dnešní prefektury dříve tvořilo část provincie Musaši. Saitama byla v minulosti známá jako úrodná zemědělská oblast zásobující potravinami region Kantó.\n\nKdyž po druhé světové válce začalo prudce růst Tokio a moderní dopravní systémy umožnily denní dojíždění na delší vzdálenosti, vedl nedostatek pozemků v Tokiu k rapidnímu rozvoji sousední prefektury Saitama. Od roku 1960 se její populace skoro ztrojnásobila. Většina měst prefektury je dnes de facto rezidenčními a komerčními předměstími Tokia.\n\nSaitama sousedí s prefekturami Tokio, Čiba, Ibaraki, Točigi, Gunma, Nagano a Jamanaši.\n\nV prefektuře Saitama je 40 velkých měst (市, ši):\n"}
{"id": "216677", "url": "https://cs.wikipedia.org/wiki?curid=216677", "title": "Nauplios", "text": "Nauplios\n\nNauplios (latinsky \"Nauplius\") je v řecké mytologii eubojský král, jehož otcem je král moří Poseidón.\n\nJeho matkou byla Amymóné, jedna z padesáti dcer krále Danaa. \n\nKrál založil město, pojmenované po něm \"Nauplios\". Podle některých verzí se jeho manželkou stala Filyra, která mu dala syna Lerna. Jeho následníkem byl Naubolos, po něm Klytoneos a Nauplios, dalo by se říci toho jména druhý. \n\nNěkdy oba nositelé jména Nauplios splývají v jednu osobu, v tom případě však jeho životní osudy přesahují rozsah jednoho lidského života. Je tedy pravděpodobnější, že po zakladateli Nauplia se jedná o dalšího muže s jinými osudy. \n\nNauplios (II.) je uveden mezi účastniky plavby Argonautů. Byl sám vynikajícím mořeplavcem. \n\nOženil se s Klymené, dcerou krétského krále Katrea. Měl několik synů, nejznámější z nich je Palamédés. Tento syn bojoval v trojské válce, když předtím byl jedním z poslů, kteří měli získat pro válčení také ithackého krále Odyssea. Tomu se nechtělo na dlouhá léta opustit svou vlast a manželku, předstíral tedy šílenství. Když oral, položil Palamédés před něj do brázdy Odysseova malého syna Télemacha. Odysseus potah okamžitě zastavil a tím prozradil, že šílenství jenom předstírá. \n\nOdysseus mu tuto lest neodpustil a v průběhu obléhání Tróje podvrhl dopis, který usvědčoval Palaméda, že zradil své krajany za trojské zlato. Rozzuření Achájci domnělého zrádce ukamenovali. \n\nNauplios se za toto bezpráví pomstil Řekům zvláštním způsobem: manželkám bojovníků namlouval, že jejich manželé si užívají se zajatými trójankami. Nabádal manželky, aby jim stejně oplatily nevěru a nedalo mu to mnoho práce, mnohé z nich si našly milence a oplácely manželům stejnou mincí. \n\nNavíc Nauplios lstivě zapálil ohně na pobřeží a když se řecké lodě vracely z války, najely na břehy nebezpečného mysu Kafáreus a mnohé z nich tam ztroskotaly. \n\n"}
{"id": "216680", "url": "https://cs.wikipedia.org/wiki?curid=216680", "title": "Ja-12", "text": "Ja-12\n\nJa-12 (Лёгкий артиллерийский тягач Я-12) byl sovětský lehký dělostřelecký tahač, používaný za druhé světové války zejména k přepravě těžkých kanónových houfnic. Vznikl ze svého předchůdce Ja-11, kterého bylo roku 1943 vyrobeno pět kusů. Motory typu GAZ však nebyly dostačující a tak byl stroj osazen americkým motorem GMC-4-71, který byl do SSSR dodáván v rámci dohody o půjčce a pronájmu. Zmodernizovaný tahač pod označením Ja-12 se vyráběl v Jaroslavském automobilovém závodě, přičemž došlo k další obměnám Ja-13 a Ja-13F, při nichž byly do tahačů instalovány sovětské motory ZIS-5M a ZIS-MF, které však měly slabší výkon a schopnost utáhnout jen 6-tunový přívěs. Celkem bylo do konce války vyrobeno 1666 kusů, po válce ještě výroba pokračovala, takže celková produkce včetně dalších modernizací činila 2296 kusů.\n\nDělostřelecký tahač Ja-12 byl používán i 1. československým armádním sborem v SSSR k tažení houfnic ráže 152 mm.\n\n\n"}
{"id": "216685", "url": "https://cs.wikipedia.org/wiki?curid=216685", "title": "Větrný mlýn Partutovice", "text": "Větrný mlýn Partutovice\n\nVětrný mlýn v místě nazývaném „Grunderb“ u č. p. 78 nad obcí Partutovice v okrese Přerov je technická kulturní památka – nejzachovalejší dřevěný sloupový větrný mlýn německého typu v Česku. Je posledním ze tří původně existujících větrných mlýnů v obci. Byl postaven nejpravděpodobněji v roce 1837. Na jeho stavbu byly použity některé části ze staršího mlýna (na trámu je zachována datace 1783). V 50. letech 19. století byl přestěhován na nynější místo, kde jej vlastnily rodiny Franze Motzky a Maritina Hinčicy. Od 11. října 1897 na základě kupní smlouvy patří rodině Benedikta Maršálka. Od této doby se jedná o rodinné dědictví.\n\nMlýn má zcela zachované vnitřní zařízení a je plně schopen provozu. Nachází se zde soukromé muzeum.\n"}
{"id": "216692", "url": "https://cs.wikipedia.org/wiki?curid=216692", "title": "Dvoupolní systém", "text": "Dvoupolní systém\n\nDvoupolní systém čili přílohové zemědělství byl v našich přírodních podmínkách nejstarší hospodářský systém obnovy půdní úrodnosti.\nHojně se využíval v raném středověku. Předcházel úhorovým systémům hospodaření, např. trojpolnímu systému. \n\nO poměrně výkonné přílohové zemědělství se opírala obilnářská produkce starých Slovanů (slovanské stěhovavé zemědělství). Bez něho by byla nemyslitelná jejich značně vyspělá hmotná kultura, vznik rozsáhlých sídelních útvarů a politicko-správních jednotek. \n\nZákladem přílohového zemědělství byly 2 až 3 roky po sobě orané a osévané plochy (\"ager\") a plochy příložené (\"campus\"), tj. ponechávané 3 až 10 let ladem. Příložení tedy znamenalo ponechání pozemků po několik let bez orby a bez osevu. Staří zemědělci říkali, že půda – stejně jako člověk nebo tažné zvíře po těžké práci – si musí odpočinout. Na přílohu se úrodnost půdy regenerovala v průběhu sukcese rostlinných společenstev a sukcese společenstev půdních organizmů. Stadia vývoje vegetace v přílohovém systému podléhala určitým zákonitostem a pravidelně se opakovala. Přílohové hospodaření i přes své mimořádné nároky na výměru půdy využívalo krajinu vysoce selektivně.\n\nNa našem území byl za dobrý považován hektarový výnos obilovin okolo 0,4 tuny (hektarový výnos obilovin v roce 2019 byl odhadován na 5,22 tun). Znamenalo to, že pouhý jeden neúrodný rok působil existenční potíže a dva neúrodné roky za sebou vyvolaly hladomor. Víceletá neúroda ústila v hospodářské katastrofy celých oblastí a zemí – např. v Evropě v 9. století propukl lokální hladomor 64krát a několikaletý všeobecný hladomor prožila Evropa čtyřikrát.\n\nPole měla jakási ohrazení na ochranu úrody či na ochranu domácích zvířat spásajících příloh. Orba se prováděla křížovým způsobem se zachovanými úvratěmi na všech čtyřech stranách. Způsob orby, střídavá pastva, příp. ohrazení působily jako účinná protierozní ochrana.\n\nDvoupolní systém se v 21. stol. zachoval pouze v periferních oblastech Latinské Ameriky či Mexika. Užívaným nářadím je převážně pluh a rádlo; do zápřahu se dávají i zvířata (osel, mezek či vůl, koně jsou méně častí).\n\n"}
{"id": "216694", "url": "https://cs.wikipedia.org/wiki?curid=216694", "title": "Zvonovice", "text": "Zvonovice\n\nZvonovice (německy \"Swonowitz\") jsou vesnice, část obce Rostěnice-Zvonovice v okrese Vyškov. Leží 7 km jižně od Vyškova, v nadmořské výšce 260 m n. m.\n\nZvonovice náležely pravděpodobně na konci 13. století pánům z Obřan. První písemná zmínka o vsi pochází z roku 1355. Vesnice byla původně kolonizovány Němci a součástí německého jazykového ostrůvku na Vyškovsku zůstala až do roku 1945.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nZvonovice jsou vesnickou památkovou zónou.\n\n"}
{"id": "216697", "url": "https://cs.wikipedia.org/wiki?curid=216697", "title": "Totes Gebirge", "text": "Totes Gebirge\n\nTotes Gebirge („Mrtvé hory“) jsou pohoří, nacházející se v Rakousku v severní části spolkové země Štýrsko a na jižním okraji Horního Rakouska. Tvoří je největší vápencová náhorní pláň ve Východních Alpách. Průměrná nadmořská výška plošiny je od 1600 do 1800 metrů, ze které vyrůstají vápencové štíty. Totes Gebirge je pro svou výjimečnost vyhlášeno za chráněnou krajinnou oblast.\nSkutečnou ozdobou vápencových kamenných pouští jsou četná jezera, která oživují ráz. Především pak „\"Zelená perla Totes Gebirge\"“, jezero Grundlsee. Navštěvované je také klidné jezírko Altauseer See pod vrcholem Loser. Nejvyšší vrchol pohoří je Grosser Priel.\n\nJižní hranici území tvoří dlouhé říčky Kainisch Traun. Potok Teichl odděluje Totes Gebirge na východě od sousedních Ennstalských Alp. Severní hranice je značně nejednotná a pohoří zde plynule přechází do Hornorakouské roviny.\n\nPohoří má podobu vyprahlé kamenné pouště. Totes Gebirge řadíme do Severních vápencových Alp. Základním stavební prvkem je vápenec.\n\nMasiv se dělí na několik skupin: Priel Gruppe, Warscheneckstok a Schönberg Gruppe. Rozloha Mrtvých hor je 1250 km².\n\n\n\nTotes Gebirge jsou turisty hojně využívány téměř celoročně. V létě je to treking a přechody pohoří. Výstupy na některé vrcholy jsou vedeny zajištěnými cestami – klettersteig. V zimě je to ráj pro skialpinisty a lyžaře. Zimní středisko Hinterstoder nabízí velmi dobré podmínky vyžití při zimních radovánkách. Je rovněž proslulé výborným servisem a službami.\n\n\nNejznámější a nejlepší bývají mapy výrobce Kompass konkrétně č. 69 (Gesäuse), č. 68 (Auseerland/Ennstal). Další alternativou je mapa oblasti od Freytag a Berndt č. 082 (Bad Ausee/Totes Gebirge).\n\n\n"}
{"id": "216713", "url": "https://cs.wikipedia.org/wiki?curid=216713", "title": "Wide Area Network", "text": "Wide Area Network\n\nWide Area Network (WAN) () je v informatice počítačová síť, která pokrývá rozlehlé geografické území (například síť, která překračuje hranice města, regionu nebo státu). Největším a nejznámějším příkladem sítě WAN je síť Internet.\n\nSítě WAN jsou využívány pro spojení lokálních sítí (LAN) nebo dalších typů sítí, takže uživatelé z jednoho místa mohou komunikovat s uživateli a počítači na místě jiném. Spousta WAN je budována pro jednotlivé společnosti a jsou soukromé. Ostatní, budované poskytovateli připojení, poskytují služby pro připojení sítí LAN do Internetu. Sítě WAN bývají budovány na pronajatých linkách (\"leased lines\"). Tyto linky často bývají velmi drahé. Častěji se sítě WAN budují na metodách přepojování okruhů (\"circuit switching\") nebo přepojování paketů (\"packet switching\"). Síťové služby používají pro přenos a adresaci protokol TCP/IP. Poskytovatelé služeb připojení častěji používají pro přenos v sítích WAN protokoly ATM a Frame Relay. Protokol X.25 byl užíván v raných počátcích sítí WAN a bývá označován jako 'praotec' protokolu Frame Relay.\n\nNěkteré možnosti připojení k sítím WAN.\nPřenosové rychlosti většinou nabývají hodnot od 1200 b/s do 6Mb/s, ačkoliv některé spoje jako ATM nebo pronajaté linky mohou dosahovat rychlostí větších než 156Mb/s. Nejčastěji se pro sítě WAN používají telefonní linky a mikrovlnné nebo satelitní spoje.\n\n\n"}
{"id": "216720", "url": "https://cs.wikipedia.org/wiki?curid=216720", "title": "Veronika Velez Zuzulová", "text": "Veronika Velez Zuzulová\n\nVeronika Velez-Zuzulová (* 15. července 1984 Bratislava) je slovenská sjezdová lyžařka a olympionička, specializující se na slalom a obří slalom, která do sezóny 2017 vyhrála čtyři závody ve Světovém poháru (3 x slalom a jednou tzv. městské závody v lednu 2013 v Mnichově). Do té doby stála na stupněch vítězů ve Světovém poháru pětadvacetkrát.\n\nDne 28. dubna 2012 se vdala za svého francouzského kondičního trenéra Romaina Veleze. Závodí za klub Ski Zu Bratislava. Trénuoval ji její otec Timotej Zuzula a Vladimír Kovár. Po sňatku je ním její manžel Romain Velez .\n\nV roce 2002 se stala juniorskou mistryní světa ve slalomu. Slovensko reprezentovala na Zimních olympijských hrách 2002 v Salt Lake City, kde skončila třicátá druhá v obřím slalomu. Na turínských ZOH 2006 se umístila patnáctá v kombinaci a dvacátá druhá ve slalomu. Při třetí účasti na olympijských hrách 2010 ve Vancouveru dojela desátá ve slalomu.V sezóně 2010 vyhrála historicky první halové Mistrovstí Evropy ve slalomu ve francouzském středisku Amnéville.\n\nNejlepší umístění na seniorských mistrovstvích světa představuje čtvrté místo ve slalomu, které zajela 14. února 2015 na Světovém šampionátu 2015 ve Vailu a Beaver Creeku. Na bronzovou medailovou pozici, kde skončila Šárka Strachová, jí scházelo pouhých 17 setin sekundy.\n\nNejlepší sezónu zaznamenala dosud v roce 2016, kdy se v konečném pořadí umístila na celkovém 13. místě a ve slalomu pak na 2. příčce. Tehdy útočila na malý glóbus za slalom, když jí dokázala při zranení fenomenální Američanky Shiffrinové zdolat pouze Švédka Hansdotterová. V té sezoně si Veronika vylepšila své bodové maximum, když jich získala 626. Ačkoli v sezóně 2013 byla v celkovém pořadí na tom lépe - 12., v počtu bodů měla do té doby největší bodový zisk v roce 2008 - 511, přičemž dokázala zabodovat i v obřím slalomu.\n\n\n\n\n\n"}
{"id": "216721", "url": "https://cs.wikipedia.org/wiki?curid=216721", "title": "Michal Martikán", "text": "Michal Martikán\n\nMichal Martikán (* 18. května 1979 Liptovský Mikuláš) je slovenský vodní slalomář, kanoista závodící v kategorii C1.\n\nPrvní velkou medaili získal již jako 16letý na Mistrovství světa 1995, kde skončil na třetím místě. Ve své medailové sbírce má, mimo jiné, také čtyři zlaté medaile z individuálních závodů na mistrovstvích světa v letech 1997, 2002, 2003 a 2007.\n\nK jeho největším úspěchům patří dvě zlaté, dvě stříbrné a jedna bronzová olympijská medaile, které získal v letech 1996–2012. Zlatá z olympiády v Atlantě byla vůbec první olympijské zlato pro samostatné Slovensko. O zlato na LOH v Athénách přišel až po dodatečné sporné penalizaci v cíli za údajný dotyk jedné z branek.\n\n\n"}
{"id": "216722", "url": "https://cs.wikipedia.org/wiki?curid=216722", "title": "Erotika", "text": "Erotika\n\nErotika (z řečtiny \"ερως\" (i \"ερος\") – \"erós\" – láska, touha) neboli smyslnost, někdy též erotismus, je v základním významu označení pro projevy erótu, tedy erotické lásky. Erotika jsou projevy citu (vášeň, touha, něha, splín) související se sbližováním a přitažlivostí mezi osobami/bytostmi. Erotika se projevuje ve všech druzích umění – vizuálním (výtvarném, fotografickém, sochařském), hudebním, literárním (poezie, próza), pohybovém (divadlo, tanec, film). Erotika je též předmětem odborného zkoumání, kterým se zabývá erotologie. Blízkými (nadřazenými) pojmy je \"tělesnost, živočišnost, zemitost\". Erotická (pohlavní) láska je jedním z druhů lásky (eros).\n\nErotické umění (zkráceně někdy nazývané pouze \"erotika\") je druh umění, jehož obsahem jsou buď citové vztahy, nebo eroticky vzrušivé podněty. Někdy bývá erotické umění vymezováno jako protiklad pornografie explicitně zobrazující sexuální aktivity. Existují erotické obrazy, erotická literatura, erotické filmy, sochy a různé další umělecké projevy erotiky.\n\n\n"}
{"id": "216724", "url": "https://cs.wikipedia.org/wiki?curid=216724", "title": "Volby do Národního shromáždění Francouzské republiky 1936", "text": "Volby do Národního shromáždění Francouzské republiky 1936\n\nFrancouzské legislativní volby 1936 proběhly ve dnech 26. dubna (1. kolo) a 3. května (2. kolo). Vítězně z nich vzešla levicová koalice, tzv. Lidová fronta (\"Front Populaire\").\n\nVládu poté složil socialista Léon Blum.\n"}
{"id": "216730", "url": "https://cs.wikipedia.org/wiki?curid=216730", "title": "Samarra", "text": "Samarra\n\nSamarra (arabsky سامراء ) je město v Iráku. Leží na východním břehu Tigridu v guvernorátu Saladdín 125 km severozápadě od Bagdádu, v roce 2002 mělo 201 700 obyvatel.\n\nStředověcí islámští spisovatelé předpokládali, že jméno \"Samarra\" vzniklo z arabského výrazu \"Sarre men ra'a\" (tj. \"radost pro každého, kdo vidí\"). Tuto frázi později arménští vojáci obrátili na \"Samarra\", doslova \"smutek pro každého, kdo vidí\".\n\nNejstarší osídlení Samarry sahá do období samarrské kultury v chalkolitu (asi 5500 - 4800 př. n. l.). Archeologická lokalita s hliněnými domy je rozsáhlá (asi 10 km²) a dala kultuře jméno, ale nejvýznamnější nálezy této kultury patří lokalitě Tell es Sauván. V samarrské kultuře se objevují stopy po umělém zavlažování a pěstování lnu, byla již usedlá a měla jistou sociální strukturu. Významná je především svou jemnou keramikou s ornamentací na tmavém pozadí, ve výzdobě se kombinují geometrické motivy s postavami žen, zvířat a ptáků. Tato keramika byla prvním typem rozšířeným ve značné části Blízkého východu.\n\nAsyrské město Sur-marrati, které nechal zbudovat král Sinacherib kolem roku 690 př. n. l., se dnes většinou ztotožňuje s nalezištěm al-Huwaysh na druhém břehu Tigridu naproti dnešní Samaře. Později je oblast Samarry osídlena zřídka, místo se objevuje v historických pramenech pod řeckým pojmenováním \"Souma\" (Klaudios Ptolemaios), latinským \"Sumere\" (Ammianus Marcellinus), syrským \"Sumra\" (Michal Syrský).\n\nMožnost růstu obyvatel zaznamenala oblast v době, kdy byl rozšířen kanál Nahrawan vytvořením severní větve Qatul al-Kisrawija. Stavba je připisována sásánovskému králi Husravovi I. (531-578). Na památku dokončení této stavby byla u kanálu jižně od Samarry postavena věž a u severní větve zase palác s parkem pro pořádání honů. Mladší kanál Qatul Abi al-Jund postavil abbásovský chalífa Hárún ar-Rašíd, dokončen byl r. 796.\n\nRoku 836 upadli do nemilosti abbásovského chalífy al-Mu'tasima mamlúci, turečtí a arménští žoldnéři v abbásovském vojsku, kteří v Bagdádu začali vyvolávat nepokoje. Al-Mu'tasim přemístil své sídlo do nově vybudovaného města Samarra (založeno 833) severozápadně od Bagdádu. Samarra pak byla hlavním městem abbásovské islámské říše do r. 896. Al-Mu'tasimův nástupce al-Wathiq vytvořil ze Samarry čilé obchodní středisko, město bylo rozšířeno i za chalífy al-Mutawakkila.\n\nV této době byla vybudována slavná Velká mešita se spirálovitým minaretem (852). Al-Mutawakkil postavil i palác a rozlehlý park pro svého syna al-Mu'tazze. Za vlády al-Mu'tadida se abbásovská vláda znovu vrátila do Baghdádu. Samarra poté prožívá dlouhé období úpadku, které se prohloubilo po 13. století, kdy se koryto Tigridu od města oddálilo.\n\nV Samaře se nalézá jedna z nejvýznamnějších šíitských mešit světa, mešita al-Askaríja, postavená r. 944. Mešita je současně mauzoleem desátého a jedenáctého šíitského imáma Ali al-Hadiho a Hasana al-Askariho. Jsou zde uloženy i ostatky „tajného“ imáma Muhammada al-Mahdiho, který byl dvanáctým a posledním šíitským imámem. To učinilo ze Samarry významné poutní místo šíitů. Navíc tu jsou pohřbeny dvě příbuzné proroka Muhammada a šiítských imámů Hakíma Chatún a Narjis Chatún, které jsou vysoce zbožňovány šíitskými i sunnitskými muslimy. Přestože obyvatelé Samarry jsou převážně sunnité s jinými náboženskými praktikami nežli šíité, mají v úctě své předky pochované v al-Askaríji a před invazí USA do Iráku v roce 2003 šíité nikdy neměli problémy s přístupem ke svým svatým místům.\n\nÚstřední místo zaujímala do svého zničení r. 2006 zlatá kopule s oslňujícím leskem. Měla obvod 68 m a bylo na ní 72 000 plátků zlata, jednalo se o jednu z největších kopulí islámského světa. Mešita měla dva zlaté minarety vysoké 36 m. Má světlou fasádu s jednoduchou bílou, modrou a tyrkysovou výzdobou. Minarety byly celé pozlacené a byly na nich i věžní hodiny ze zlata. Zřítily se po výbuších 14. června 2007. Nádvoří je široké a zdi pokryty modrými dlaždicemi.\n\nVelká mešita byla jednou z největších mešit islámského světa a její spirálovitý minaret al-Malwejía zůstává dosud dominantou města. Mešita byla postavena r. 852 z cihel a hlíny. Její obdélníkový areál má rozměry 240 x 160 m, obvodové zdi 10 m vysoké a 2,65 m silné měly 44 věží. Nádvoří obklopovaly ze všech stran arkády. Většina z nich byla obrácena směrem k posvátné Mekce. Mešita je dnes do značné míry v ruinách. Minaret se vypíná ve vzdálenosti 27 m severně od mešity do výše 52 metrů.\n\nSvoji rezidenci nechal postavit chalífa al Mu'tasim r. 835 na dohled Tigridu a měla 700 m dlouhou čelní stěnu. Dnes zde můžeme spatřit pouhá tři klenutá průčelí, střední o půdorysu 17,5 x 8 m a výšce 12 m. Tato část je nezývána \"Bab al-'Amma\" (Lidové brány), neboť zde chalífa přijímal hold a žádosti svého lidu.\n\nNa konci ústřední městské ulice Al-Adham, 22 km severně od centra města, se dosud zachovaly zbytky Abú Dulúfovy mešity s pěkným nádvořím a malým 19 m vysokým spirálovitým minaretem. Byla postavena r. 860 al-Mutawkkilem jako malá napodobenina Velké mešity a jejího minaretu.\n\nPalác je umístěn na východním břehu Tigridu asi 10 km severozápadně od Samarry. Cihlový palác leží na vyvýšenině nad řekou a má arkády nesoucí střechu. Spirálovitá cesta vede ke komnatám paláce, celá je lemována ornamenty s hliněnými arabeskami. Zevnitř jsou oblouky i pilíře přilepeny ke zdem. Tento palác, někdy nazývaný jako Palác lásky (Al-Ashiq), postavil chalífa al-Mu'tamid r. 889 těsně předtím, než opustil Samarru a vrátil se do Bagdádu.\n\nVe 20. století bylo pro Samarru důležité vybudování umělého jezera Tharthar na Tigridu, jehož přehrazení zamezilo častým záplavám v oblasti Bagdádu. Mnoho obyvatel oblasti muselo tehdy ze svých vesniček odejít a zvýšilo počet obyvatel Samarry.\nSamarra je jedním z důležitých míst provincie Salah ad-Dín. Po invazi USA v roce 2003 se dříve klidné a snášenlivé město stalo jedním ze středisek tzv. Sunnitského trojúhelníku a sunnitského odporu. Napětí mezi sunnity a šíity vyvrcholilo 26. února 2006, kdy byla zlatá kopule mešity al-Askaríja zničena při bombovém útoku, který stál životy stovky lidí. Žádná politická či teroristická skupina se k útoku nepřihlásila, ale předpokládá se pozadí jedné ze sunnitských organizací mudžáhedinů.\n\n14. června 2007 kolem osmé hodiny ranní místního času došlo v mešitě al-Askaríja ke dvěma novým detonacím. Ty měly za následek destrukci obou zlatých minaretů, které se krátce nato zřítily. Útok se odehrál za přítomnosti hlídek policistů, kteří objekt předchozího útoku střežili.\n\n"}
{"id": "216735", "url": "https://cs.wikipedia.org/wiki?curid=216735", "title": "Palamédés", "text": "Palamédés\n\nPalamédés (latinsky \"Palamedes\") je v řecké mytologii synem Nauplia, krále na Euboii.\n\nPalamédés byl hrdina, chytrý muž, byl vychován a vzdělán Kentaurem Cheirónem. Byl vyhlášeným vynálezcem, mezi jeho vynálezy jsou jmenována písmena řecké abecedy, číslice, peníze, deskové hry, míry a váhy, ohňová znamení. Byl prý dokonce básník. Měl bratra jménem Oiax.\n\nKdyž se schylovalo k trojské válce, vyslal král Agamemnón Palaméda na Ithaku, aby získal tamního krále k účasti. Ten totiž předstíral šílenství, aby nemusel na dlouhá léta opustit své království i svou manželku Pénelopu. Našel Odyssea, jak orá pole a osévá ho solí. Palamédés nastrojil léčku: před volské spřežení do brázdy položil malého synka Télemacha a Odysseus bez váhání potah zastavil. Jeho předstíráné šílenství bylo odhaleno,\na to Odysseus Palamédovi nezapomněl.\n\nOhledně jeho smrti se literární zdroje různí. Podle jedněch, když později byli před Trójou, nastražil Odysseus falešný dopis, který měl Palaméda usvědčit, že vzal úplatek od Trójanů a teď radí Achájcům, aby se vrátili domů. Do Palamédova stanu ukryl jakoby získané zlato. Rozzuření válečníci na nic nečekali a nevinného Palaméda ukamenovali.\n\nJeho otec se okamžitě vrátil od Tróje domů a vzal s sebou i mladšího syna Oiaka. Smrt Palamédovu pomstil Nauplios tak, že rozšířil mezi manželkami Řeků, že jejich muži si užívají se zajatými Trójankami a přivedou je i s jejich dětmi po válce domů. Tím navedl mnohé z žen k nevěře, kterou se chtěly pomstít svým mužům.\n\nNavíc Nauplios po skončení války zapaloval na pobřeží falešné ohně, mnohé lodě Řeků se potom roztříštily o nebezpečná skaliska a muži našli svou smrt na dně moře. Podle některých zdrojů stejnou smrtí zahynul i Palamédés, byl rovněž sveden jedním z klamavých ohňů a jeho loď se potopila.\n\n\n"}
{"id": "216737", "url": "https://cs.wikipedia.org/wiki?curid=216737", "title": "Radim Uzel", "text": "Radim Uzel\n\nRadim Uzel (* 27. března 1940 Ostrava) je český gynekolog, sexuolog a regionální politik, popularizátor sexuologie, čestný předseda a člen vědecké rady Společnosti pro plánování rodiny a sexuální výchovu, a vysokoškolský pedagog.\n\nPublikoval mnoho populárních článků v tisku, rozhovorů, je autorem publicistických relací v rozhlase a v televizi. Každoročně se zúčastňuje desítek přednášek a besed v oblasti sexuální výchovy.\n\nNarodil se v roce 1940 v Ostravě jako pohrobek. Pochází z rodiny docenta analytické chemie na Karlově univerzitě a magistry farmacie. Po maturitě v roce 1957 na gymnáziu v Orlové nastoupil na Lékařskou fakultu Masarykovy univerzity v Brně, absolvoval v roce 1963. Později pracoval na gynekologicko-porodnickém oddělení OÚNZ v Ústí nad Orlicí, v roce 1967, po atestaci z ženského lékařství, byl přijat na II. ženskou kliniku v Brně jako vědecký pracovník, v roce 1969 začal pracovat jako lázeňský lékař ve Františkových Lázních, roku 1973 dokončil druhou, nadstavbovou atestaci z ženského lékařství. Studoval v Sexuologickém ústavu v Praze. Stal se krajským ordinářem v Ostravě, kde zůstal až do roku 1989. Od roku 1966 je ženatý (manželka Helena). Dcera Kateřina (* 1967) se věnuje opernímu zpěvu.\n\nPo sametové revoluci pracoval v pražském Ústavu pro péči o matku a dítě a od roku 1993 se stal ředitelem Společnosti pro plánování rodiny a sexuální výchovu (SPRSV). Je členem výboru Sexuologické společnosti České lékařské společnosti J. E. Purkyně, členem zahraničních odborných společností European Association of Contraception (EAC) a International Society of Abortion Doctors (ISAD). Společnost pro plánování rodiny a sexuální výchovu, jejímž je ředitelem, je členem International Planned Parenthood Federation (IPPF). Je externím učitelem 2. lékařské fakulty Univerzity Karlovy.\n\nV době komunistické normalizace byl v Ostravě předsedou základní organizace KSČ . Po sametové revoluci stál u zrodu strany Nezávislá erotická iniciativa, za niž byl členem Zastupitelstva hl. m. Prahy. V senátních volbách 1996 neúspěšně kandidoval za Stranu zelených v Ostravě, získal 7,87 % hlasů.. V senátních volbách 2000 poměrně těsně neprošel do druhého kola v obvodu Praha 12, kde kandidoval ze ČSNS. V roce 2004 kandidoval do Senátu v Mělníce za stranu Sebeobrana voličů, kdy se dostal do druhého kola, zde však podlehl Jiřímu Nedomovi z ODS.V roce 2012 kandidoval za SPOZ, v Břeclavi, získal 4,68 % hlasů.\n\nV letech 1998 až 2001 je místopředsedou představenstva Pražských služeb.\n\nV lednu 2012 vzbudila kontroverzi jeho pochvalná slova na adresu bývalého komunistického ministra vnitra (1961–1965) a jednoho ze symbolů komunistické normalizace Lubomíra Štrougala, československého předsedy vlády v letech 1970–1988. Uzel na autogramiádě Štrougalovy knihy pro média uvedl: \"„Lubomír Štrougal byl nejinteligentějším z českých komunistických státníků a byl jako jeden z mála komunistických představitelů uznáván i ve světě.\"\" Na to kriticky reagoval advokát politických vězňů z doby normalizace Milan Hulík. V únoru 2017 publikoval na internetu článek  Katolické náboženství a sex. Jeho neznalost Katechismu a nepochopení, co je to neposkvrněné početí a většina jeho úvah je z oblasti spekulaci a nepodložených informací. \n\n\n\n"}
{"id": "216738", "url": "https://cs.wikipedia.org/wiki?curid=216738", "title": "Ambulance", "text": "Ambulance\n\nAmbulance může být:\n"}
{"id": "216739", "url": "https://cs.wikipedia.org/wiki?curid=216739", "title": "Vojtěch Preissig", "text": "Vojtěch Preissig\n\nVojtěch Preissig (31. července 1873 Světec (okres Teplice) – 11. června 1944 Dachau, Německo) byl český grafik, typograf, malíř, ilustrátor, účastník protirakouského i protinacistického odboje.\n\nPo skončení studia na pražském reálném gymnáziu (maturita 1892) a dokončení následného studia (1892 až 1897) na pražské Uměleckoprůmyslové škole odjel Vojtěch Preissig v roce 1898 do Paříže. Tady se (mimo jiné) vyučil tiskařskému řemeslu. Do Prahy se vrátil až roku 1903 a to již jako renomovaný grafik. Ve Spojených státech amerických působul od roku 1910 v New Yorku. V roce 1916 dostal Preissig nabídku místa ve Wenthworth institutu v Bostonu a až do roku 1924 tu pracoval ve funkci vedocího grafického uměleckého oddělení. Během první světové války byl Preissig činný v československém zahraničním odboji, politicky se angažoval od roku 1917, kdy pracoval pro odbočku Českoslovenaké národní rady dislokovanou v New Yorku. Pro tuto odbočku vytvářel vizuální propagační kampaň (soubory plakátů a pohlednic). Také organizoval nábor českých a slovenských dobrovolníků do československé zahraniční armády ve Francii. Po vstupu Spojených států do první světové války se Viktor Preissig podílel i na propagační kampani americké armády. Po skončení první světové války vytvořil Preissig (v roce 1919) soubor návrhů na československou státní vlajku, ale žádný z jeho návrhů nebyl akceptován. Ve dvacátách letech dvacátého století se věnoval volné tvorbě jakož i knižní grafice. Po návratu do Československa (1931) pracoval ve třicátých letech dvacátého stolení jako spolupracovník uměleckého oddělení Památníku osvobození a rovněž se věnoval volné tvorbě. Po vzniku Protektorátu Čechy a Morava se Preissig aktivně zapojil do ilegální protiněmecké odbojové činnosti. Společně se svojí dcerou Irenou Bernáškovou byl v roce 1940 zatčen gestapem a za ilegální činnost vězněn v nacistických koncentračních táborech. Následkem celkového fyzického vyčerpání zemřel v koncentračním táboře Dachau v polovině roku 1944.\n\nNarodil se ve vile Jakobi v obci Světec. Jeho otec byl důlní inženýr Eduard Preissig (1838-??), matka Berta, rozená Augustinovičová (1844-??). Rodiče s celkem osmi dětmi se v roce 1884 se přestěhovali do Prahy. Od jedenácti let studoval na 1. české reálce v Ječné ulici v Praze, kde v roce 1892 odmaturoval. V maturitním vysvědčení má oznámkované kreslení: „výborný, – práce vynikají hojností a dokonalým provedením“.\n\nOd roku 1892 studoval na pražské Uměleckoprůmyslové škole u Bedřicha Ohmanna, kde svoje studium dokončil roku 1897. O rok později odjel přes Vídeň a Mnichov do Paříže, aby spolupracoval s Alfonsem Muchou a studoval grafické techniky v soukromých ateliérech Emila Delauna a Augusta Schmida.\n\nV roce 1903 se vrátil zpět do Prahy a začal pracovat v České slévárně písma.\n\nOd roku 1905 měl vlastní grafický ateliér, právě grafické práce ve stylu secese z těchto let jsou z jeho tvorby nejznámější. Vynikající byly jeho ilustrace, grafické úpravy knih a plakáty. Vojtěch Pressig založil časopis \"Česká grafika\", dále byl ve Spolku výtvarných umělců Mánes a Sdružení českých umělců grafiků Hollar.\n\nVlivem finančních problémů (byl mu soudní exekucí zabaven ateliér) odjel v roce 1910 do Spojených států. Zde byl pedagogem na škole Art Students League a reklamním grafikem. Později učil na Kolumbijské univerzitě. Za pobytu v USA se zabýval typografií a vytvářel abstraktní kompozice, které se blíží pozdějšímu op-artu než tehdejší geometrické abstrakci. Typografii i vyučoval na Wentworth Institut v Bostonu. Experimentoval s asamblážemi – kolážemi z běžných předmětů, otiskoval materiály.\n\nPrvní Pressigovo písmo bylo koncipováno kolem roku 1912, zavedeno bylo 1925 Státní tiskárnou v Praze.\n\nBěhem 1. světové války žil v USA a podporoval aktivně protirakouský odboj; tvořil náborové plakáty do Československých legií. V kampani za svobodu Československa roku 1918 použil své nové plakátové písmo (verzálky).\n\nVe 20. letech vznikla více než polovina Preissigových ex libris. Po dlouhotrvajících neúspěších definitivně skončil s grafikou roku 1934. Poté se soustředil na malbu. Více experimentoval s abstrakcí. Roku 1933 byla v Praze v Topičově salonu uspořádána úspěšná Preissigova retrospektivní výstava a ve Světci u Bíliny bylo otevřeno Preissigovo museum.\n\nRoku 1931 se vrátil do Prahy a jeho tvorba se transformovala do abstraktní malby.\n\nDne 30. července 1901 se oženil; s manželkou Irenou, rozenou Vaňousovou ze Žacléře (1882-??) měl tři dcery. Vojtěška se narodila v Paříži (1902-??), prostřední Irena provdaná Bernášková (1904-1942) a nejmladší Yvona (1907-??) se narodily v Praze.\n\nBěhem nacistické okupace byl členem ilegální skupiny. Se svou dcerou Irenou Bernáškovou jako člen odbojové skupiny vydával ilegální časopis \"V boj\", byl autorem několika kreseb na jeho titulní straně. S výrobou časopisu pomáhaly obě další dcery i širší příbuzenstvo. Roku 1940 byl zatčen gestapem, později odveden do koncentračního tábora Dachau, kde po třech letech zahynul. Dcera Irena byla popravena v roce 1942 v Berlíně.\n\nPreissigova potřeba vidět svět v celku, zkoumat souvislosti mezi člověkem a přírodou, kosmickými zákonitostmi, zásadním způsobem motivovala jak jeho tvorbu, tak i osobní postoj k životu. Zkoumal vzájemné vztahy barev a tvarových konstrukcí, čímž přivedl secesní ornamentiku k novému geometrickému významu. Objevoval nové možnosti tisku z výšky při otisku struktur koláží. V nich poprvé použil provázky, smirkový papír, piliny a nitě. Některé koláže – matrice pro tisk – se zachovaly. Název jim byl dán až dodatečně po Preissigově smrti.\n\n\nDodržoval tyto zásady:\n\nCestou malby uvažoval o obecnějších rovinách tvorby a života, o jejich podstatě. Sledoval vztahy světla, barvy, linie a prostoru, rytmy zrodu a zániku. A znovu experimentoval. Barvy na plátno stříkal, nanášel v silných vrstvách, vymýšlel postupy vytváření rozpraskaných a plasticky modelovaných linií.\n\nPo návratu do Prahy (1903) pracoval v České slévárně písma. Pro potřeby svého ateliéru zakoupil písma \"Arlington\", \"Cheltenham\", \"Pabst\", \"Post\" a \"Roycroft\", ke kterým přikresloval česká diakritická znaménka. Během amerického pobytu navrhl první verzi své antikvy (1912). Preissigova antikva byla realizována v roce 1925 v písmolijně Státní tiskárny v Praze a byla prvně použita k tisku přednášky prezidenta republiky T.G. Masaryka při otevření Ústavu slovanských studií v Paříži (písmo bylo v roce 1999 digitalizováno Františkem Štormem a Otakarem Karlasem).\n\nPamětní deska je umístěna v obci Světec na zdi zámku u pravého vchodu směrem ze zámeckého nádvoří. Na desce je nápis:\n\nPamětní deska je umístěna na domě na adrese: Jihovýchodní VIII 944/11, 141 00 Praha – Záběhlice. Za protektorátu se ulice jmenovala Südoststrasse VIII. a bydlel zde Vojtěch Preissig. V jeho bytě se připravovala k vydání a od konce roku 1939 se zde i vydávala - od čísla 28 - \"spořilovská\" varianta ilegálního časopisu V boj. Deska sestává z centrálního horního nápisu: VOJTĚCH PREISSIG A JEHO DCERA IRENA \"PANÍ INKA\". Pod ním se nachází reliéf dvou tváří z profilu; oba hledí směrem doprava. Blíže k pozorovateli je reliéf V. Preissiga, za ním v pozadí pak reliéf jeho dcery I. Bernáškové.\n\nPodél levého svislého okraje reliéfu jsou uvedeny informace o Vojtěchu Preissigovi:\nPodél pravé svislé hrany centrálního reliéfu jsou údaje o jeho dceři Ireně Bernáškové:\n\n\n\n\n‎\n"}
{"id": "216740", "url": "https://cs.wikipedia.org/wiki?curid=216740", "title": "Ronald Lauder", "text": "Ronald Lauder\n\nRonald Steven Lauder (* 26. února 1944, New York) je americký podnikatel, filantrop a sběratel umění židovského původu. Na seznamu nejbohatších lidí světa časopisu Forbes se v roce 2007 umístil 287. místě s majetkem 3 miliardy dolarů. Je ženatý a má dvě děti.\n\nRonald Steven Lauder je syn Estée Lauderové a Josepha Laudera, kteří založili kosmetickou společnost Estée Lauder Companies. Jeho starší bratr je Leonard Lauder, ředitel Estée Lauder Companies. Vystudoval Bronx High School of Science a vystudoval bakalářský obor \"International Business\" na \"Wharton School\" na Pensylvánské univerzitě.\n\nStudoval na Pařížské univerzitě a je majitelem \"Certificate in International Business\" z Bruselské univerzity. V roce 1964 začal pracoval v Estée Lauder a od roku 1984 do roku 1986 pracoval pro Pentagon. V roce 1986 se stal americkým ambasadorem v Rakousku. Později neúspěšně kandidoval na starostu New Yorku. Nyní se stará o reality a média, například Central European Media Enterprises a Israeli TV. Je majitelem TV Nova, kvůli jejímuž vlastnictví vedl arbitráž s českým státem. Kromě TV Nova vlastní dalších 12 televizních stanic v šesti dalších evropských zemích, na Slovensku například TV Markíza.\n\nOd roku 2007 rovněž prezidentem Světového židovského kongresu.\n"}
{"id": "216742", "url": "https://cs.wikipedia.org/wiki?curid=216742", "title": "Central European Media Enterprises", "text": "Central European Media Enterprises\n\nCentral European Media Enterprises (CME) je vertikálně integrovaná bermudská společnost založená Ronaldem Lauderem v roce 1994. Společnost provozuje televizní stanice, internetové společnosti a firmy zabývající se televizní výrobou ve střední a východní Evropě. Akcie společnosti jsou obchodovány na burze NASDAQ a na pražské burze cenných papírů pod burzovním symbolem CETV.\n\nCME má vedoucí postavení na trhu v každé zemi, ve které své stanice provozuje. Svým vysíláním oslovuje přes 50 milionů domácností. CME v době svého vzniku, v roce 1994, vlastnila jedinou televizní stanici, a to v Česku. V současnosti operuje na trzích v 4 zemích světa a vlastní 26 televizních stanic. V roce 2010 CME získala v Bulharsku skupinu \"bTV\", která zahrnovala nejsledovanější celostátní bulharskou televizi, kanály kabelové televize bTV Cinema a bTV Comedy a několik rozhlasových stanic.\n\nV roce 2010 CME vyprodukovala 890 hodin fikce, 1 881 hodin reality show a zábavy a několik celovečerních filmů. Produkční služby nabízí také zahraničním filmovým producentům a zprostředkovatelům reklamy.\n\nDivize nových médií, která byla založena v roce 2010, vlastní přes 60 online produktů a služeb, které denně využívá v průměru 8,5 milionů reálných uživatelů. Tato divize nedávno oznámila své plány na spuštění služeb poskytujících placená videa a to na všech trzích CME.\n\n23. března 2009 Time Warner oznámili chystanou investici ve výši 241,5 milionu dolarů za 31 % podíl v CME.\n\nO dva roky později, 3. března 2011 Time Warner nakoupili akcie za dalších 3.1 milionů a navýšil tak svůj podíl na 34.4%. Dosáhli tak 47 % podílu hlasovacích práv a celkového počtu 22,1 milionů akcií. Roku 2018 v balíku mediálních společností v majetku TimeWarner získala CME společnost AT&T, ta následně v březnu 2019 oznámila přezkum strategických možností včetně případného prodeje. V říjnu roku 2019 bylo oznámeno, že má dojít k prodeji společnosti CME do rukou společnosti PPF.\n\nBulharsko (bTV Media group)\n\nČesko\n\nRumunsko (Media PRO)\n\nSlovensko\n\nSlovinsko\n\nRumunsko\n\nChorvatskou Nova TV prodala CME v roce 2018.\n\n"}
{"id": "216743", "url": "https://cs.wikipedia.org/wiki?curid=216743", "title": "Podlaží", "text": "Podlaží\n\nPodlaží je jedna úroveň budovy v dané výšce nad či pod zemí. Počet podlaží je jedním ze základních údajů o budově a je roven počtu podlah, které dům má, bez ohledu na to, zda tato podlaží jsou v podzemí nebo v přízemí anebo u poschoďového domu nad přízemím. Tím se právě slovo podlaží liší od výrazů patro nebo poschodí, které označují jen části domu nad přízemím. Pětipatrový dům má tedy šest či více podlaží podle toho, jestli má i podzemní část. Konstrukční výška jednoho patra se pohybuje kolem 3 metrů.\n\nPřízemí je označení prvního nadzemního podlaží. Ve stavebnictví se přízemí označuje termínem „první nadzemní podlaží“ a (zejména ve stavebních výkresech) zkratkou „1. NP“. Přízemí se, jak již název sám napovídá, nachází při zemi, lépe řečeno vstup do budovy se nachází většinou v přízemí. Podlaha v přízemí bývá ve stejné výškové úrovni jako je okolní terén. Ve svažitém terénu se používá při konstrukci budov přízemí zapuštěné do okolního terénu. Pokud by bylo přízemí (jeho podlaha resp. její převážná část) zapuštěné více než 800 milimetrů pod nejvyšší úroveň terénu v pásmu 5 metrů kolem obvodu stavby, jednalo by se podle normy ČSN 6707-1 o suterén, tedy „první podzemní podlaží“ (1. PP). U některých obytných domů se lze setkat s tzv. zvýšeným přízemím, kdy je 1. nadzemní podlaží mírně povysunuto nad okolní terén (např. některé panelové domy).\n\nSklep respektive sklepení je název jednoho podzemního nebo i více podzemních podlaží.\n\nJiž poněkud zastaralým výrazem s obdobným významem jako podlaží je také etáž.\n\n"}
{"id": "216745", "url": "https://cs.wikipedia.org/wiki?curid=216745", "title": "Mezinárodní šachová federace", "text": "Mezinárodní šachová federace\n\nMezinárodní šachová federace příp. Mezinárodní federace šachu (FIDE, ) je mezinárodní organizací sdružující jednotlivé národní šachové organizace. Byla založena v Paříži 20. července 1924, tehdejší Československo bylo mezi 15 zakládajícími členy. Jejím heslem je \"Gens una sumus\", „Jsme jeden lid“. Od října 2018 je předsedou FIDE Arkadij Dvorkovič.\n\n\n\n"}
{"id": "216746", "url": "https://cs.wikipedia.org/wiki?curid=216746", "title": "Prefektura Óita", "text": "Prefektura Óita\n\nPrefektura Óita (: 大分県, \"Óita-ken\") je jednou ze 47 prefektur Japonska. Nachází se na ostrově Kjúšú. Hlavním městem je Óita.\n\nPrefektura má rozlohu 6 338,82 km² a k 1. říjnu 2005 měla 1 209 587 obyvatel.\n\nNa území dnešní prefektury se dříve rozkládaly provincie Bungo a Buzen.\n\nV prefektuře Óita je 14 velkých měst (市, ši):\n"}
{"id": "216753", "url": "https://cs.wikipedia.org/wiki?curid=216753", "title": "Megara (mytologie)", "text": "Megara (mytologie)\n\nMegara (latinsky \"Megara\") je v řecké mytologii dcerou thébského krále Kreonta. Byla první manželkou hrdiny Hérakla.\n\nMegaru provdali za Hérakla, aby mu Théby vyjádřily svou vděčnost. Stalo se totiž, že orchomenského krále Klymena těžce zranil kámen, který na něj vrhl jeden Théban. Když král na zranění zemřel, jeho syn a následník Ergínos vytáhl proti Thébám, porazil je a vynutil si potupnou daň. Po dvacet let mu museli platit daně a odevzdávat sto kusů hovězího dobytka ročně.\n\nHrdina Héraklés, tehdy ještě ne tak v širokém kraji proslulý, tudy táhl cestou z honu, pochytal výběrčí daní a poslal je zpět jejich pánovi. Ergínos poté musel Thébám vrátit dvojnásobek toho, co mu už vyplatily. Král Kreón Hérakla za zbavení břemene odměnil polovinou královského paláce a dal mu svou dceru Megaru za manželku.\n\nMegara měla šťastné manželství, netrvalo to však dlouho. Měla tři syny, když mezi ně vstoupila bohyně Héra, která Hérakla odedávna pronásledovala, protože jeho otcem byl její manžel, nejvyšší bůh Zeus. V době spokojeného a šťastného života na něj seslala šílenství a Héraklés zabil své děti. Po tomto hrůzném činu musel opustit město i ženu a uchýlil se do ciziny, aby se očistil.\n\nKdyž se po dlouhé době vrátil – mezitím konal dvanáct těžkých úkolů pro krále Eurysthea, našel svou manželku Megaru se svým přítelem Ioláem, který se do ní zamiloval až tak, že bez ní nemohl žít. Héraklés mu ji přenechal a vydal se do světa, aby si našel jinou manželku.\n\n"}
{"id": "216754", "url": "https://cs.wikipedia.org/wiki?curid=216754", "title": "Martina Moravcová", "text": "Martina Moravcová\n\nMartina Moravcová (* 16. ledna 1976 Piešťany) je slovenská plavkyně.\n\nMartina Moravcová se účastnila čtyř olympijských her v řadě, poprvé v roce 1992, kdy reprezentovala za bývalé Československo. Úspěchem pro ni skončila olympiáda v australském Sydney v roce 2000, kde získala pro Slovensko dvě stříbrné medaile. Žije a trénuje v Dallasu ve Spojených státech\n\n"}
{"id": "216755", "url": "https://cs.wikipedia.org/wiki?curid=216755", "title": "Jelen milu", "text": "Jelen milu\n\nJelen milu (\"Elaphurus davidianus\"), též jelen Davidův nebo jelen pátera Davida je vzácný druh jelena, který v přírodě vyhynul již před téměř 2000 lety. V zajetí se však dobře rozmnožuje a na konci 20. století byl reintrodukován do své původní domoviny.\n\n\nJelen milu je silný, poněkud podivně vypadající jelen s protáhlou hlavou nesenou na štíhlém krku. Končetiny jsou dlouhé a kopýtka široká, podobná sobím. Ocas je velmi dlouhý, zakončený černým střapcem. Na hlavě jsou nápadné předoční žlázy, ušní boltce jsou menší, zato oči velké a výrazné. Samci nesou paroží, které se zdá být „naopak“, výsady směřují dozadu, větvení je také neobvyklé, dichotomické. Další zvláštností je fakt, že během roku mohou vyrůst dvě sady paroží – letní parohy jsou větší a jeleni je shazují v listopadu, další pár doroste v lednu a shazován je několik týdnů poté.\n\nLetní srst je okrová až načervenalá, s dlouhými vlnitými pesíky. Zimní srst je hustší a matně šedá, s krémovou podsadou. Samci mají krční hřívu a jsou větší než laně. Kolouši jsou bíle skvrnití a při narození váží kolem 11 kg.\n\nV Číně se o něm mluví jako o zvířeti složeném ze čtyř částí. Jeho hlava prý připomíná jelena, krk se podobá velbloudímu, ocas má z osla a paznehty jsou kravské. Existují i další verze: jelen milu má mít velbloudí krk, oslí ocas, kravské pazhehty a jelení parohy nebo paroží jelena, ale hlavu podobnou hlavě koně a tělo kravské.\n\nV minulosti jeleni milu obývali mokřady a rákosové porosty na středovýchodě a severu Číny, nicméně kvůli nadměrnému lovu a rozšiřování rýžových polí zmizel už kolem roku 200 n. l. Jeleni milu však přežili v císařském loveckém parku Nau-Hai-Tsue u Pekingu, kde žili chráněni za zdí pro potěchu císařského dvora.\n\nV roce 1865 je pro západní vědu objevil francouzský misionář a přírodovědec páter Armand David, který v něm poznal dosud nepopsaný druh soba. Páter David byl schopný získat dvě kompletní kůže tohoto zvířete, které odvezl s sebou do Evropy – na základě těchto kůží pak Milne-Edwards jelena milu vědecky popsal. Čínský císař následně daroval několik zvířat Francii, Německu a Velké Británii. Právě včas, protože při záplavách v roce 1894 byla stržena zeď kolem parku a většina stáda uhynula. Zbývajících asi 30 kusů pak bylo vybito během povstání boxerů roku 1900.\n\nPo zániku populace v Číně bylo zbývajících 18 jelenů milu, kteří zůstali v Evropě, převezeno do parku Woburnského opatství v Anglii, kde se je podařilo rozmnožit a jelen milu začal být chován i v ostatních evropských zoologických zahradách, v roce 1956 se čtyři jeleni milu dostali i do Pekingské ZOO.\n\nV roce 1985 byl jelen milu reintrodukován do přírodního parku v blízkosti Pekingu, tam, kde se kdysi nacházel císařský lovecký park. O rok později byli vysazeni také v rezervaci Ta-feng (Dafeng) u Šanghaje. V těchto rezervacích jsou zvířata chována oborovým způsobem.\n\nV současnosti jsou jeleni milu chováni v zoologických zahradách i na farmách na celém světě, jen v Číně jich v oborách a přírodních rezervacích žije asi 2000. Od roku 1998 jsou vypouštěni i do volné přírody.\n\nVšechny znalosti o chování jelena milu pocházejí z pozorování v zajetí. Jsou to společenská zvířata, která se sdružují do velkých smíšených stád. Mezi jeleny jsou výjimeční svým vztahem k vodě – velmi dobře a rádi plavou. Jsou to pasoucí se býložravci, jejich potravou jsou hlavně trávy a vodní rostliny.\n\nAsi dva měsíce před příchodem říje samci opouštějí stáda. Vrátí se až v červnu, v říji, kdy bojují o právo pářit se s laněmi. Jejich zbraněmi v boji jsou kromě parohů i zuby a přední končetiny.\n\nBřezost trvá asi 280 dní, poté se rodí 1-2 mláďata, která laň vodí 10-11 měsíců. Žijí průměrně 18 let.\n\nJelen milu je pravděpodobně mezidruhovým křížencem mezi jelenem lyrorohým \"Cervus eldi\" (matka) a jelenem wapiti \"Cervus canadensis\" (otec) nebo mezi nějakými dnes vymřelými druhy blízce příbuznými obou uvedených. Vzhledem k tomu, že existuje fosilní záznam jelena milu z pozdního pliocénu, jeho vznik není ovlivněn lidmi.\n\nV roce 1997 byl IUCN jelen milu ohodnocen jako kriticky ohrožený druh, v přírodě žilo méně než 50 kusů. To v současnosti zřejmě již neplatí, nicméně jelen milu potřebuje stále ochranu člověka.\n\n\n\n"}
{"id": "216761", "url": "https://cs.wikipedia.org/wiki?curid=216761", "title": "Klymenos", "text": "Klymenos\n\nKlymenos ( , ) je v řecké mytologii jméno dvou postav. \n\nPři návštěvě Théb ho místní vozka poranil vrženým kamenem, a to tak nešťastně, že král zemřel. Tato událost měla těžké následky, protože jeho syn Ergínos vytáhl s vojskem proti Thébám, město dobyl a porazil. \n\nUvalil na Théby těžké daně na dvacet let a k tomu sto kusů hovězího dobytka ročně. Kromě finanční a majetkové újmy znamenal tento akt také výraz zpupnosti a urážky Thébám. \n\nPlacení daní však skončilo mnohem dříve, do Théb se vracel hrdina Héraklés, pochytal výběrčí daní a zohavené je poslal jejich králi. Od toho potom vymohl pro Théby navrácení dvojnásobku dosud odvedených daní. \n\nTento muž zatoužil vášnivě po vlastní dceři Harpalyké. Zneuctil ji a poté provdal za muže jménem Alastor. Později mu ji však zase vzal. \n\nPomsta Harpalyky byla krutá: svého syna a zároveň bratra zabila a předložila pokrm z něho svému otci. Byla proměněna v dravého ptáka a Klymenos spáchal sebevraždu. \n\n"}
{"id": "216772", "url": "https://cs.wikipedia.org/wiki?curid=216772", "title": "Man Ray", "text": "Man Ray\n\nMan Ray [] (vlastním jménem Emmanuel Rudzitsky, někdy také \"Rudnitsky\" nebo \"Radnitzky\") (27. srpna 1890 – 18. listopadu 1976) byl americký malíř, fotograf, tvůrce koláží a konstruovaných objektů, sochař i filmař. Patří mezi význačné představitele umělecké avantgardy 20. století. Man Ray se narodil v Americe, většinu tvůrčího života však prožil ve Francii. Tento všestranný umělec procházel rozličnými uměleckými světy, výtvarnými žánry a technikami. Od kubismu se obrátil k dadaismu a k surrealistickému objevování „vyšší reality“ či zhmotňování „vnitřního modelu“. S hledáním nových způsobů uměleckého vnímání a vyjadřování souvisela též Man Rayova fascinace nezvyklými způsoby práce a neobvyklými technikami. Man Rayovy experimenty otevřely cestu k abstraktní fotografii, performanci a konceptuálnímu umění. Man Raye proslavily především „fotografie bez kamery“ (tzv. rayogramy, respektive fotogramy), nelze však opomenout ani jeho portrétní a módní snímky.\n\nMan Ray (rodným jménem Emmanuel Rudzitsky) se narodil 27. srpna 1890 ve Filadelfii v židovské rodině, která se do Ameriky přistěhovala z Ruska. Jeho otec Melach Rudzitsky pracoval v oděvním závodě a zároveň sám provozoval malé krejčovství. Roku 1897 se Rudzitští přesunuli do New Yorku a usadili se v části Brooklynu zvané Williamsburg. Výtvarné nadání svého nejstaršího syna rodiče podporovali. Emmanuel, zvaný rodinou a přáteli „Manny“, se během studií na Boy’s High School (1904–1908) dále zdokonaloval v kresbě a osvojil si základy dalších uměleckých technik. Přes nesouhlas rodičů odmítl po ukončení školy stipendium Columbia University ke studiu architektury a rozhodl se stát profesionálním umělcem. Svůj pokoj změnil na výtvarný ateliér a živil se jako kreslíř a ilustrátor.\n\nManny Rudzitsky příležitostně navštěvoval kurzy malby v National Academy of Design a Art Students League, kreslil pod vedením malířů Roberta Henriho (člena modernistické Ashcan School) a George Bellowse v progresivním Ferris Centru, kde se scházela a formovala komunita radikálních i anarchistických myslitelů, spisovatelů a moderních umělců (např. Margaret Sangerové, Uptona Sinclaira, Emmy Goldmanové). Roku 1911 jej hluboce oslovila výstava akvarelů Cézanna uspořádaná v Stieglitzově Galerii 291. V této galerii poznal rovněž díla Rodina, Picassa, Matisse, Picabiy, Constantina Brancusiho, amerických modernistických umělců Johna Marina, Arthur Doveho a Marsdena Hartleyho.\n\nVyhrocený antisemitismus a etnická diskriminace přiměla rodinu Rudzitských přijmout roku 1912 nové příjmení „Ray“. Emmanuel si svou přezdívku „Manny“ upravil na Man a oslovení „Man Ray“ se brzy vžilo. Své práce od tohoto roku signuje jak „MR“. Man Ray se věnoval krajinomalbě a portrétování (např. \"Portrait of Dorothy\", 1912). Roku 1913 se odstěhoval od rodiny a usadil se v ateliéru na Manhattanu, který zanedlouho vyměnil za studio v umělecké čtvrti Ridgefield (New Jersey). Po newyorské výstavě evropských modernistů „Armory Show“ (1913) se v jeho dílech silněji projevoval vliv Pabla Picassa. V jednom krátkém období vznikla stylově velmi odlišná díla, jako např. krajinomalba \"Ridgefield Landscape\", viditelně inspirovaná obrazy Cézanna, a kubistický portrét A. Stieglitze (1913). Man Ray byl zaujat evropskou modernou a snaží se spolu se spřízněnými umělci nejen moderně tvořit, ale rovněž moderní umění v New Yorku aktivně prosazovat.\n\nRoku 1914 se Man Ray oženil s malířkou a básnířkou Adon Lacroixovou.\n\nRoku 1915 se konala první Man Rayova samostatná výstava v manhattanské \"Daniel Gallery\". Rayovy kubistické obrazy byly však přijaty rozporuplně. Man Raye podporoval významný sběratel a mecenáš umění (podporoval i výstavu Armory Show) A. J. Eddy, který zakoupil šest jeho pláten a pomohl mu získat nový ateliér v centru New Yorku. Od roku 1916 se Man Ray intenzivně věnoval koláži, asambláži a „readymades“ objektům, fotografii a osvojil si techniku americké retuše (airbrush). Své další výstavy Man Ray doprovázel vlastními texty, v nichž se snažil hledat a objasňovat novou cestu k vnímání umění. Mezi významná Man Rayova díla z tohoto období patří např. olejomalba \"The Rope Dancer Accompanies Herself with Her Shadows\" (1916), série koláží \"The Revolving Doors\" (1916–1917), protodadaistická asambláž \"Self-Portrait\" (1916) nebo airbrush \"Suicide\" (1917).\n\nPro Man Rayův umělecký vývoj bylo důležité setkání s Duchampem. Z umělců se stali blízcí přátelé a spolupracovníci. Především díky jejich úsilí „žije“ dadaismus nejen v evropských centrech, ale i v New Yorku. Man Ray pomocí fotoaparátu dokumentoval celou řadu svých a Duchampových projektů. Z této doby pochází první snímky, které ztrácí dokumentární charakter a nabývají spíše imaginativních kvalit. Man Ray využívá fotografii k tvorbě dadaistických objektů (např. \"Dadaphoto\" /tisk později nazvaný \"Portemanteau\"/, 1920). Některé dadaistické objekty prokazují svůj inspirační zdroj v důvěrně známém světě krejčovských figurín, žehliček, jehel, nití, ramínek a odstřižků látek (např. \"Obstruction\", 1920, 1961; \"Gift\", 1921).\n\nRoku 1918 se Man Ray rozešel se svou ženou. Krize v osobním životě předznamenala zlom v Man Rayově tvůrčím životě. Ačkoliv se koncepčně snažil své nové pojetí umění veřejnosti předvádět a zároveň vysvětlovat, nebyla jeho originální díla pochopena a inovativní názory ceněny. Man Ray zdůrazňoval, že nestačí, aby umělci předváděli publiku obrazy předmětů z jejich okolí, jakési „záznamy o skutečných objektech“.\n\nV roce 1920 založili Duchamp, jeho další mecenáška Katherine Dreier a Man Ray společnost Société Anonyme, která pořádala přednášky, koncerty, výstavy a vydávala publikace o moderním umění. Mezi její hlavní akce patřila významná Mezinárodní výstava moderního umění v brooklynském muzeu v roce 1926. Mezi lety 1920 a 1940 uspořádali 80 výstav, na kterých představili především abstraktní umění. Man Ray a M. Duchamp společně připravili a vydali jedno číslo časopisu o dadaismu \"New York Dada\" (1920). Témata a myšlenky pocházející ze vzdálené Evropy bohužel neoslovily ani dostatek jejich kolegů a přátel. Plány získat tomuto novému umění newyorské stoupence selhaly. Atmosféra New Yorku modernismu příliš nepřála a veřejné publikum nemělo o tento typ umění zájem. Man Ray prohlásil: „Dada cannot live in New York. All New York is dada, and will not tolerate a rival.“ Počátkem roku 1921 Man Ray navázal korespondenci s evropskými dadaisty, avantgardními básníky a malíři. Jejich umělecké názory a cíle navzájem souzněly. Když se Man Ray dověděl, že se M. Duchamp hodlá vrátit do Paříže, rozhodl se odjet s ním. Před cestou do Evropy Man Ray mnohé své práce spálil.\n\nMan Ray přišel do Francie 22. července 1921. Usadil se v umělecké čtvrti Montparnasse a brzy se stal součástí pařížské bohémy a kulturní elity. Pokračoval v dadaistické tvorbě, maloval, konstruoval asambláže (např. \"Object to Be Destroyed\", 1923) a také se čím dál více zaobíral surrealismem a fotografií. Roku 1925 se zúčastnil první surrealistické výstavy v pařížské galerii Pierre.\n\nPrávě v Paříži se Man Ray stává uznávaným moderním fotografem a především „básníkem temné komory“, jak o něm prohlásil Jean Cocteau. Zpočátku Man Raye živila právě fotografie. Úspěšné a žádané byly zvláště portréty a módní snímky, které vycházely v renomovaných časopisech jako Vogue a Harper's Bazaar. Na většině slavných snímků z dvacátých let je tvář či tělo Kiki (Alice Ernestine Prin). S modelkou pařížských umělců – „královnou Montparnassu“ – se Man Ray seznámil krátce po příjezdu do Paříže. Téměř celé desetiletí byla Kiki hvězdou jeho fotografií, experimentálních filmů a inspirátorkou mnohých maleb. Mezi snímky z tohoto období patří, například \"The Violin of Ingres\" (1924), \"The Marquise Cassati\" (1922, 1924), \"The Marquise de Sade\" (1923), \"Jack in the Box\" (1925), \"Black and White\" (1926).\n\nMan Rayovy portrétní fotografie zachytily mnohé osobnosti pařížské kulturní scény. Modelem mu byli dramatik Antonin Artaud, Jean Arp, sochař Constantin Brâncuși, Georges Braque, André Breton, Jean Cocteau, Salvador Dalí, Marcel Duchamp, James Joyce, Max Ernst, Ernest Hemingway, malíř André Masson, malíř Henri Matisse, Henry Miller, Joan Miró, M. Oppenheim, malíř Pablo Picasso, Marcel Proust, prozaička Gertrude Steinová, Tristan Tzara, Virginia Woolfová atd.\nMódní a portrétní fotografie financovaly Man Rayovy obrazy a experimenty. Fotografie se dostávala do centra zájmu nejen dadaismu, ale i surrealismu. Pomocí fotografie získávala realita jiné dimenze a významy nebo mohla být zcela opomenuta. Man Ray směřoval k tomuto surrealistickému pojetí již v New Yorku, např. snímek \"New York 1920\". Man Ray experimentoval v temné komoře s mechanickými i chemickými prostředky. Do repertoáru avantgardních umělců patřila fotomontáž, neobvyklé použití zrcadel a filtrů, zkreslení pomocí šikmého nastavení zvětšovacího přístroje, netradiční zpracování negativů/pozitivů, zrnitost, dvojí nebo nadměrný osvit či vytváření reliéfních efektů. Man Rayův přínos moderní fotografii však nestojí pouze na experimentech, ale přímo na objevech. Man Ray dal fotografickou techniku do služeb obraznosti a otevřel cestu k abstraktní fotografii. Veškeré Man Rayovy experimenty vyústily roku 1922 v objev rayogramu (fotogramu), tj. ve fotografování bez kamery, „malování světlem“. Postup umístění objektu na světlocitlivý materiál a vystavení objektu světlu jsou známé sice již ze třicátých let 19. století, ze snímků F. Talbota, zde se s ním však setkáváme ve zcela jiném kontextu. Man Ray vydal roku 1922 knihu rayogramů \"The Delightful Fields\" (\"Les Champs Délicieux\"). Tyto abstrahované kompozice převrátily naruby vžité konvence a přinesly Man Rayovi světový věhlas. Man Ray a surrealistická fotografka Lee Millerová společně znovuobjevili techniku solarizace (1929), poprvé využili tento proces jako prostředek uměleckého vyjádření. Lee Millerová nahradila na Man Rayových fotografiích Kiki.\n\nRoku 1924 začal uznávaný malíř a fotograf experimentovat s filmem. Spíše než příběh jej zajímaly technické a výrazové možnosti média. Na krátkometrážních filmech o délce trvání od dvou do dvaceti minut spolupracoval s Marcelem Duchampem, René Clairem a Fernandem Légerem. První film \"The Return to Reason\" (1923) je pásmem rayogramů. Ve druhé polovině dvacátých let natočil Man Ray tři filmy v avantgardním stylu zvaném „cinéma pur“ – \"Emak-Baki\" (1926), \"The Starfish\" (1928), \"The Mysteries of the Chateau de De\" (1929). Později Man Ray natočil ještě dva experimnetální filmy: \"Attempt at Simulation of Cinematographic Delirium\" (1935), \"Dreams That Money Can Buy\" (1941). Ve třicátých a čtyřicátých letech 20. století Man Ray film opustil a vrátil se k malbě a fotografii. Třicátá léta přinesla Man Rayovi úspěch také jako malíři. Mezi proslulá díla patří například \"My Taste Painting\" (1929), \"Observatory Time: The Lovers\" (1932–1934), \"Imaginary Portrait of D. A. F. de Sade\" (1938) nebo \"The Misunderstood\" (1938).\n\nDruhá světová válka donutila Man Raye vrátit se po devatenácti letech zpět do Ameriky. Roku 1940 krátce pobýval v New Yorku, odkud se přesunul do Los Angeles, kde žil až do roku 1951. V Hollywoodu maloval, fotografoval, vystavoval a roku 1946 se oženil s tanečnicí Juliet Brownerovou. Za svůj domov považoval Paříž a roku 1951 se do ní natrvalo vrátil.\n\nV květnu 1951 se Man Ray přestěhoval se svou ženou Juliet do pařížského bytu i se studiem ve čtvrti \"Rue Frou\", kde zůstal až do své smrti. V následujících letech se i přes intenzivní účast na výstavách v Evropě i zámoří, stal klidným umělcem, který dává přednost abstraktním variacím, a také reprodukcím starších děl (například \"Cadeau\", reprodukce 1974), věnoval se občas experimentům s barevnou fotografií.\n\nVěnoval se však i nadále portrétní fotografii v letech 1950–1960 zrealizoval portréty Juliette Greco Catherine Deneuve a dalších uměleckých kolegů. V této době také pracoval s akrylovými barvami, v cyklu \"Natural Paintings\" v letech 1957–1965 experimentoval s pastózní malbou (\"Decembre ou le clown\", \"Othello II\", 1963). V roce 1958 se podílel na výstavě \"Dada, dokumenty pohybu\" v uměleckém spolku v Düsseldorfu a na výstavě Dada v Stedelijk Museum v Amsterdamu. Následující rok působil jako poradce Pierrovi Prévertovi při natáčení krátkého dokumentárního filmu \"Paris la belle\". V roce 1960 byl zastoupen na výstavě Photokina v Kolíně nad Rýnem a na Benátském biennále v roce 1961 získal zlatou medaili za fotografii. V roce 1963 představil v Londýně Man Ray svou autobiografii \"Self-Portrait\".\n\nMan Ray se věnoval malbě, fotografii, asamblážím, úvahám nad uměním a spolupracoval na výstavách svých děl. Velké retrospektivní Man Rayovy výstavy proběhly v Paříži (1962, 1972), Los Angeles (1966), Rotterdamu (1971) i v New Yorku (1974). Man Rayovo umění bylo konečně oceňováno v celého jeho rozmanitosti a šíři. Popularita Man Raye narůstala a umělec dokonce začal zhotovovat repliky vlastních prací. Fotografie byla definitivně „zrovnoprávněna“ s jinými uměleckými žánry.\n\nJeho manželka Juliet Browner Man Ray se o něho starala až do jeho smrti 18. listopadu 1976 v pařížském ateliéru. Pečovala také o dědictví jeho děl, která daroval řadě muzeí. Založila organizaci \"Man Ray Trust\", která vlastní velkou sbírku originálních děl a vlastní autorská práva umělce. Juliet byla pohřbena vedle Man Raye.\n\nV Čechách měly značný ohlas zejména Man Rayovy rayogramy. Umělci a teoretici je přijímali s nadšením i kriticky. Karel Teige, přední teoretik devětsilovské avantgardy, rayogramy oceňoval jako obrazové básně. Teoretik a fotograf Jaromír Funke rayogramy kritizoval. V českém prostředí vytvořil první a zároveň nejpůsobivější fotogramy Jaroslav Rössler. Když jeho fotogramy spatřil Karel Teige, údajně prohlásil, že jsou lepší než ty Man Rayovy (1923).\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n\n\n\n\n\n"}
{"id": "216773", "url": "https://cs.wikipedia.org/wiki?curid=216773", "title": "Köglerova naučná stezka", "text": "Köglerova naučná stezka\n\nKöglerova naučná stezka je nejstarší přírodovědnou naučnou stezkou v Čechách. Leží ve Šluknovském výběžku v severní části okresu Děčín mezi městem Krásná Lípa a východním okrajem Národního parku České Švýcarsko. V seznamu tras KČT má číslo 9382.\n\nPřírodovědnou vycházkovou trasu vyznačil Rudolf Kögler ze Zahrad u Krásné Lípy po několikaleté přípravě na počátku 40. let 20. století. \n\nJiž v roce 1935 vybudoval na svém pozemku unikátní geologickou plastickou mapu a společně s alpinem ji v roce 1937 otevřel veřejnosti. Tato reliéfní geologická mapa, sestavená z místních hornin, která je zapsaná na seznamu kulturních památek, je součástí naučné stezky. Poté začal s tvorbou vycházkové přírodovědné stezky. Kromě autora se na ní finančně podílely dva turistické spolky a některé obce z regionu, přispěli i dobrovolní dárci. První slavnostní průchod stezkou se uskutečnil 12. října 1941. \n\nTrasa v délce 12 km vedla od Vápenky u Doubice přes Kyjov a Kyjovské údolí do obce Vlčí Hora. Rudolf Kögler ji vždy na počátku jara znovu osazoval 70 dřevěnými, precizně provedenými informačními tabulemi a ukazateli s německými texty. Osobně provázel zájemce o průchod stezkou, výklad o přírodních zajímavostech poskytovali i další odborníci. Stezka byla v provozu až do jara 1945. \n\nPo válce se Köglerovi obnovit stezku nepodařilo, přestože začal připravovat českou verzi informačních tabulí. V roce 1949 však neočekávaně zemřel.\nTeprve v r. 2003 začala příprava obnovy stezky, a to v rozšířené podobě. Dokončena byla v roce 2006 a slavnostně otevřena 13. srpna 2006. Město Krásná Lípa ji zřídilo v rámci projektu „Centrum Českého Švýcarska“ s finanční podporou Evropské unie a Ministerstva pro místní rozvoj ČR za spolupráce s potomky R. Köglera, správami chráněných oblastí a řadou dalších institucí.\n\nStezka je okružní o délce cca 20 km. Začíná a končí v Krásné Lípě. Dalšími výchozími místy jsou Vápenka, Kyjov a Vlčí Hora. Část trasy (Kyjovské údolí a od Kamenného vrchu k Vlčí Hoře) prochází Národním parkem České Švýcarsko.\nZ východiště na krásnolipském náměstí trasa vede přes městský park a lesopark, odbočuje severozápadně směrem na Kamennou Horku a pak se stáčí znovu na jih k přírodní rezervaci Vápenka. Odtud až do Vlčí Hory s malými odchylkami kopíruje původní trasu ze 40. let., tj. severně do rekreační osady Kyjov a po výstupu na pískovcové skály s Kyjovským hrádkem a sestupu do Kyjovského údolí k říčce Křinice se vrací ke Kyjovu; pokračuje na sever pod Kamenný vrch a do Vlčí Hory. Z obce výstup k rozhledně na Vlčí hoře. Poté jihovýchodním směrem přes Zahrady, Sněžnou a hrádek Krásný Buk se vrací do Krásné Lípy.\nNa trase stezky je umístěno 39 informačních panelů (v závorce číslo):\n\n\n"}
{"id": "216778", "url": "https://cs.wikipedia.org/wiki?curid=216778", "title": "Stronghold Crusader", "text": "Stronghold Crusader\n\nStronghold Crusader je samostatný datadisk, rozšiřující hru od Firefly Studios z roku 2001 \"Stronghold\" a sám nevyžaduje instalaci původní Stronghold. Od svého předchůdce se liší tím, že se neodehrává v Evropě, ale na Blízkém východě během křížových výprav. Také přibylo několik arabských jednotek, budov a počítačových soupeřů. Hra obsahuje čtyři historické kampaně o celkem dvaceti scénářích, křížovou výpravu o padesáti provázaných bojových misích a mnoho map pro samostatný scénář. Dále také editor pro výrobu vlastních map a multiplayer. Pohled na mapu je z ptačí perspektivy a dá přiblížit, či upravit pohled ze čtyř směrů.\nKřižáci se verbují v kasárnách a ke svému zrekrutování potřebují příslušné zbraně, proto může trvat déle než u Arabů, než se postaví evropské vojsko. Jsou celkem nenároční na peníze a je jich celkem více, než arabských žoldnéřů. Některé doplňkové evropské jednotky je mohou verbovat ještě v spolku techniků, sídle razičů nebo katedrále.\n\n\nEvropský lučištník je lehkou levnou střeleckou jednotkou. Jeho výhodou je především jeho rychlost a cena. Nemá žádné brnění, a proto moc nevydrží. Je ideální obrannou jednotkou v kombinaci se střelci s kuší. Je účinný zejména proti jednotkám, které nemají brnění. Je schopný kopat vodní příkop.\n\n\nKopiník je levná pěší jednotka která se dá použít do první linie. Je celkem rychlý a v obranném nebo útočném postoji se může sám od sebe rozběhnout. Jeho sprint hráč nemůže ovládat. Jeho síla spočívá v kvantitě. Nemá brnění, proto skoro nic nevydrží. Je schopný lézt na žebříky a kopat vodní příkop.\n\n\nVoják s palcátem je ideální jednotka pro frontální útok. Díky své lehké zbroji je odolnější než Kopiník, zejména vůči lukostřelcům. Je výjimečně rychlý a dává velké poškození. Je schopný lézt na žebříky a kopat vodní příkop.\n\n\nStřelec s kuší je ideální obranná střelecká jednotka. Díky své zbroji je velmi pomalý a jeho kuše se pomalu nabíjí. Za to však jeho střely jsou velmi přesné a účinné i proti obrněným jednotkám. Dost vydrží a dá velkou práci ho z hradeb sestřelit. K útoku se vůbec nehodí, protože nejspíš zemře ještě dříve, než stihne vystřelit. Neleze na žebříky ani nekope vodní příkop.\n\n\nHalapartník je jednotka určená k obraně hradu, díky svému brnění hodně vydrží, ale halapartna není ideálním útočným nástrojem, kterým by se způsobovalo velké poškození. Je rychlý jako střelec s kuší a může kopat vodní příkop, neleze však na žebříky.\n\n\nElitní jednotka každého vojska. Je nejpomalejší jednotka ze hry, jeho útok je však zdrcující a také hodně vydrží. Hodí se k obraně ale i k útoku. Nekope vodní příkop ani není schopný vylézt na žebřík.\n\n\nRytíř na koni velmi rychlá a odolná jednotka. Kvůli svému koni není schopný vylézt ani na hradby, natož na žebřík a kopat příkop. Nevyleze proto ani na sídlo lorda a nehodí se proto jako hlavní jednotka pro úplnou likvidaci nepřítele. Hodí se spíše pro záškodnické útoky na nepřátelskou ekonomiku.\n\n\nTechnici jsou jednotky sloužící ke stavbě obléhacích strojů. Nemají brnění, proto nic nevydrží a při napadení se vůbec nebrání. Je schopný kopat vodní příkop a neleze na žebříky.\n\n\nTato levná jednotka nese žebřík, po kterém mohou některé jednotky vylézt na nepřátelské hradby. Je velmi rychlý, ale nic nevydrží a není schopný vykopat vodní příkop.\n\n\nRaziči jsou jednotky určené k obléhání nepřátelského hradu. Vykopou tunel až k nepřátelským hradbám, kde následně svůj tunel strhnou a tak hradby poškozují. Jsou relativně rychlí, ale než zmizí pod zemí jsou při kopání tunelu zranitelní. Díky svému krumpáči se dají použít jako slabá útoční jednotka.\n\n\nMnich je pomalá a levná jednotka, moc toho nevydrží a ani nemá velký útok, přesto ve větším množství se s ním dá zaútočit. Hráči ho většinou najímají ve chvílích, kdy je jejich hrad ve smrtelné křeči, kdy nejsou zbraně a na žoldáky nejsou peníze, jako poslední obrannou linii.\n\nNa rozdíl od evropských jednotek Arabové nepotřebují ke svému najmutí zbraně. Jediným kritériem pro jejich nájem jsou peníze. Žoldáky používají všichni arabští hrdinové a v omezené míře někteří křižáci. Arabské jednotky nejsou z valné většiny přesným ekvivalentem svých evropských protějšků. Všechny jsou k mání ve stanovišti žoldnéřů.\n\n\nJednotka na první pohled stejná jako evropský lučištník. Liší se jen tím, že nekope vodní příkop. Je také o trochu odolnější (vydrží například ránu z balisty na věžích nebo z kuše, zatímco evropský lučištník ani jednu) a střílí rychleji.\n\n\nStřelec z praku je nejlevnější střelec ve hře. Má malý dostřel a způsobuje malá zranění, přesto ve větším počtu dokáže napáchat velké škody. Podobně jako lučištníci je účinný proti jednotkám, které nemají brnění.\n\nOtrok je nejlevnější pěší jednotka ve hře. Je ozbrojen hořící pochodní a používá se ve větším počtu při útoku na nepřátelské budovy, které zapálí. Když má nepřítel mnoho hořlavých bodů blízko sebe, tak mu stačí zapálit jednu a oheň mu zničí celý hrad. Jsou velmi zranitelní především vůči lučištníkům. Jako jediné arabské jednotky jsou schopny vykopat vodní příkop.\n\n\nNájemný vrah je taktickou útočnou jednotkou. V blízkosti nepřátel se dokáže částečně zneviditelnit a uniknout nepřátelské pozornosti. Používá kotevní háky, díky kterým vyšplhá na nepřátelské hradby a otevře brány.\n\n\nStěžejní jednotka arabského pěšího útoku. Nemá těžké brnění jako evropský rytíř, proto je i o něco rychlejší, ale je více zranitelný, zejména vůči střelcům z kuše. Výhodný když je málo železa.\n\n\nJediný útočný střelec ve hře. Díky svému oři je lučištník na koni velmi rychlý a na rozdíl od všech ostatních střelců dokáže střílet za jízdy. Je také odolnější než ostatní lučištníci. Velmi efektivní při větším množství, když jich máte hodně, dokážou nepřátelský hrad doslova \"vystřílet\".\n\n\nNejdražší jednotka ve hře. Je velmi pomalý a má malý dostřel. Na své nepřátele vrhá láhve s řeckým ohněm, čímž je velmi účinnou zbraní při obraně hradu.\n\nLord je hlavní osobou v hradu. Během bojových misí, nebo momentálního ohrožení je jeho místo na svém sídle. V dobách míru, nebo mapách jen pro stavění se lord potuluje kolem usedlosti po celé mapě. Jde ho označit a nařídit mu, aby se přesunul, kam chce hráč. Rovněž může bojovat a žádná jednotka se mu sama o sobě nemůže rovnat, vůči početní přesile je však zranitelný. V běžných bojových misích jde každému hráči o to, zabít nepřátelského hrdinu a nenechat si zabít svého. Lordova smrt většinou znamená konec hry (pokud tvůrcem mapy není nastaveno jinak).\n\nStronghold crusader původně obsahuje osm počítačových soupeřů, tři Araby a pět křižáků. Někteří z nich byli již v ostatních verzích Strongholdu. Kromě nich se ještě na internetu dají sehnat i bonusoví králové a kteří se musejí do hry instalovat. Každý z hrdinů staví jiný hrad a každý hrdina může stavět svůj hrad v různých modifikacích, verbuje jiné bojovníky a používá odlišnou strategii.\n\nZde je přehled a charakteristika křižáckých velitelů. Oproti Arabům jsou křižáci více různorodí, protože evropských jednotek je více než arabských. Někteří křižáci jsou schopni využívat arabské žoldnéře.\n\nKrysa je nejlehčím protivníkem ve hře. Jeho malý hrad neobsahuje téměř žádné věže. Vyrábí a útočí jen kopiníky a evropské lučištníky a není schopen používat obléhací stroje ani arabské žoldnéře. Jeho výhodou jsou relativně malé intervaly mezi jednotlivými útoky a pokud je v nepřátelském týmu více Krys, může být hráč pod útokem v jednom kuse. Díky také malé pořizovací ceně svých jednotek je Krysa schopen udržet pohromadě větší množství peněz. Těží jen dřevo a kámen a nestaví žádné stavby, kterými by si zvedal popularitu, či donucovací prostředky, aby jeho lid více pracoval.\n\nHadův je středně silný soupeř známý z minulých dílů Stronghold. Jeho hrad velmi připomíná větší verzi hradu Krysy, obklopenou vodním příkopem. Had je spíše než opravdový soupeř především nebezpečný záškodník, který je schopen využívat v omezené míře arabské žoldnéře, a to arabské lučištníky, střelce z praku a především arabské otroky, které Had vysílá na sebevražedné mise, které ochromí ekonomiku soupeře a srazí ho na kolena. Z křižáckých jednotek vyrábí kopiníky a evropské lučištníky, inženýry a muže s žebříky, je také schopen používat obléhací zbraně, a to katapult. Jeho nebezpečnost spočívá především v jeho zákeřných útocích jeho otroků, proto je nejnebezpečnější v týmu, kde má silnější spojence, kteří ho ochraňují. Jeho frontální útoky, byť za podpory obléhacích zbraní, jsou proti mohutným opevněním takřka bezzubé. Další jeho nevýhodou je, že neudrží pohromadě své peníze. Těží dřevo, kámen, příležitostně dehet (ale jen k prodeji, není schopný jej použít k obraně svého hradu). Stejně jako Krysa nestaví stavby ovlivňující popularitu ani pracovní výkonnost obyvatel.\n\nDalší starý známý z předchozích Strongholdů – Prase. Prase se dá soudit jako středně obtížný soupeř. Vyrábí jen evropské vojáky s palcátem a střelce z kuše, čímž má vyvážené vojsko pro útok i obranu. V jeho hradu se už dá najít několik velkých věží, schopných nést obranné stroje. Prase jich ovšem nevyužívá, proto útočníkovy obléhací stroje jsou před obránci v bezpečí. Hrad chrání nízká zeď bez cimbuří, která je snadná k překonání. Není schopný využívat Araby. Těží dřevo, kámen, železo, ze kterého vyrábí zbraně a dehet na prodej. Stejně jako Krysa a Had tak ani Prase nastaví budovy k ovlivnění popularity ani k ovlivnění pracovního tempa svých poddaných.\n\nVlk, Lupus, Krásný tesák… nejstrašlivější ze všech lordů ve hře, a taky nejtěžší ze všech ostatních. Obrana jeho hradu využívá vše, co lze použít, tedy pasti s kůly, rozmazaný dehet, připravený spálit útočící vojsko. Staví tři velikosti hradu, které se dají vidět ještě v různých modifikacích, a to lehký, střední a těžký. Lehký hrad má průměrně silné hradby, srovnatelné se Lvím srdcem, či Saladinem. Střední hrad je snad nejtěžší dobýt, má obranu naprosto vyváženou v silnější verzi, než lehký hrad. Achillovou patou těžkého hradu je paradoxně jeho velikost. Hrad je tak velký, že rozmístit jednotky k jeho obraně spolkne spoustu vojáků, peněz, ale hlavně času, proto klíčem k úspěchu zdolat tento hrad je soupeřova rychlost. Vlk verbuje do svého vojska rytíře, halapartníky, evropské lučištníky, střelce s kuší, z Arabů pak arabské lučištníky a lučištníky na koni. Z obléhacích strojů využívá katapulty a obléhací praky, kolem hradu mívá rozmístěny zápalné balisty. Těží dřevo, kámen, železo a dehet. Staví si ve svém městě náboženské stavby a hospody kvůli popularitě a šibenice kvůli výkonnosti svého lidu, je to krutovládce.\n\nRichard Lví srdce je novinkou ve Stronghold Crusader. Patří mezi těžké protivníky. Verbuje evropské lučištníky, halapartny a rytíře a nemůže používat arabské žoldnéře. Jeho hrad je obdélníkového tvaru a na svých velkých věžích mívá balisty a praky, také rád používá techniky s vroucím olejem, což je smrtící zbraň, pokud ji útočník podcení, nebo přehlédne. Jeho nevýhodu je, že nevyrábí střelce s kuší a na svých hradbách a věžích moc lučištníků také nemá, jeho hlavní obranná linie je až sídlo uvnitř hradu. Těží dřevo, kámen, železo a příležitostně dehet (ale jen na prodej, nepoužívá ho k obraně hradu, podobně jako Had). Ve městě staví náboženské stavby a zahrady kvůli popularitě, zahrady však snižují produktivitu práce jeho poddaných.\n\nKrál Filip je středně silný protivník, o něco silnější než Had. Nepoužívá arabské žoldáky. Verbuje do svých řad evropské lučištníky, kopiníky, inženýry a rytíře na koních. Z obléhacích strojů používá katapult. Podobně jako útok Hada nebo Krysy se i Filipův útok jeho kopiníků dá celkem snadno odrazit, avšak jeho rytíři na koních jsou velmi odolní a dokáží napáchat velké škody na ekonomice. Jeho hrad se vzhledem podobá hradu Lvího srdce, na věžích mívá zásadně balisty. Těží dřevo, kámen a železo. V hradu si staví náboženské stavby a zahrady, které mu zvyšují popularitu, ale nemá tak velkou produktivitu práce svých dělníků.\n\nFridrich I. Barbarossa je velmi silný soupeř, nejpodobnější Vlkovi ze všech ostatních hrdinů. Jeho hrad je velký s obrannými stroji na vrcholech a vodním příkopem. Verbuje do svého vojska rytíře, halapartníky, evropské lučištníky, střelce s kušemi a rytíře na koních. Na rozdíl o Vlka není schopen najímat arabské žoldnéře. Je celkem slušný hospodář, má vždy k dispozici dost peněz i ostatních zásob. Jeho velkou nevýhodou je malá rychlost v budování armády. Pokud se na něj zaútočí rychle, většinou se neubrání a jeho naditá pokladnice nabízí jeho přemožiteli bohatou kořist. Pokud se mu však dá dost času na vybudování obrany, je jeho dobývání velmi obtížné. Jeho útok se nijak neliší od útoku Vlka či Lvího srdce. Těží dřevo, kámen, dehet a železo. Staví v hradu náboženské stavby a hospody kvůli popularitě, nestaví však zahrady ani šibenice, čímž by nějak ovlivňoval produktivitu práce svých lidí.\n\nTento lord je středně těžký protivník, je podobný Praseti. Jeho hrad je rozdělen na sídlo a vlastní město, zatímco sídlo je velmi silně opevněno, město je opevněno slabě. Šerif verbuje jak Araby tak i křižáky, vojáky s palcátem, střelce s kuší a inženýry, z Arabů pak arabské otroky, arabské lučištníky, nájemné vrahy a vrhače ohně. Používá obléhací stroje, především katapult. Těží dřevo, kámen, železo a dehet, který rozmazává kolem svého hradu. Ve městě si staví náboženské stavby a hospody kvůli popularitě, a šibenice kvůli produktivitě práce.\n\nMaršál je další středně silný, až těžký protivník. Jeho obrana je podobná Králi Filipovi, kdežto útok se neliší od Vlka, Lvího srdce, či Bedřicha. Verbuje si evropské lučištníky, rytíře a rytíře na koních. Maršálův hrad nemá na svých věžích obranné stroje. Těží dřevo, kámen a železo.\n\nOpat je zajímavý hrdina, jako jediný v celé hře používá k boji mnichy, a to i jako svou hlavní jednotku. Mniši, kteří se rekrutují k katedrále nejsou nijak silnou, rychlou, ani odolnou\njednotkou, zato jsou výjimečně levní a nevyžadují žádné zbraně, díky tomu Opat je schopen šetřit své peníze. Kromě nich Opat staví už jen evropské lučištníky. Jeho město je poměrně veliké, na věžích nechybí balisty a vodní příkop. To však nevyváží nepřítomnost lepších jednotek a to dělá z Opata velmi lehkého soupeře. Ve městě si staví hlavně náboženské stavby, dále hospody a některé verze jeho hradu mají v ulicích šibenice.\n\nNa rozdíl od křižáků Arabové nemohou používat v boji tolik různých taktik, jako jejich evropské protějšky, především proto, že mají téměř jen jedinou jednotku použitelnou pro frontální útok a to arabského bojovníka. Proto jsou útoky arabských vládců skoro všechny stejné, přesto jsou tu některé aspekty, typické pro každého arabského hrdinu.\n\nSultán patří mezi nejlehčí arabské soupeře. Jeho malý hrad je stavěný do kruhu a mívá jednu, dvě, nebo taky žádnou vysokou věž. Verbuje do svého vojska arabské bojovníky, střelce z praku, v omezené míře arabské lučištníky. Sultán je dobrým hospodářem, i přes velkou pořizovací cenu arabské armády i fakt, že nevyrábí žádné jídlo, ale vše musí kupovat si dokáže udržet své peníze. Nepoužívá obléhací stroje. Těží dřevo a kámen. Ve svém hradu si potrpí na zahrady, které mu udržují popularitu, ale snižují produktivitu práce jeho dělníků. Nikdy není schopen zasypat nebo vykopat vodní příkop.\n\nKalíf patří mezi středně silné soupeře, je silnější než Sultán. Kalífová záliba je v ohni, ve svém repertoáru má všechny myslitelné jednotky pracující s ohněm, otroky, vrhače ohně, zápalné balisty, techniky s vroucím olejem, z ostatních jednotek verbuje arabské bojovníky a arabské lučištníky. Jeho hrad je obdélníkového tvaru a mnoha vysokými strážními věžemi, kolem kterého je rozmazán dehet, který Kalífovi dovoluje odrazit zbrklý útok nepřítele. Není dobrým hospodářem, jeho peníze se vždy velmi rychle rozkutálí. Stejně jako Had je i Kalíf nebezpečný díky zákeřným útokům svých otroků. Z obléhacích strojů používá katapult a zápalnou balistu. Těží dřevo, kámen, železo a dehet. Z budov na ovlivnění popularity staví hospody a jinak šibenice.\n\nSaladin už se zařazuje mezi silné soupeře, srovnatelné se Lvím srdcem, Vlkem, či Bedřichem. Staví si veliký hrad s kruhovými věžemi, kde jsou přítomny balisty a praky. Z arabských jednotek rekrutuje arabské bojovníky, nájemné vrahy, arabské lučištníky, lučištníky na koni, vrhače ohně a v omezené míře otroky, které využívá jen na kopání vodního příkopu. Otroky téměř nepoužívá k boji a jeho útoky Kalífova nebo Hadova stylu jsou velmi vzácné. Těží dřevo, kámen, železo a dehet. Jako jeden z mála arabských pánů vyrábí ze železa a dřeva zbraně, podobně jako křižáčtí hrdinové, není však schopen postavit kasárny, aby evropské vojáky rekrutoval, proto zbraně vyrábí jen k prodeji. Ze staveb ovlivňujících popularitu staví hospody, dále pak zahrady, díky tomu nemá ze svých dělníků velkou produktivitu práce.\n\nEmír je těžký protivník podobný Saladinovi. Jako jediný Arab staví kasárny a rekrutuje evropské lučištníky, z arabských jednotek verbuje arabské lučištníky, arabské bojovníky, lučištníky na koni, vrhače ohně a nájemné vrahy. Jeho hrad je do tvaru osmiúhelníku, který má v rozích velké kruhové věže s balistami či praky. Těží dřevo, kámen, železo a dehet. Ve svém hradu má hospody a zahrady, které mu udržují popularitu, ale také snižují pracovní tempo jeho lidu.\n\nWazir je těžký soupeř, podobný Saladinovi a svým vzhledem je to Kalífův „bratr“. Má hrad ve tvaru hvězdy s vysokými strážními věžemi a kruhovými věžemi s balistami a praky a okolí hradu je vymazáno dehtem. Verbuje arabské bojovníky, arabské lučištníky, lučištníky na koni, vrhače ohně, inženýry a otroky, které podobně jako Saladin k boji příliš nepoužívá. Ve svém hradu si staví hospody kvůli popularitě, zároveň však má také šibenice, kterými nutí svůj lid, aby více pracoval.\n\nNejzvláštnější a nejodlišnější z arabských hrdinů. Jako jediný z nich nepoužívá k boji arabské bojovníky, místo nich má jako hlavní jednotku nájemného vraha. Tato skutečnost z něj dělá jen středně silného soupeře a jeho útoky podobně jako u Hada jsou spíše záškodnického charakteru, i když Nizarovy útoky vás dokáží poměrně překvapit díky tomu, že nájemní vrahové jsou velmi nevypočitatelní. Verbuje arabské lučištníky, nájemné vrahy a otroky. Jeho hrad se o všech ostatních hradu ve hře velmi liší, protože téměř nemá hradby, místo nich Nizar kope kolem svého města veliké vodní příkopy, až se z města stane ostrov spojený s ostatní pevninou jen jednou, či více branami, před které dává často dřevěné pasti. U sídla staví jednu velkou kruhovou věž a po městě dále několik strážných vysokých věží, ke kterým vedou samostatné schody. Těží dřevo, kámen, železo a dehet. Ve městě staví hospody a zahrady, které mu udržují popularitu a snižují pracovní nasazení jeho lidu.\n\nStejně jako většina RTS her obsahuje i Stronghold crusader množství navzájem propojených kampaní. Odehrávají se během první, druhé a třetí křížové výpravy a popisují i konflikty mezi jednotlivými křižáckými státy.\n\nKampaň sleduje postup první křížové výpravy. Mise jsou velmi různorodé a jsou určeny pro začátečníky a bojuje se s evropskými bojovníky.\n\n\n\n\n\n\nTato kampaň sleduje vojenský postup sultána Saladina. Všechny mise v této kampani jsou útočné a zaměřené na dobývání. Kampaň je určena především na seznámení se s arabskými jednotkami.\n\n\n\n\n\n\nTato kampaň sleduje události po Saladinově dobytí Jeruzaléma a postup evropských králů při třetí křížové výpravě.\n\n\n\n\n\n\nTato kampaň nekopíruje přesně historická tažení na Blízký východ. Odehrává se po třetí křížové výpravě a popisuje konflikty mezi jednotlivými křižáckými pány v Levantě. Zdejší mise se od těch předchozích velmi liší, protože ty už nejsou obranné ani zaměřené na ekonomiku, ale skutečné boje mezi hráčem a jeho počítačovými protivníky. Hráč musí vybudovat od základu svůj hrad, začít těžit, rozběhnout ekonomiku a vyrábět vojsko. Na mapě je přítomen hrad soupeře, který začal také od nuly a kterého je nutno zničit. V misích jsou poprvé odblokovány všechny stavby a hráč může bojovat jak s evropskými, tak arabskými jednotkami.\n\n\n\n\n\n\n"}
{"id": "216780", "url": "https://cs.wikipedia.org/wiki?curid=216780", "title": "Poniky", "text": "Poniky\n\nPoniky jsou obec na Slovensku v okrese Banská Bystrica. V roce 2013 zde žilo 1 564 obyvatel.\n\nPředhistorické osídlení území Ponik je do dnešních dnů pouze dohady bez konkrétních důkazů. Můžeme však tvrdit, že v období mladší doby bronzové docházelo k osidlování blízkého okolí. Svědčí o tom archeologické naleziště Chochuľka nedaleko obce Hrochoť, které pochází z roku 1200-1000 př. n. l. Dalším velmi zajímavým dokladem osídlována okolí Ponik je lokalita Baba nedaleko Ponickej Huty. Nacházejí se zde zbytky pravěkého sídliště z období neolitu. Ještě dnes můžeme v tomto prostoru identifikovat obranné valy a najít zbytky keramiky. Ale území nebylo nikdy seriózně archeologicky zkoumané.\n\nBližší údaje o osídlení máme až od 13. století. V tomto období dochází k rozpadu královského vlastnictví půdy. V 80. letech 13. století tento proces zasáhl také oblast Zvolenské kotliny. A právě z tohoto období pochází první písemné zmínky o území nazývaném Poniky. Z písemných záznamů se dozvídáme, že na území současných Ponik existovala malá osada ještě začátkem 13. století. Byla však vypleněná tatarským vpádem. Přibližně o 40 roků později, v roce 1282 se o tuto pustou osadu ucházel mistr Filip de Turchus.\n\nPoté, co se o území Ponik začal ucházet mistr Filip de Turchus, nařídil král Ladislav IV. ostrihomskej kapitule, aby zjistila skutečný stav území Ponik. Úlohou bylo zjistit, jestli tato zem patří celá králi a jestli jejím darováním neutrpí královské právo lovu a rybolovu. Závěr průzkumu byl známý ještě v roce 1282 a jeho výsledkem bylo zjištění, že zem nebo hora „Ponyk“ není vhodná k lovu ani rybolovu, a že celá ještě patří králi. Výsledky tohoto šetření byly podané v podrobné zprávě králi Ladislavovi IV., který je uvedl v darovací listině z 27. července 1284, podle které byla zem zvaná „Ponyk“ věčným právem darovaná mistru Filipovi de Turchus. Území získal za zásluhy v bojích po boku krále proti českému králi Přemyslovi Otakarovi II., při kterých dovedl významného zajatce a v bojích proti Kumánům, kdy zajal tři významné Kumány. Ještě v roce 1284 část darovaného území přepustil mistr Filip svému bratrovi Saulovi, to později tvořilo katastr Šalkové (dnes část Banské Bystrice). V roce 1302 bratři darovali část katastru Ponik Filipovu zeťovi Andrejovi.\n\nKdysi pustá zem „Ponyk“ se tak pod správou mistra Filipa brzy zvelebila a zalidnila. Poniky se staly východiskem dalšího osidlování a poskytovaly možnosti zakládaní nových osad. K této skutečnosti přispělo ve 14. století objevení ložisek železa, mědi a zlata, které se těžilo až do roku 1571.\n\nOd první písemné zmínky až dodnes si Poniky zachovali svůj název. Odlišný byl jen pravopis, psaní měkkého či tvrdého „y“. V různých dokumentech z rozličných dob jsou to tyto varianty názvu obce: Ponik (1282), Ponyk (1284), Panyk (1358), Panyk libera (1424), Pojnik (1786) a nakonec Poniky (od roku 1920). Lid nazýval obec „Ponike“ nebo též „Pojnike“. Ve starých listinách se nejčastěji uvádí název „Ponyk“ (psáno též Ponijk). Na historické katastrální mapě se uvádí „Pöjnijk“ a později asi pomaďarštěný „Pónik“.\n\n"}
{"id": "216781", "url": "https://cs.wikipedia.org/wiki?curid=216781", "title": "Skriptovací jazyk", "text": "Skriptovací jazyk\n\nSkriptovací jazyk je programovací jazyk navržený především k automatizaci úloh, k manipulaci s prostředky stávajícího systému, případně k jejich uzpůsobování potřebám zákazníka nebo uživatele.\n\nObecně přijímaná definice, jaké vlastnosti musí mít \"skriptovací jazyk\", neexistuje; obvykle se za skriptovací jazyky považují programovací jazyky s následujícími vlastnostmi:\n\n\nK typickým zástupcům skriptovacích jazyků se počítají například Python, Lua, PHP, Perl, Tcl, Ruby, JavaScript a PL/SQL. Z toho nejméně poslední dva mohou být nejen interpretované, ale i kompilované (kromě JavaScriptu volitelně i uložené procedury např. Transact-SQL). Také unixový shell je možno považovat za skriptovací jazyk. Skriptovací jazyky se často využívají v prostředí webových aplikací.\n\nProgram zapsaný ve skriptovacím jazyce se označuje jako skript. Typicky skript těží z výhody, že se nemusí překládat, a často tvoří rozšiřitelnou (parametrickou) část nějakého softwarového projektu, která se může měnit, aniž by bylo potřeba pokaždé rekompilovat hlavní spustitelný soubor. Tak skripty najdeme u her, složitějších softwarových řešení nebo jako hlavní součást dynamických internetových stránek a podobně.\n\nNěkteré programovací jazyky mají možnost kompilace do strojového kódu i interpretace; jiné umožňují i mezistupeň, předkompilování do vnitřního jazyka, jehož vykonávání je rychlejší než klasická interpretace. Například programy v jazyku QBasic splňují kritéria skriptů, ale obecně se považují za programy. Hranice mezi takovými programy a skripty tedy není zcela ostrá.\n\nÚroveň skriptů a jejich jazyků se může velice lišit. Některé skriptovací jazyky (např. Python nebo PHP) nabízejí objektově orientované programování. Na druhou stranu, jiné soubory, které obsahují toliko konfigurační parametry jiného programu, mohou být též označovány jako skripty. Většinou by ale skriptovací jazyk měl být alespoň na takové úrovni, aby dovoloval pracovat s proměnnými nebo umožňovat větvení programu.\n\n\n\n\n"}
{"id": "216782", "url": "https://cs.wikipedia.org/wiki?curid=216782", "title": "Ovčín u Radnic", "text": "Ovčín u Radnic\n\nOvčín u Radnic je světově unikátní paleontologická lokalita, která se nachází přibližně 1 km od obce Radnice v okrese Rokycany v opuštěném a částečně zaplaveném černouhelném dole pod kopcem „\"Florián\"“. V lokalitě se nacházejí karbonské fosílie flóry na místě, kde tyto rostliny skutečně v historii rostly včetně jejich vzájemných ekologických vztahů v oblasti uhlotvorného tropického pralesa před 310 milióny let. Výzkumy dále naznačují, že se v oblasti v té době nacházela bažinatá niva bohatá na rašelinu s proudící řekou.\n\nPaleontologové mají jedinečnou možnost studovat, jak rostliny rostly, jak daleko byly od sebe a jaké bylo druhové složení původní vegetace. Oproti jiným lokalitám, kde jsou většinou rostlinné zbytky přeplavené a tudíž nevypovídající o vzájemných vztazích.\n\nV oblasti se dříve těžilo černé uhlí (již od roku 1548), které je ale v současnosti vytěženo. Lom Ovčín byl následně roku 1987 uzavřen a v rámci rekultivace zatopen. V současnosti je v majetku soukromého vlastníka, který rybník využívá pro rekreační rybolov. Koupání je zde zakázáno.\n\nOblast vznikla díky sopečné činnosti, která proběhla ve dvou mohutných sopkách v okolí dnešních Krušných hor. Jejich erupce vychrlila značné množství sopečného prachu, který pokryl celou oblast. Jeho vlivem došlo k zakonzervování celé oblasti a zachování celého tropického pralesa.\n\nObjevy zkamenělin v oblasti Radnicka sahají až do 19. století. V letech 1867 až 1871 působil ve škole v Radnicích Josef Kořenský, který zde učinil velké množství nálezů, mnohé z exemplářů byly do té doby neznámé. Ve sběru zkamenělin mu při přírodovědných vycházkách pomáhali jeho žáci. Do léta 2007 zde bylo popsáno 22 biologických druhů rostlin v podobě převážně kapradin, plavuní, vranečků a přesliček, ale vědci předpokládají, že druhů zde bude objeveno mnohem více. Vedle tohoto se v oblasti nacházejí největší exempláře některých rostlin, které byly kdy na světě odhaleny.\n\nOblast je chudá na objevy fosílií živočichů, což bylo způsobeno druhem prostředí, kde k fosilizaci docházelo. I přes nepřízeň prostředí se ale podařilo objevit křídlo prvohorní vážky o rozměru několika desítek centimetrů, ale při vyjmutí z horniny bylo křídlo přeříznuto, takže malá část chybí.\n\nPaleontologové v této lokalitě využívají archeologický způsob průzkumu, kdy odkrývají velké oblasti a zkoumají každé místo. Dosud bylo odkryto okolo 250 metrů čtverečních zeminy do hloubky sedmi metrů. Pozemky pro průzkum byly poskytnuty z majetku šlechtické rodiny Šternberků.\n\nObjevy v lokalitě zastřešuje Západočeské muzeum v Plzni, které chystá i rozsáhlou expozici o průzkumu lokality a o objevech (měla být otevřena v roce 2004). Zdejší výzkum byl i zařazen do prestižního žebříčku 10 největších úspěchů české vědy.\n"}
{"id": "216784", "url": "https://cs.wikipedia.org/wiki?curid=216784", "title": "37mm protiletadlový kanón vz. 1939", "text": "37mm protiletadlový kanón vz. 1939\n\nSovětský 37mm protiletadlový kanón vz. 1939, který byl známý i pod označením 61K, zkonstruoval Michail Loginov. Během Velké vlastenecké války bylo nejvíce používaným protiletadlovým kanónem Sovětského svazu. Bylo vyráběno i v samohybné verzi na podvozku lehkého tanku T-70 pod označením ZSU-37.\n\nKanóny užíval i 1. československý armádní sbor a po druhé světové válce je měla ve výzbroji i Československá armáda. Dále byl užíván v konfliktech 2. poloviny 20. století, několik funkčních kusů je v rozvojových zemích i na počátku století jednadvacátého (např. v Afghánistánu).\n\n"}
{"id": "216785", "url": "https://cs.wikipedia.org/wiki?curid=216785", "title": "Červen 2007", "text": "Červen 2007\n"}
{"id": "216786", "url": "https://cs.wikipedia.org/wiki?curid=216786", "title": "Konvence", "text": "Konvence\n\nKonvence (přes francouzštinu z latinského , shromáždění, dohoda) může být:\n\n"}
{"id": "216787", "url": "https://cs.wikipedia.org/wiki?curid=216787", "title": "Skript (film)", "text": "Skript (film)\n\nSkript (též familiérněji nazýváno skriptka, neboť tuto práci často vykonávají ženy) je ve filmové a televizní tvorbě profese spadající do dílčího štábu režiséra. Též se tak označuje člověk, který tuto profesi vykonává.\n\nSkript(ka) se účastní tvorby od prvního dne přípravných prací až do okamžiku schválení díla v jeho konečné podobě.\n\nV případě filmové a televizní tvorby se skript(ka) stará o konzistenci všech na sebe navazujících záběrů, kontinuitu filmového vyprávění, snaží se eliminovat potenciální chyby ve všech uvažovaných detailech (kostýmy, rekvizity aj.), všímá si návaznosti všech elementů v po sobě jdoucích záběrech, kontroluje text postav atd. Aby bylo například možné zachovávat konzistenci na sobě navazujících záběrů, vše podstatné zapisuje.\n"}
{"id": "216804", "url": "https://cs.wikipedia.org/wiki?curid=216804", "title": "Jarníkův algoritmus", "text": "Jarníkův algoritmus\n\nJarníkův algoritmus (v zahraničí známý jako Primův algoritmus) je v teorii grafů algoritmus hledající minimální kostru ohodnoceného grafu. Najde tedy takovou podmnožinu hran grafu, která tvoří strom obsahující všechny vrcholy původního grafu a součet ohodnocení hran z této množiny je minimální. Poprvé algoritmus popsal Vojtěch Jarník roku 1930, později byl znovuobjeven roku 1957 Robertem Primem a poté ještě jednou roku 1959 Edsgerem Dijkstrou. V zahraničí se téměř výlučně používá označení \"Primův algoritmus\", vzácně pak \"Jarníkův algoritmus\" nebo \"DJP algoritmus\".\n\nAlgoritmus začíná s jedním vrcholem a postupně přidává další a tím zvětšuje velikost stromu do té doby, než obsahuje všechny vrcholy.\n\n\nJednoduchá implementace s použitím reprezentace grafu pomocí matice sousednosti a prohledáváním pole cen má časovou složitost \"O(V)\". S použitím binární haldy a seznamu sousedů dosáhneme složitosti \"O(E log V)\", kde E je počet hran a V je počet vrcholů. S použitím sofistikované Fibonacciho haldy složitost snížíme až na \"O(E + V log V)\", což je obzvláště rychlé u grafů, kde \"E\" je formula_18.\n\nna začátku jsou všechny vrcholy nastaveny na status \"dosud neviděn\", startovní vrchol je umístěn do grafu a všechny hrany do haldy tak, aby vracela hranu s nejnižší vahou.\n Pro každý \"vrchol\" v \"grafu\"\n\nV popisu algoritmu výše,\nCyklus selže pokud halda vrátí nulu. Seznam sousedů je vytvořen tak, aby mohl vrátit orientovaný graf.\n\nNechť formula_19 je souvislý, ohodnocený graf. S každou iterací Jarníkova algoritmu je přidána hrana, která spojuje vrchol v podgrafu s vrcholem mimo podgraf. Jelikož je formula_19 souvislý, musí existovat cesta mezi všemi dvojicemi vrcholů. Nechť výstup Jarníkova algoritmu je formula_21 a formula_22 je minimální kostra grafu formula_19. Jestliže formula_24, pak formula_21 je minimální kostra grafu. V opačném případě, nechť formula_26 je první hrana přidaná během konstrukce formula_21, která není v formula_22 a formula_4 je množina vrcholů spojených hranami přidanými před formula_26. Pak jeden konec hrany formula_26 je v formula_4 a druhý není. Jelikož formula_22 je kostra grafu formula_19, pak musí existovat cesta v formula_22 spojující oba konce hrany. Někde v této cestě se musí objevit hrana formula_36 spojující vrchol ve formula_4 s vrcholem, který není ve formula_4. Ve chvíli, kdy je formula_26 přidána k formula_21 by mohla být místo ní přidána také formula_36, pokud by ovšem vážila méně. Jelikož ale byla přidána formula_26, můžeme soudit, že\n\nNechť formula_44 je graf získaný odstraněním formula_36 a přidáním formula_26 z formula_22. Je snadné ukázat, že formula_44 je souvislý, má stejný počet hran jako formula_22 a celková váha hran není vyšší než u formula_22. formula_44 je tudíž minimální kostra grafu formula_19 a obsahuje formula_26 a všechny hrany přidané předtím při konstrukci formula_4. Opakováním těchto kroků nakonec zjistíme, že minimální kostra grafu formula_19 je identická s formula_21. Tímto jsme tedy dokázali, že formula_21 je minimální kostra grafu.\n\n\n"}
{"id": "216805", "url": "https://cs.wikipedia.org/wiki?curid=216805", "title": "Flora (planetka)", "text": "Flora (planetka)\n\n(8) Flora je velká jasná planetka hlavního pásu. Objevil ji 18. října 1847 John Russell Hind. Její velikost činí asi 136 × 136 × 113 km (podle jiného zdroje však asi 145 × 145 × 120 km), jde tedy o větší planetku.\n\nPodle vědeckého výzkumu z roku 2010 by právě toto těleso mohlo být mateřským tělesem asi desetikilometrového asteroidu, který dopadl na konci křídy před 66 miliony let do oblasti dnešního Mexického zálivu a spolupůsobil při vyhynutí dinosaurů (vymírání na konci křídy).\n\n\n\n"}
{"id": "216806", "url": "https://cs.wikipedia.org/wiki?curid=216806", "title": "Marco Marzano", "text": "Marco Marzano\n\nMarco Marzano (* 10. června 1980 Cuggiono) je italský profesionální cyklista.\n\n\n\n"}
{"id": "216808", "url": "https://cs.wikipedia.org/wiki?curid=216808", "title": "Měnová unie", "text": "Měnová unie\n\nMěnová unie je taková spolupráce mezi státy (nebo jejich závislých území), kdy členské státy používají jednu společnou měnu jako zákonné platidlo.\nV dnešní době existuje 5 měnových prostorů:\n\n\nToto je jen několik příkladů možných budoucích měnových prostorů, na jejichž vytvoření existovaly či existují různé studie a plány. Vznik těchto měnových unií, závislý na mnoha faktorech, není jistý.\n\nToto je jen několik příkladů zaniklých měnových unií.\n"}
{"id": "216810", "url": "https://cs.wikipedia.org/wiki?curid=216810", "title": "Hodina pravdy", "text": "Hodina pravdy\n\nHodina pravdy je televizní soutěž, kterou vysílá televizní stanice ČT1. V pořadu soutěží rodiny, za které jde hrát většinou jeden z nich. Každý člen rodiny si předem vybere výhru, kterou by chtěl vyhrát. Pokud bude úkol splněn, získá rodina co si přála. Pokud nesplní, tak nezíská nic. Pouze když je v rodině mladší dítě, obvykle dostane nějakou cenu útěchy. Pořad běží v televizi vždy jednou za 14 dní v sobotu. Soutěž uvádí Petr Svoboda.\n\nÚkoly do pořadu Hodina pravdy, zaměřené na mimořádnou zručnost, logiku a intelektuální schopnosti, pravidelně vymýšlejí a zadávají členové týmu Falešných hráčů Jakub Kroulík, Vladislav Babka a Jakub Vosáhlo.\n\n"}
{"id": "216811", "url": "https://cs.wikipedia.org/wiki?curid=216811", "title": "David Popper", "text": "David Popper\n\nDavid Popper (18. června 1843 Praha – 7. srpna 1913 Baden u Vídně) byl český violoncellista a hudební skladatel.\n\nDavid Popper se narodil v Praze, do rodiny Ester Kischové a Angeluse Poppera, pražského vrchního židovského kantora Cikánovy synagogy. Studoval hru na violoncello na Pražské konzervatoři, kde byl žákem Julia Goltermanna. Zaujal již během studií svou mimořádnou technikou. Zdokonaloval se studiem metod houslové hry. Záhy se stal vyhledávaným sólistou. V roce 1872 se oženil s vynikající klavíristkou Sofií Menterovou a společně sklízeli úspěchy na koncertních cestách. Manželství však vydrželo pouze do roku 1886.\n\nVedle sólové dráhy byl Popper v letech 1868–1873 koncertním mistrem a sólistou Dvorní opery ve Vídni a od roku 1886 působil jako profesor na Hudební akademii v Budapešti. Za své mistrovství byl vyznamenán Řádem Františka Josefa.\n\nZemřel 7. srpna 1913 ve Vídni. Zpopelněn však byl v Drážďanech.\n\nJeho mladší bratr Wilhelm (1846–1915) hrál také na violoncello. Působil v orchestrech ve Vídni a v Londýně a jako pedagog v New Yorku.\n\nDavid Popper komponoval převážně pro svůj nástroj. Mimo jiné složil 4 koncerty pro violoncello a orchestr, 3 suity a řadu drobnějších přednesových skladeb. Zvláště pozoruhodné je Requiem pro 3 violoncella a orchestr.\n\nZanechal rovněž sbírku 40 violoncellových etud vysoké obtížnosti: \"Hohe Schule des Violoncellspiels\".\n\n\n"}
{"id": "216812", "url": "https://cs.wikipedia.org/wiki?curid=216812", "title": "Tlakovodní reaktor", "text": "Tlakovodní reaktor\n\nTlakovodní reaktor je zkráceným názvem pro jaderné reaktory chlazené a moderované tlakovou lehkou vodou. Zahrnuje dva základní vývojové koncepty – tzv. západní typ (PWR – \"Pressurized Water Reactor\") a východní typ (VVER – \"Vodo-Vodjanoj Energetičeskij Reaktor\").\n\nTlakovodní reaktory jsou dnes ve světě nejrozšířenějším typem jaderného reaktoru. K únoru 2014 bylo provozováno celkem 274 (63 %) tlakovodních reaktorů z celkového počtu 435 provozovaných jaderných reaktorů. S kapacitou 253,5 GW tvoří 68 % kapacity všech energetických jaderných reaktorů.\n\nZcela první jaderný reaktor Chicago Pile-1, zkonstruovaný v roce 1942, byl vyvíjen pro účely sestrojení první jaderné bomby v rámci projektu Manhattan. V té době se jednalo o koncepci reaktoru moderovaného grafitem. Využití jaderných reaktorů pro výrobu tepla a následné produkci elektrické energie se začalo realizovat až v 50. letech 20. století. A první konstrukce jaderných energetických reaktorů navázaly na dosavadní vývoj, tj. byly moderovány grafitem a chlazeny plynem. Jedním z hlavních důvodů byla možnost použít jako palivo přírodní uran.\n\nMyšlenka využít vysoce koncentrovanou jadernou energii i pro pohon různých dopravních prostředků na sebe nenechala dlouho čekat. Zejména u vojenských plavidel, která ke svým účelům potřebovala co největší akční rádius, by jaderný pohon výrazně zvýšil jejich bojeschopnost. Jaderná ponorka, která by nepotřebovala dobíjet akumulátory pomocí dieselgenerátorů při plavbě na hladině, by mohla vydržet celé dny či týdny hluboko pod hladinou, což představuje velmi významnou strategickou zbraň. Jaderný blok s grafitovým reaktorem byl však příliš velký i pro tak velká plavidla, jako je letadlová loď, natož ponorka. Až s příchodem obohaceného uranu se otevřela cesta použít jako moderátor vodu, čímž se rozměry reaktoru dramaticky zmenšily.\n\nObohacování uranu bylo poprvé úspěšné právě v rámci projektu Manhattan, během kterého byl na konci roku 1943 zkonstruován první reaktor moderovaný lehkou vodou.\n\nPrvní prototyp jaderné elektrárny s tlakovodním reaktorem byla elektrárna Shippingport, která zahájila provoz v roce 1957. První komerční elektrárna s tlakovodním reaktorem byla spuštěna v roce 1961 v oblasti Yankee-Rowe (USA) a měla elektrický výkon 134 MW.\n\nTlakovodní reaktor je jaderný reaktor, jehož chladivem a současně moderátorem neutronů je lehká voda (HO). Tato voda pod vysokým tlakem cirkuluje primárním okruhem z reaktorové nádoby do výměníku tepla (parogenerátoru), kde předává tepelnou energii sekundárnímu okruhu. Voda v sekundárním okruhu přeměněná teplem na páru slouží k pohonu turbíny elektrárny.\n\nHlavní části tlakovodního reaktoru tvoří:\n\n\nHlavním cílem tlakovodních reaktorů je ohřev vody v jeho aktivní zóně na co nejvyšší teplotu, k čemuž pomáhá vysoký tlak vody – odtud tlakovodní reaktor. Např. při tlaku 15,7 MPa, který má jaderná elektrárna Temelín, dosahuje výstupní teplota vody 320 °C, tj. o cca 25,8 °C pod teplotou sytosti. Tato voda pak proudí primárním okruhem do parogenerátoru, kde předává své teplo parovodní směsi o nižším tlaku tak, aby následně do parní turbíny odcházela suchá pára. Ochlazená voda primárního okruhu se pak z parogenerátoru vrací pomocí hlavního cirkulačního čerpadla zpět do reaktoru.\n\nAby voda mohla být pod tak vysokým tlakem, je aktivní zóna reaktoru umístěna v silnostěnné tlakové nádobě. Voda proudí mezikružím mezi pláštěm aktivní zóny a tlakovou nádobou směrem dolů, kde se otáčí a proudí kolem palivových elementů vzhůru. Voda se při průchodu aktivní zónou ohřeje cca o 30 °C.\n\nVlastní reaktor je součástí primárního okruhu, jehož dalšími hlavními komponentami jsou:\n\n\nV aktivní zóně předává jaderné palivo své teplo chladivu. Aktivní zóna se skládá z těchto hlavních částí:\n\n\nJedná se o válcovou silnostěnnou nádobu svařenou z několika prstenců vykovaných z uhlíkaté nízkolegované oceli. Vnitřní povrch je opatřen nerezovou výstelkou, která zvyšuje korozní odolnost základního materiálu proti působení chladiva obsahujícího kyselinu boritou a umožňuje tak snížit nároky na chemický režim chladiva. Nádoba je tvořena ze dvou oddělitelných částí: vlastního těla nádoby a víka. Obě části jsou k sobě připevněny svorníky. Jako těsnění jsou použity niklové trubky pojištěné těsnícími svary. Nejsložitější částí tlakové nádoby je víko. Jsou na něm připevněny části horního bloku, krokové motory (pohon řídících tyčí), vývody pro měření, přívody napájení, prvky nosné konstrukce horního bloku apod.\n\n\n"}
{"id": "216816", "url": "https://cs.wikipedia.org/wiki?curid=216816", "title": "Borůvkův algoritmus", "text": "Borůvkův algoritmus\n\nBorůvkův algoritmus je algoritmus pro nalezení minimální kostry v grafu, jehož hrany mají různé (prosté) a kladné ohodnocení.\n\nPoprvé byl publikován roku 1926 Otakarem Borůvkou jako metoda pro konstrukci efektivní elektrické sítě na Moravě. Algoritmus byl znovuobjeven Gustavem Choquetem roku 1938, poté znovu Florekem, Łukasiewiczem, Perkalem, Steinhausem a Zubrzyckim roku 1951 a ještě jednou v 60. letech Sollinem. Jelikož Sollin byl z předcházejícího výčtu jediným vědcem ze západu, algoritmus je často označován jako \"Sollinův algoritmus\", především v literatuře týkající se paralelního zpracování dat.\n\nAlgoritmus pracuje tak, že postupně spojuje komponenty souvislosti (na počátku je každý vrchol komponentou souvislosti) do větších a větších celků, až zůstane jen jediný, a to je hledaná minimální kostra. V každé fázi vybere pro každou komponentu souvislosti hranu s co nejnižší cenou, která směřuje do jiné komponenty souvislosti a tu přidá do kostry. V každé fázi se počet komponent souvislosti sníží nejméně dvakrát, počet fází bude tedy maximálně formula_1, kde N je počet vrcholů grafu.\n\n\nJe možné ukázat, že asymptotická časová složitost Borůvkova algoritmu je O(\"M\" log \"N\"), kde N je počet vrcholů a M počet hran grafu.\n"}
{"id": "216818", "url": "https://cs.wikipedia.org/wiki?curid=216818", "title": "Bowden", "text": "Bowden\n\nBowdenův kabel neboli bovden či bowden je speciální druh kabelu, který umožňuje přenos mechanické síly a energie. Vynalezl jej Frank Bowden, výrobce bicyklů, nebo Ernest Monnington Bowden.\n\nBowdenův kabel se skládá z pružného obalu, uvnitř něhož se pohybuje pevné jádro. Obal obvykle bývá vyroben z ocelové spirály kryté zvenku bužírkou, uvnitř je pak ocelové lanko nebo ocelový drát. Obvykle se tímto kabelem přenáší posuvný pohyb, na krátké vzdálenosti jím lze přenášet i pohyb rotační. \n"}
{"id": "216820", "url": "https://cs.wikipedia.org/wiki?curid=216820", "title": "I Brought You My Bullets, You Brought Me Your Love", "text": "I Brought You My Bullets, You Brought Me Your Love\n\nI Brought You My Bullets, You Brought Me Your Love je debutové album americké pětičlenné kapely My Chemical Romance. Bylo vydáno 23. července 2002. Prodalo se ho přibližně 37 000 kusů. Na albu se podílel ještě dřívější bubeník skupiny, Matt Pelisierr.\n\n\n"}
{"id": "216822", "url": "https://cs.wikipedia.org/wiki?curid=216822", "title": "Three Cheers for the Sweet Revenge", "text": "Three Cheers for the Sweet Revenge\n\nThree Cheers for The Sweet Revenge je druhé album amerického rockového kvinteta My Chemical Romance. Bylo vydáno 4. června 2004 a jednalo se o první album, která kapela nahrávala ve spolupráci s Reprise Records. Jde o poslední album s původním bubeníkem Mattem Pelissierem, jenž byl po vydaní alba vyhozen a jehož místo převzal Bob Bryar. V USA se prodalo více než 1 milion kopií. \n\n\"Three Cheers For Sweet Revenge\" přineslo čistější zvuk než předchozí album I Brought You My Bullets, You Brought Me Your Love. Zaznamenalo také mnohem větší úspěch a nárůst popularity. Po jeho vydání se počet fanoušků skupiny značně rozšířil.\n\nFrontman Gerard Way popsal album jako \"pseudo konceptuální hororový příběh\" a sám navrhl jeho obal.\n\n\n\"Helena\" pojednává o zemřelé babičce Gerarda a Mikeyho, která se jmenovala Elena Lee Rush a přátelé jí říkali \"Helen.\" Gerard se rozhodl tyto dvě jména skombinovat a tak vznikla \"Helena.\" Její smrt ho hluboce zasáhla a tak jí věnoval tuto píseň, jež je zároveň jeho nejoblíbenější z \"Three Cheers For Sweet Revenge\". Videoklip se natáčel ve skutečném katolickém kostele v Los Angeles.\n\nGerard o videoklipu Helena: \"Moje babička byla umělkyně a naučila mě hodně o tom, co dneska dělám - jak zpívat, malovat a vystupovat. Hned jsem věděl, že chci, aby ve videoklipu byl pohřeb, protože na ten den, kdy umřela, nikdy nezapomenu. Vzpomínám si, že bohoslužba nás všechny extrémně rozrušila. Video je dost pochmurný a depresivní. Do jeho natáčení dost zasáhly emoce.\"\n\n\"To The End\" je založena na povídce od Williama Faulknera \"Růže pro Emilii.\" Remix skladby je součástí soundtracku k filmu Underworld: Evolution.\n\n\"You Know What They Do To Guys Like Us In Prison\" je o tom, jak Gerard v této době prozkoumával svou sexualitu. Při nahrávání byl ve spodním prádle. Spolupracoval na ní zpěvák Bert McCracken ze skupiny The Used, který má také na svědomí chichotání na konci skladby.\n\nGerard: \"Když neberu v úvahu ´Helenu´, je tohle můj nejoblíbenější song z ´Revenge´. Má šmrnc a myslím, že tohle lidi nečekali. A stejně jako u ´Headfirst For Halos´ jsme věděli, že když to dokážeme, umožní nám to zkusit spoustu dalších věcí... \n\nGerardovou inspirací pro text u \"I'm Not Okay (I Promise)\" byl jeho neúspěch u děvčat. \"Je to o střední, ten pocit, že jsem sám. Vždycky jsem toužil po lásce. Prostě jsem chtěl, aby mě někdo miloval.\" Ve videoklipu se objevuje manažer skupiny. Úvodní scénu videa Ray napsal sám deset minut před natáčením. Původní scénář se mu nelíbil. \n\nThe Ghost Of You pojednává o válce. Při natáčení videoklipu se skupina málem utopila, když se jejich loď začala potápět.\n\nThe Jetset Life Is Gonna Kill You má podle Gerarda být o znásilnění.\n\nThank You For The Venom je fráze, která vznikla v počátcích My Chemical Romance. Gerard měl tričko s tímhle nápisem na jednom z prvních vystoupení. Tahle fráze se také objevila - přeložená do francouzštiny - uvnitř obalu desky I Brought You My Bullets, You Brought Me Your Love.\n\nPísnička Hang 'Em High dostala svůj název podle stejnojmenného filmu Teda Posta s Clintem Eastwoodem v hlavní roli. Zadní vokály zpívá Keith Morris z BlackFlag. Frank ho musel doslova pronásledovat, aby ho k tomu přesvědčil, protože Keith je jedním z Frankových idolů.\n\nPodle časopisu Disorder je píseň Cemetery Drive a bývalé přítelkyni Gerarda Waye, která spáchala sebevraždu.\n\n"}
{"id": "216823", "url": "https://cs.wikipedia.org/wiki?curid=216823", "title": "Velké Chvalovice", "text": "Velké Chvalovice\n\nVelké Chvalovice jsou vesnice, část města Pečky v okrese Kolín ve Středočeském kraji. V roce 2011 zde bylo evidováno 199 adres.\n\nVelké Chvalovice je také název katastrálního území o rozloze 4 km.\n\nPrvní zmínka o vsi je z roku 1316, kdy zde měl zboží Diviš z Chvalovic. V roce 1632 získal ves Berchtold z Uherčic a připojil ji trvale k radimskému panství.\n\n\n"}
{"id": "216826", "url": "https://cs.wikipedia.org/wiki?curid=216826", "title": "Rudolf Kögler", "text": "Rudolf Kögler\n\nRudolf Kögler (12. března 1899 Krásná Lípa – 19. dubna 1949 Rumburk) byl amatérský přírodovědec, tvůrce první naučné stezky v Čechách a unikátní trojrozměrné geologické mapy.\n\nNarozen v Krásné Lípě, tamtéž absolvoval Státní průmyslovou školu pletařskou. Byl zaměstnán jako pletař, textilní návrhář a technický úředník v různých textilních provozech. V roce 1930 se přestěhoval do domu manželčiných rodičů v obci Zahrady (místní část Krásné Lípy). Po 2. světové válce mu hrozilo zařazení do odsunu německého obyvatelstva, kterému se vyhnul díky antifašistickému smýšlení i administrativním nesrovnalostem. Zemřel v dubnu 1949 ve věku 50 let v nemocnici v Rumburku po nešťastném selhání lékaře.\n\nAmatérsky se věnoval několika přírodovědným oborům – astronomii, geologii a botanice, a to na úrovni oceňované odborníky. Prováděl astronomická pozorování pro hvězdárnu v Curychu, ceněné byly jeho náčrty polární záře z 25. ledna 1938.\n\nV roce 1937 dokončil unikátní reliéfní geologickou mapu sestavenou z místních hornin. Je umístěna na zahradě domu čp. 30 v Zahradách. Na 50 m² zahrnuje území o rozloze 29 km² – geologicky zajímavé okolí Vlčí hory s lužickým zlomem. Mapa byla v roce 1987 prohlášena za nemovitou kulturní památku. Je dodnes udržovaná a veřejně přístupná.\n\nV roce 1941 zpřístupnil přírodovědnou vycházkovou trasu ze Zahrad do obce Vlčí Hora. Tato Köglerova naučná stezka byla první naučnou stezkou v Čechách. Měla 70 dřevěných informační tabulí a byla v provozu do jara 1945. (Obnovena v rozšířené podobě byla až v roce 2006 městem Krásná Lípa za spolupráce s Köglerovými potomky.)\n\n"}
{"id": "216834", "url": "https://cs.wikipedia.org/wiki?curid=216834", "title": "Ivan Makásek", "text": "Ivan Makásek\n\nIvan Makásek (* 3. května 1944 Praha) je český přírodovědec, ochránce přírody, novinář, spisovatel, woodcrafter a skaut. Dlouholetý člen Skautské organizace, známý pod přezdívkami Malý Medvěd a Hiawatha. Založil a vedl skautský oddíl Neskenon (3. chlapecký oddíl Praha). Byl též zakladatelem a prvním vůdcem 3. střediska Thecumtha Praha.\n\nZaložil a po dvě desetiletí vedl časopis pro ochranu přírody a životního prostředí \"NIKA\". Založil a vedl časopis \"Wampum Neskenonu\" – Časopis pro skauty a woodcraftery. Jedná se o autora řady knih pro mládež a populárně-naučných knih o kultuře severoamerických Indiánů.\n\nV letech 1957–1958 chodil do oddílu Foglarových Hochů od Bobří řeky. Po letech trampování převzal družinu Medvědů v tábornickém oddíle Josefa Zikána a s rovery z Dakoty vedli pak 1. psohlavecký tábor Velké vody na Nežárce v roce 1965. V září téhož roku se družina Medvědů stala klanem Černého medvěda v jím založeném oddíle Neskenonu, a ten součástí pražských Psohlavců. Bylo mu 21 let a k přezdívce Medvěd připojoval ještě jméno legendárního hrdiny irokézských Indiánů Hiawathy. Tehdy studoval na Přírodovědecké fakultě Univerzity Karlovy v Praze. Na vedení tohoto typu skautského oddílu se připravoval jako vůdce roverského kmene DAKOTA, ve společenství brdských skautů, trampů a zálesáků.\n\nV jeho období „objevil“ Neskenon hru lakros (1967) a v průběhu dalších let o ní obohatil český undergroundový skauting. Na jaře 1968 se pak zapojil do obnovy skautské organizace. Po táboře Na Vydřím potoce na Šumavě se oženil, ale oddíl vedl ještě celý další rok včetně 4. tábora, na jehož konci předal vedení příteli Jiřímu Kafkovi-Owígovi. Odešel, aby se zanedlouho – z vůle 2. náčelníka - opět na čas vrátil jako šaman a vytvořil v Neskenonu ohnivecké společenství. V roce 1972 přišel s projektem táboření v týpí. O dva roky později založil ochranářskou skupinu TARAXACUM, do které se ukryly skautské oddíly Neskenon, Pětka a jejich trampští sympatizanti.\n\nDeset let pracoval jako profesionální ochránce přírody, posléze jako ekologický novinář. Doktorát obhájil na katedře nižších rostlin v roce 1986. Byl šéfredaktorem oficiálního časopisu ČSOP \"Nika\" a neoficiálního časopisu \"Wampum Neskenonu\". Jeho pisatelská produkce začala shrnutím neskenonského svérázu do almanachu Stezkou Neskenonu (1968), který pak vydávali vždy po třech letech i další náčelníci. Napsal \"Kult ohně\" (1967), \"Službu\" (1969, upr. 1991), \"Wagamedův wampum\" (1971), \"Táboříme v týpí\" (1972), \"Šamanův wampum\" (1973), \"Lakros - sport českých skautů a trampů\" (1996), \"Poselství Svatojánských proudů\" (2001), trilogii: \"Kluci z Dakoty\" (2003), \"Kluci z Neskenonu\" (2004) a třetí díl \"Kluci z Neskenonu a lidé z Midé\", který napsal v důchodu až roku 2007. \nProfesionální kariéru zakončil jako ekologický poradce předsedy vlády v letech 2005–2006, kdy odešel do důchodu, který zahájil výpravou do Kanady. Navštívil Yukon a Britskou Kolumbii. Poznatků z cesty využil k napsání dalších tří knih: \"Stále vztyčují totemy\" (2008), \"Totemy a indiáni severozápadního pobřeží Pacifiku\" (2010), \"Indiáni Britské Kolumbie strpěli Olympiádu\" (2011). Ty vydal vlastním nákladem.\n"}
{"id": "216835", "url": "https://cs.wikipedia.org/wiki?curid=216835", "title": "Eoin Colfer", "text": "Eoin Colfer\n\nEoin Colfer (* 14. května 1965, Wexford) je irský spisovatel, autor knih o Artemisi Fowlovi.\n\nNarodil se ve Wexfordu na jižním pobřeží Irska v roce 1965. Zde také vyrůstal se svými čtyřmi bratry, otcem (učitelem na základní škole,historikem a hudebním skladatelem) a matkou (učitelkou herectví). Poprvé začal psát příběhy již na základní škole. Příběhy o Vikinzích později vyprávěl všem svým kamarádům. Náměty pro svoje příběhy čerpal z toho, co se naučil na hodinách dějepisu.\n\nPozději vystudoval Univerzitu v Dublinu a jako učitel se vrátil pracovat zpět do Wexfordu. V roce 1991 se oženil a spolu se svou ženou 4 roky (1992–1996) cestoval a pracoval v Saúdské Arábii, Tunisku a v Itálii.\nJeho první kniha, Benny a Omar, byla vydaná v roce 1998. Použil v ní své zážitky z Tuniska. Pokračování Benny a Babe následovalo v roce 1999. Po vydaní prvního svazku Artemis Fowl v roce 2001 přestal Eoin učit a soustředil se jenom na psaní. V současnosti Eoin žije v Irsku se svoji ženou a dvěma dětmi.\n\nŘekl:“Nepřestanu psát, dokud lidé nepřestanou číst nebo dokud se nezblázním“.\n\nTituly označené hvězdičkou vyšly i v češtině.\n"}
{"id": "216838", "url": "https://cs.wikipedia.org/wiki?curid=216838", "title": "Enciclopedia Libre", "text": "Enciclopedia Libre\n\nEnciclopedia Libre Universal en Español je internetová encyklopedie ve španělštině. Vznikla jako nezávislý projekt v roce 2002 jako protest některých přispěvatelů Španělské Wikipedie především proti možnému umístění reklamy do Wikipedie. Prostor pro obsah webu poskytla Universidad de Sevilla.\n\nObsah encyklopedie je pod GFDL licencí a encyklopedie funguje na MediaWiki softwaru. V květnu 2007 měla encyklopedie přibližně 35 000 hesel.\n\n"}
{"id": "216841", "url": "https://cs.wikipedia.org/wiki?curid=216841", "title": "Dysgrafie", "text": "Dysgrafie\n\nDysgrafie (nebo agrafie) je specifická porucha grafického projevu. Slovo \"dysgrafie\" je odvozeno z řeckého slova \"grafein\", které znamená psáti, a předpony \"dys-\", která je překládána jako špatný či porušený. Postihuje především schopnost napodobit tvar písmen a jejich řazení. Dítě si obtížně zapamatovává tvary písmen a zaměňuje písmena tvarově podobná. Charakteristické je křečovité, těžkopádné a neúhledné písmo. Žákům s touto poruchou činí také problémy týkající se dodržování lineatury (výšky písma). Podstatné je, že tato porucha žádným způsobem neovlivňuje intelekt. Velmi často je spojena s dyslexií.\n\n\n\n\n\n\n"}
{"id": "216843", "url": "https://cs.wikipedia.org/wiki?curid=216843", "title": "Dysortografie", "text": "Dysortografie\n\nDysortografie je specifická porucha pravopisu, patří mezi specifické poruchy učení. Často se objevuje ve spojení s dyslexií. Typická je neschopnost aplikovat i dobře naučená gramatická pravidla do písemné podoby. (Neschopnost naučená pravidla v praxi použít). Chybí cit pro jazyk a je snížena schopnost skloňovat a časovat. Porucha ale nepostihuje celou část gramatiky, dotýká se jen specifických dysortografických projevů.\n\n\nZdroj\n\n\nZpůsoby reedukace se volí podle toho, zda jsou chyby specifické dysortografické, nebo gramatické. Důležitá je kladná motivace.\n\nDítě musí od samého počátku znát smysl toho, proč se učí to či ono, co dělá a proč to dělá, jak to má dělat. Musí přesně vědět, v čem dělá chyby, na co si má dávat pozor, k čemu jsou konkrétní cvičení dobrá, kdy a jak použije dané mluvnické pravidlo nebo mnemotechnickou pomůcku.\n\nDoporučena jsou rytmická cvičení beze slov, sluchová analýza, sluchová paměť, sluchová syntéza (p-e-s, co je to dohromady). Taktéž rozlišování krátkých samohlásek (léta, létá; hodný, hodní – dítě vysvětlí významové rozdíly ve slovech) a rozlišování slabik dy, ty, ny; di, ti, ni: barevné podtrhávání slabik měkkých a tvrdých (každé jinou barvou), doplňování i/y do slov (r_bn_k).\n\nProcvičuje se vynechání písmen, přesmykování (nedostatky ve sluchové analýze a synteze): cvičení sluchové percepce (zopakování slov, napsat, rozdělit na slabiky, na písmena, podtrhávání správně napsaných slov, jaké bylo první písmeno ve slově).\n\nOsvojování gramatických pravidel: vyhledávání příbuzných slov, doplňovací cvičení, mechanické opisování slov, ve kterých žák chybuje; zdůvodňování. pravopisných jevů.\n\n"}
{"id": "216849", "url": "https://cs.wikipedia.org/wiki?curid=216849", "title": "Přízemí", "text": "Přízemí\n\nSlovo přízemí je používá ve více významech:\n"}
{"id": "216859", "url": "https://cs.wikipedia.org/wiki?curid=216859", "title": "Československá lidová armáda", "text": "Československá lidová armáda\n\nČeskoslovenská lidová armáda (zkratka ČSLA; též slovensky \"Československá ľudová armáda, zkratka\" ČSĽA) byl název armády československého státu v letech 1954 až 1990.\n\nDnem vyhlášení zákona č. 74/1990 Sb. 14. března 1990 byl změněn název armády zpět na Československá armáda.\n\nSoučástí ČSLA bylo pozemní vojsko, vojenské letectvo a vojska protivzdušné obrany státu.\n\nPozemní vojsko bylo nejpočetnější složkou armády. Základem jeho bojové síly byly operační a taktické rakety. Hlavní údernou silou byly tanky. Dělostřelectvo bylo vybaveno různými typy děl a minometů, protitankovými kanóny, řízenými protitankovými střelami a dalšími zbraněmi.\n\nK pozemnímu vojsku patřily motostřelecké a tankové svazky, útvary protivzdušné obrany, dělostřelectvo a speciální vojska, jako je ženijní, spojovací, chemické, železniční a výsadkové vojsko. Další útvary a zařízení poskytovaly bojovým útvarům nezbytné technické, materiální a další služby.\n\nŽenijní vojsko bylo vybaveno silničními a zemními stroji, odminovacími tanky a technikou k zajištění přepravy vojsk přes vodní toky a jiné terénní překážky. Železniční vojsko bylo schopné zajišťovat výstavbu i obnovu železničních tratí včetně mostů a sdělovacích a zabezpečovacích zařízení a údržbu železničních vozidel. Železniční i ženijní vojsko se podílely na likvidaci následků živelních a jiných pohrom.\n\n\n\n\n\n\nVojenské letectvo bylo vybaveno nadzvukovými reaktivními letouny, bitevními vrtulníky, raketovými zbraněmi a elektronickým zařízením.\n\nVojska protivzdušné obrany státu (PVOS) byla tvořena protiletadlovými raketovými útvary, útvary stíhacího letectva, radiotechnickými a speciálními útvary.\n\n\n\nČeskoslovenská lidová armáda měla soustavu hodností převzatu ze Sovětské armády. Od r. 1958 docházelo k dílčím změnám, které byly završeny zákonem 76/1959 o některých služebních poměrech vojáků.\n\nOd r. 1960 bylo upraveno seskupení hodnostních sborů, což s malými odchylkami a platilo i v obnovené Československé armádě do r. 1992.\n\n\nRovněž bylo upraveno hodnostní označení, které více přiblížilo tradičnímu. Označení na výložkách udává následující tabulka:\n\nZávěrečná zpráva vyšetřovací komise Federálního shromáždění pro objasnění událostí 17. listopadu 1989 charakterizovala Československou lidovou armádu takto: \"\"Československá armáda byla vedle SNB a LM chápána jako jeden z přímých mocenských nástrojů ovládání společnosti a bezprostředního zvládání vnitropolitických potíží, KSČ prostřednictvím obrovského aparátu Hlavní politické správy ČSLA prolínajícího se do nejnižších jednotek prakticky kontrolovala svůj absolutní vliv v armádě.\"\"\nV průběhu Sametové revoluce navrhoval komunistický ministr národní obrany Václavík nasazení armády proti demonstrantům, ale jeho návrh nebyl vyslyšen.\n\n\n"}
{"id": "216863", "url": "https://cs.wikipedia.org/wiki?curid=216863", "title": "Prefektura Ósaka", "text": "Prefektura Ósaka\n\nPrefektura Ósaka (: 大阪府, \"Ósaka-fu\") je jednou ze 47 prefektur Japonska. Nachází se v regionu Kansai na ostrově Honšú. Hlavním městem je Ósaka.\n\nPrefektura má rozlohu 1 892,86 km² a k 1. říjnu 2000 měla 8 815 757 obyvatel.\n\nPrefektura Ósaka byla založena v roce 1868, na samém počátku období Meidži.\n\nV prefektuře Ósaka je 33 velkých měst (市, ši):\n"}
{"id": "216868", "url": "https://cs.wikipedia.org/wiki?curid=216868", "title": "IOS (rozcestník)", "text": "IOS (rozcestník)\n\nIOS může znamenat:\n"}
{"id": "216870", "url": "https://cs.wikipedia.org/wiki?curid=216870", "title": "Vidoule", "text": "Vidoule\n\nSlovo Vidoule má více významů:\n\n"}
{"id": "216873", "url": "https://cs.wikipedia.org/wiki?curid=216873", "title": "Mamilárie", "text": "Mamilárie\n\nMamilárie (\"Mammillaria\"), též cecuně, je rod stonkových sukulentních rostlin z čeledi kaktusovité (\"Cactaceae\"). Je druhově nejbohatším rodem čeledi. Přesný počet uznávaných druhů se liší podle použité klasifikace. Z moderní klasifikace Pilbeam uznává 181 druhů,\nHunt rozlišuje 145 druhů, starší taxonomické klasifikace a praktičtí kaktusáři rozlišují okolo 300 druhů.\nCentrem výskytu rodu \"Mammillaria\" je Mexiko a jižní státy USA. Rod několika málo druhy zasahuje do ostrovů Karibské oblasti a dále až po sever Jižní Ameriky do Kolumbie a Venezuely.\n\nMamilárie jsou poměrně malé, při zemi rostoucí rostliny s oválným stonkem. Rostou jednotlivě nebo v trsech. Mamilárie jsou základním rodem pro kaktusáře a jsou i základem nabídky kaktusů v obchodech pro širokou veřejnost. Pěstují se poměrně snadno. Sběr rostlin v hlavní domovině v Mexiku je jako u všech kaktusů zakázán. Několik druhů je zapsáno do seznamu CITES.\n\nRostou jednotlivě nebo odnožují až tvoří nízké trsy. Stonek je buď kulovitý, protáhlý až ve stáří, nebo již od mládí válcovitý. Běžný průměr jednotlivých stonků kulovitých druhů je 2 až 15 cm (bez trnů) a výška u válcovitých okolo 30 cm, několik druhů dosahuje 60 cm výšky. Větší rozměry jsou vzácné, průměr 25 až 30 cm dosahují \"M. grusonii\" a \"M. winterae\". Nejmenší druhy mohou kvést již při velikosti 1 cm. Mnoho druhů v dolní části stonku odnožuje nebo roste trsovitě. Trsy mohou mít až 1 m v průměru. Známá \"M. gracilis\" tvoří odnože i v horní části stonku. Zajímavé je dichotomické dělení, kdy se postupně růstový vrchol stranově protáhne a rozdělí na dva, až vzniknou dvě nové hlavy stonku, např. u \"M. parkinsonii, M. perbella, M. celsiana, M. karwinskiana\". Některé druhy mají pletiva, epidermis a cévní svazky velmi měkké, označují se jako měkkomasé. Tělní šťáva některých druhů na vzduchu dostává mléčné zbarvení (tvoří latex) a tuhne v žlutavou hmotu. U sekce \"Galactochylus\" (nově \"Mammillaria\") se tak chová šťáva z celého stonku, zatímco u sekce \"Subhydrochylus\" nepravidelně hlavně šťáva z cévních svazků. Sekce \"Hydrochylus\" latex netvoří. Stonky jsou většinou zelené, výraznější pigmentace bývá jen u druhů s řídkým otrněním.\n\nPovrch těla je členěn do kuželovitých výstupků, bradavek, počeštěně z latinského názvu mamil. Jsou od sebe zcela oddělené (tím se liší od žeber rozpadlých do hrbolů např. u rebucií) a jsou uspořádány do spirály. Mohou být krátce kuželovité, kónické, značně protáhlé, prohnuté či kyjovité, širší na konci. Nejmenší mají jen několik mm (skupina \"M. crucigera\"), nejširší až 2 cm a nejdelší až 5 cm (\"M. longimamma\"). Nejmenší tvoří jen malou část objemu stonku na povrchu, naopak u podrodu \"Dolichothele\" dlouhé mamily tvoří většinu stonku. Na vrcholu každé mamily se nachází vegetační bod zvaný areola. U mamilárií došlo k jejímu rozdělení na část nesoucí trny na vrcholu mamil a generativní část nazývanou axila, která se přesunula k bázi mamily. Oddělení areoly a axily je dokonalé na rozdíl od ostatních rodů z mammilloidní vývojové větve (rody \"Coryphantha\", \"Escobaria\", \"Pelecyphora\", \"Neolloydia\" a \"Ortegocactus\"), u kterých může být areola a axila ještě spojena zřetelnou brázdou s vlnou. Areola nese trny, případně chlupy a vlnu, axila bývá holá nebo se zde tvoří vlna a někdy štětiny. Z axil se vyvíjí květy a později plody, ze starých axil na bázi vyrůstají odnože.\n\njsou velmi různorodé a mnohdy velmi ozdobné. Na jedné rostlině mohou být až tři druhy trnů, okrajové, které bývají početnější, slabší, světlé a výrazné barevné středové trny, z nichž jeden může být ještě silnějí a výraznější nebo háčkovitý. Střední trny mohou být různě zbarveny na špičce, ve středu a u báze a mohou tak mít tři různé barvy v délce. Trny mohou být velmi silné, tvrdé ale řídké, často doplněné hustou vatou. Nebo mohou být slabé, ale početné a rostlinu značně halící. Trny mohou být přeměněné ve vlasy a rostlinu zahalovat do chlupaté koule, např. u oblíbené \"M. bocasana\". Několik druhů, např. \"M. herrerae, M. humboldtii, M. lasiacantha, M. magallanii, M. solisoides, M. stella-de-tacubaya\" má trny velmi početné, přitisklé, bělostné, zcela rostlinu obalují a vytvářejí vzhled bílé koule. Unikátní trny má “labutěnka“ \"M. plumosa\". Jsou mnohonásobě zpeřené a připomínají bělostné ptačí peří. Mírně zpeřené trny mají i další druhy, např. \"M. schiedeana, M. pennispinosa\". Trny může ještě doplňovat hustá vata a štětiny. Husté otrnění, vlna, vata umožňuje rostlinám na exponovaných stanovištích vytvořit příznivější chladnější mikroklima kolem stonku.\n\nZ axil pak v době květu vyrůstají jednoduché souměrné květy s velkým počtem tyčinek. Květy rostou v kruzích. Barva a tvar květu se je velmi různá: bílá, smetanová, růžová, červená nebo purpurová. Několik druhů kvete i žlutě.\n\nPlody se tvoří a dozrávají zanořené ve stonku. Po dosažení zralosti, případně po období klidu na začátku další růstové sezony jsou vytlačeny na povrch. Až druhým rokem jsou vytlačeny plody \"M. bombycina\". Plody jsou podlouhlé, válcovité, kyjovité, málokdy oválné, někdy drobné, jindy relativně značně velké. Nejdelší plody má \"M. bocasana\", až 4 cm dlouhé, tenké, fialové. Plody jsou holé, bez chlupů a šupin. Na vrcholu zůstává zbytek květu. Mají silnější masitou stěnu, někdy vysychavou, uvnitř dutinu se šťávou a semeny. Plody většiny druhů jsou zbarveny červenými barvivy anthokyany červeně, oranžově, fialově, narůžověle. Jen u málo druhů zůstávají zelené bez červených odstínů, většinou u druhů z podrodu Dolichothele. Zelené plody mají \"M. baumii, M. brachytrichion, M. carmenae, M. carretii, M. decipiens, M. melaleuca, M. heidiae, M. longiflora, M. surculosa\", zelenobílé \"M. backebergiana\" a \"M. vetula\", zelenožluté \"M. solisioides\" a plody žluté má \"M. longimamma\". Počet semen v plodu se různí podle druhů, od deseti až po několik set drobných semen. Plody mnoha druhů jsou jedlé.\n\nNěkolik druhů mamilárií, \"M. deherdtiana\" ( včetně subsp. \"dodsonii\"), \"M. luethyi, M. napina, M. saboe \"(subsp.\" goldii, haudeana\"),\" M. sanchez-mejoradae, M. tepexicensis\" a \"M. theresae\" zralé plody nevytlačují ze stonku. Semena se uvolňují až po odumření okolních mamil na bázi stonku nebo po uhynutí rostliny. Např. \"M. deherdtiana\" roste na malých holých vrcholových paloucích na pahorcích z denudovaných vápenců, okolí je porostlé dubovým lesem. Zde již růst nemůže. Zadržování semen je adaptací na prostorové omezení lokality, kdy šíření semen do okolí nemá smysl a nová generace může růst až po úhynu rodičovské.\nJev, kdy plody zůstávají ukryty ve stonku rostliny se nazývá kryptokarpie.\nJev, kdy jsou semena uvolněna až po úhynu polykarpické mateřské rostliny se nazývá serotinie.\n\nJedná se o CAM rostliny, které mají přes den průduchy zavřené, což jim umožňuje bránit ztrátám vody výparem. V noci se průduchy otevírají a mamilárie (podobně jako ostatní sukulenty) přijímají oxid uhličitý. Ten je vázán do sloučeniny malátu, který je v průběhu dne štěpen v Calvinově cyklu na pyruvát. Tyto cykly jsou součástí fotosyntézy a umožňují rostlině výrobu energie. CAM je anglická zkratka pro \"Crassulacean Acid Metabolism\", tedy „metabolismus kyselin tlusticovitých (\"Crassulaceae\") rostlin“, u kterých byl tento cyklus pozorován poprvé. CAM cyklus je obměnou Hatch-Slackova cyklu u tzv. C rostlin.\n\nMimo CAM cyklus chrání před horkem a velkým výparem i tlustá pokožka a pletiva nasáklá vodou. Také členitost jejich povrchu, včetně trnů a vlny, umožňuje mamiláriím vytvářet odlišné mikroklima v těsné blízkosti jejich povrchu. Jsou díky tomu schopné přežít vysoké teploty běžné na stanovištích, kde se vyskytují. Jak bylo zjištěno z pozorování některých mamilárií (např. \"M. pectinifera\", \"M. napina\", \"M. hernandezii\", \"M. crucigera\", \"M. dixanthocentron\" \"M. supertexta\") v údolí Tehuacán v Mexiku, teplota půdy v místech, kde tyto rostliny rostou, dosahuje až 52 °C. Také bylo zjištěno, že rostliny rostoucí vertikálně ve skalách jsou proti takto vysokým teplotám chráněny a teplota okolní půdy bývá v průměru o 14 °C nižší.\n\nNázev rodu \"\" je latinského původu. „Mamilla“ totiž značí bradavku, což souvisí s charakteristickými výrůstky na povrchu mamilárií. Z těchto bradavek pak u takových druhů vyrůstají vlasy a trny. V češtině se běžně používá jméno mamilárie. Starší český název tohoto rodu je cecuň.\nLatinské rodové označení ' zavedl v roce 1812 anglický botanik Adrian Hardy Haworth (1767–1833) ve své knize ' s použitím typového jedince \"Mammillaria simplex\" Haw., který vznikl vyčleněním \"Cactus mammillaris\" (L., 1753) do samostatného rodu. \"Cactus mammillaris\" je starší název, který použil Carl Linné v roce 1753 jako typový druh pro rod \"Cactus\" ve své knize \"\". S označením „\"mammillaris\"“ (tedy bradavčitý) tak nepřichází při svém popisu druhu Haworth, ale použil ho již Carl Linné v roce 1753. Linnéův taxon \"C. mammillaris\" je starší než Hawortův \"M. simplex\", a tak mu někteří autoři dávají přednost a Haworthův taxon je v tom případě označován jako mladší synonymum.\n\nAby problémům nebyl konec, rodové jméno \"Mammillaria\" bylo v roce 1809 (tedy o tři roky dříve než Haworthem) použito k označení zcela odlišného rodu. Anglický botanik John Stackhouse jím totiž označil rod řas dnes známý jako \"Gigartina\". Aby neexistovala dvě rodová jména s označením \"Mammillaria\", pro kaktusy a řasy, označení \"Mammillaria\" pro řasy se přestalo používat a bylo nahrazeno rodovým jménem \"Gigartina\".\n\nTo bylo pak i stvrzeno v roce 1930 na mezinárodním botanickém kongresu. Ještě předtím se v roce 1923 botanici Nathaniel Lord Britton a Joseph Nelson Rose pokusili zavést nové označení pro tento rod kaktusů, tak aby je odlišily od řas – Neomammillaria. To je dnes považováno za homonymum. V roce 2000 bylo jméno \"Mammillaria\" pro rod kaktusů právoplatně zapsáno do Mezinárodního kódu botanické nomenklatury, jako chráněné pro rod \"Cactus\".\n\nV průběhu více jak 160 let, které následovaly po popisu první mamilárie, došlo k podstatnému překlasifikovávání tohoto rodu. Botanici byli odkázáni hlavně na popisy dostupných zástupců. První snahy spadají do roku 1837, kdy německý botanik Ludwig Pfeiffer rozdělil rod \"Mammillaria\" na 2 skupiny na základě vzhledu trnů.\n\nPostupně následují studie dalších botaniků a nadšenců do kaktusů až po druhou polovinu 20. století, kdy přichází se svojí klasifikací anglický botanik David Richard Hunt. Ten rozdělil rod \"Mammillaria\" na 6 podrodů, 3 sekce a 14 sérií. Objevují se i další pokusy o systém. Zajímavá je např. Buxbaumova teorie vývojového stupně Mammillaria z roku 1951. Klasifikace Huntova popisuje 6 podrodů (\"Mammilloydia\", \"Oehmea\", \"Dolichothele\", \"Cochmiea\", \"Mamillopsis\" a \"Mammillaria\") přičemž podrod \"Mammillaria\" dále dělí na tři sekce: \"Hydrochylus\", \"Subhydrochylus\" a \"Mammillaria\" a ty na série. Sekce \"Hydrochylus\" je rozdělena do 8 sérií, jmenovitě \"Longiflorae\", \"Ancistracanthae\", \"Stylothelae\", \"Proliferae\", \"Lasiacanthae\", \"Sphacelatae\", \"Leptocladodae\" a \"Decipeintes\". Sekce \"Subhydrochylus\" pak do 3 sérií: \"Heterochlorae\", \"Polyacanthae\" a \"Supertextae\"; sekce \"Mammillaria\" pak také do 3: \"Leucocephalae\", \"Mammillaria\" a \"Polyedrae\".\nDůležitý zvrat pak přináší taktéž, dnes uznávaná klasifikace J. M. Lüthyho. Ten používá detailní morfologický popis, včetně biochemických a stanovištních dat. V letech 1995 a 2001 vypracovává klasifikaci, ve které rozlišuje 5 podrodů (\"Oehmea\", \"Dolichothele\", \"Cochemiea\", \"Phellosperma\" a \"Mammillaria\") 6 sekcí a 22 sérií. Podrod \"Cochemiea\" dělí na série \"Ancistracanthae\", \"Barchella\" a \"Cochemiea\"; podrod \"Phellosperma\" je rozdělen na sekce \"Archiebnerella\" (se sériemi \"Phellosperma\" a \"Zephyranthoides\"), \"Kraninzia\" (se sériemi \"Herrerae\", \"Longiflorae\" a \"Pectiniferae\") a sekci \"Mammillopsis\". Poslední podrod \"Mammillaria\" je pak rozdělen do tří sekcí. Sekce \"Cylindricothelae\" se dělí na série \"Bombycinae\", \"Stylothelae\", \"Proliferae\", \"Lasiacanthae\" a \"Sphaclatae\". Sekce \"Conoidothelae\" pak na série \"Leptocladodae\", \"Decipeintes\", \"Heterochlorae\", \"Rhodanthae\", \"Polyacanthae\" a \"Supertextae\". Poslední sekce \"Mammillaria\" je pak tvořena 3 sériemi: \"Leucocephalae\", \"Mammillaria\" a \"Polyedrae\".\n\nTyto dvě poslední klasifikace, tedy Lüthyho a Hunta, se pak běžně používají při klasifikacích zástupců rodu \"Mammillaria\" a běžně slouží jako výchozí body pro další fylogenetické studie. Poslední etapou zkoumání taxonomie mamilárií a příbuzných taxonů je pak rozvoj metod porovnávání struktury DNA. Zatím poslední studii v tomto oboru provedli Butterworth a Wallace (2004), kteří zkoumali sekvence chloroplastové DNA u 113 zástupců rodu \"Mammillaria\" a 12 jiných druhů kaktusů z rodů \"Ortegocactus\", \"Pelecyphora\", \"Neolloydia\", \"Escobaria\", \"Coryphantha\", \"Ferocactus\" a \"Stenocactus\". Výsledky ukázaly míru příbuzenských vztahů jednotlivých druhů a podruhů, včetně těch, které nejsou v současnosti řazeny do rodu \"Mammillaria\". Vzhledem k běžnému použití několika klasifikací najednou není přesný počet mamilárií znám.\n\nCentrem výskytu je Mexiko a jižní část USA. Menším počtem druhů areál pokračuje na ostrovy karibské oblasti a několika málo druhy, \"M. colombiana, M. mammillaris, M. nivosa\", zasahuje až do Jižní Ameriky na pobřeží Kolumbie a Venezuely. Mamilárie osídlily velmi různorodé biotopy, od pobřežních útesů až do výšek nad 3000 m n. m. (\"M. deherdtiana\" subsp. \"dodsonii\"). Rostou na otevřených skalních výhonech, v puklinách skalních stěn, v nánosech rozpadavých hornin, více však v zákrytu křovin nebo větších kaktusů, v řídkých suchých borových a dubo-borových lesích, nebo i v mechových porostech. Obývají jak zásadité rozpadlé vápencové sutě, tak kyselé humózní půdy a lesní hrabanku. Větší část druhů má poměrně malý areál výskytu nebo několik málo izolovaných nalezišť a lze je označit za endemity. Menšina druhů (např. \"M. compresa, M. mystax, M. parkinsonii\") má rozsáhlou oblast výskytu, kde různě varírují, tvoří různé formy ( např. \"M. prolifera\") nebo polyklonální mikrodruhy (např. \"M. celsiana\"). Rozsáhlou oblast výskytu mají druhy rostoucí na ostrovech karibské oblasti (např. \"M. colombiana\" roste od Mexika přes Honduras, Guatemalu, Jamajku až po Kolumbii a Venezuelu.).\nMamilárie osídlily nejrůznější stanoviště. Rostliny rostou na teplých a slunných stanovištích v propustných až písčitých půdách, jiné v humózních (\"M. boodii\") či vertikálně ve vápencových skalách (\"M. crucigera\"\n). Častý je i výskyt na plochých vápencových kopcích (\"M. napina\", \"M. candida\", \"M. pectinifera\",) Některé samostatně, jiné ve společnosti jiných rostlin (\"M. carnea\", \"M. gaumeri\") či v lese (\"M. carmenae\", \"M. dealbata\", \"M. nejapensis\"). Některé ve vysokých horách (\"M. dodsonii\", \"M. deherdtiana\", \"M. glasii\"), jiné na pobřeží (\"M. gaumeri\"). Řada druhů je v přírodě těžko odhalitelná, protože roste zahloubená v zemi pod příkrovem trav, mechů a spadaného listí či jehličí (\"M. solisioides\", \"M. napina,\" \"M. hernandezii\").\n\nNapříklad u druhu \"Mammillaria pectinifera\" bylo zjištěno, že preferuje otevřená stanoviště s nižší přítomností ostatních rostlin, \"Cnidoscolus tehuacanenesis\", \"Gomphrena decumbens\" a \"Cassia pringlei\" byly rostliny nalezené pouze v parcelkách s \"M. pectinifera\". Dále se zjistilo, že tato mamilárie preferuje hlubší půdy s nižším procentem povrchové kamenitosti. Důležitým faktorem je pak půdní vlhkost a pH. V tomto případě rostlo více mamilárií v parcelkách, kde dosahovala půdní vlhkost 11 % a reakce půdního roztoku 7,1. Zde je však třeba uvést, že procento nasycení půdy vodou nevypovídá nic o dostupnosti vody pro rostlinu, pouze o stanovišti. Dostupnost vody pro rostlinu určují hlavně vlastnosti půdy – vyšší podtlak znamená méně vody pro rostlinu. Jílovitá půda se potom jeví rostlině z aridních půd jako suchá a písčitá, tedy propustná půda, jí nabízí více dostupné vody.\n\nJiným případem je \"Mammillaria nejapensis\", která roste v opadavých lesích jižního Mexika, kde se k ní dostává slunce pouze od listopadu do května, kdy je les bez listů. V humusových naplaveninách ve státě Tamaulipas roste \"M. meiacantha\", značné proměnlivosti dosahuje \"M. dealbata\". Někteří zástupci druhu \"M. delbata\" se vyskytují v suchých a horkých údolích, jiní vystupují do hor, kde rostou v lesích s borovicí a dubem.\n\nEtnobotanické studie z počátku minulého století ukázaly, že \"M. grahamii\" Engelm. byla mezi Apači Chiricahua a Mescalero používána jako potrava a léčivka. Plody se jedly čerstvé, sušené nebo vařené. Dužninu plodů konzumovaly hlavně děti jako přesnídávku, vařená rostlina se pak přidávala na bolavé a hnisající uši. Některé druhy byly také podrobeny fytochemickým analýzám. Nalezené látky ukazují na možnost použití výtažků ve medicíně. Například u rodu \"M. heyderi\" Muehlenpf. byly nalezeny látky působící proti bolesti uší a hlavy, hluchotě, navozující vidiny, či způsobující dlouhověkost.\n\nVzhledem k tomu, že jsou mamilárie pěstovány jako okrasné rostliny, stávají se tak cenným sběratelským artiklem. To v poslední době vede ke snižování jejich počtu ve volné přírodě, ale také ničení přirozených stanovišť, kde se tyto druhy vyskytují. Zavala-Hurtado \"et al\". (2003) například uvádí, že \"M. pectinifera\" byla od 80. let 19. století intenzivně sbírána na přirozených stanovištích a v současné době jsou tak známé pouze 3 populace tohoto druhu s celkovým počtem asi 200 jedinců. Mnohé druhy se vyskytují v tak malých populacích, že se často stává, že jsou buď nalezeny a popsány později než v ostatních případech, nebo jsou popsány a pak na několik let ztraceny, než dojde k objevení nových přirozených stanovišť. To byl například případ druhu \"M. carmenae\", která byla poprvé popsána v padesátých letech 20. století, ale znovu objevena na přirozeném stanovišti až v roce 1976. Mezi vlivy, které snižují počet mamilárií ve volné přírodě, je vyjma sběru uváděno hlavně ničení přirozených stanovišť. K tomu dochází hlavně v důsledku orby polí, pastvy dobytka a stavby silnic. Přesné studie na rozšíření mamilárií však stále chybí, a tak není možné určit, jestli ten či onen druh se vyskytuje v malém počtu z přirozeného důvodu (bioticky/abiotický vliv), či je toto rozšíření ovlivněno člověkem (antropický vliv). Z přirozených důvodů působících na malé rozšíření druhu jsou pak uváděny specifické požadavky na prostředí, které se vyskytuje jen na malém území či malá schopnost šířit semena, která je některým druhům vlastní.\n\nVzhledem k malému počtu některých mamilárií na přirozených stanovištích jsou tyto druhy v různých zemích chráněny jak ze zákona zařazením do červených seznamů, tak je jejich obchod na mezinárodním poli omezován prostřednictvím úmluvy CITES (\"\" česky \"Úmluva o mezinárodním obchodu s ohroženými druhy volně žijících živočichů a rostlin\"). Některé druhy se dostávají do červených seznamů i v důsledku důležitosti v historii a kultuře daného území, tak jak je tomu například v Mexiku.\n\nV současné době (2009) se na červeném seznamu IUCN nachází 25 druhů mamilárií, mezi něž patří například \"Mammillaria albicoma\", \"M. herrerae\" či \"M. luethyi\". Z tohoto počtu je 9 druhů „kriticky ohrožených“ (\"Critically Endangered\" – CR), 6 druhů „ohrožených“ (\"Endangered\" – EN), 7 druhů „mírně ohrožených“ (\"Vulnerable\" – VU), \"Mammillaria glochidiata\" a \"M. guillauminiana\" jsou uváděny jako „v přírodě vyhynulé“ (\"Extinct in the Wild\" – EW). Na mexickém červeném seznamu \"NORMA Oficial Mexicana NOM-059-ECOL-2001\" je pak asi 118 druhů a poddruhů mamilárií zařazených do kategorií „kriticky ohrožený“ (\"En peligro de extinción\" – P), „ohrožený“ (\"Amenazadas\" – A) a „pod zvláštní ochranou“ (\"Sujetas a protección especial\" – Pr). Právě do kategorie pod zvláštní ochranou jsou řazeny druhy a poddruhy, který mají výrazný význam v historii či kulturách Mexika. Mexický červený seznam má jednodušší způsob řazení rostlin do červeného seznamu a tak obsahuje více jednotek, nežli červený seznam IUCN. Podobná situace je i v jiných zemích, které mají své červené seznamy ohrožených druhů rostlin.\n\nCo se týče úmluvy CITES, je většina mamilárií chráněna proti obchodování. V případě potřeby mamilárií za účelem obchodování na mezinárodních trzích je tak třeba vždy zjistit jaký status má v daných zemích ten či onen druh, prostřednictvím webu CITES.\n\nSprávné podmínky pěstování mamilárií vychází jednak z pěstitelské zkušenosti a podmínek, jakých jsou běžní pěstitelé bez drahého vybavení schopni dosáhnout, ale také ze stanovištních podmínek jednotlivých druhů ve své domovině. Například při pěstování mamilárií v ČR je nutné nějakým způsobem rostliny udržovat v době nepříznivých světelných, ale i teplotních podmínek – v období zimy. Obecně se doporučuje jako u jiných kaktusů udržovat rostliny v klidovém stavu při teplotách do 10 °C na světle a bez zálivky. Za nejnižší možnou teplotu u ochmýřených mamilárií je pak považováno 5 °C.\n\nSe zvyšováním intenzity světla v mírném pásu, tedy na jaře je možné postupně začít kaktusy zalévat. Období růstu těchto rostlin je soustředěno na jaro, léto a počátek podzimu. Doporučuje se zálivku postupně zvyšovat. Ta by měla vrcholit v průběhu léta a pak být postupně snižována. Stejně tak se u ochmýřených mamilárií doporučuje v období léta mírné rosení. Přihnojování pak také patří doprostřed léta. Obecně se doporučuje pěstovat kaktusy u okna či ve sklenících, kde je dostatek světla. Teploty by měly být v sezóně v rozsahu 25–35 °C, konkrétní teploty však závisí na teplotách a podmínkách v jakých ten či onen druh roste na přirozeném stanovišti. Půdy by měly být propustné, tvořené kombinací zeminy, listovky a písku spíše kyselé, i když studie dokazují, že některé mamilárie z vápencových skal Údolí Tehuacan vyžadují půdy neutrální až zásadité. U druhů tvořících populace pak je potřeba širší květináč, aby byla umožněna tvorba odnoží.\n\nMladší mamilárie se přesazují jednou ročně vždy na jaře, starší pak jednou za dva roky. Kořeny je možno zkrátit až o třetinu a nechat zahojit. Poté se začíná zalévat až po několika dnech od zasazení rostlin do nového substrátu – výrazně se začíná zalévat až po prvních projevech růstu, u některých rostlin, zejména u ročních semenáčků, se provádí otužovaní vysazením zálivky až do období zcvrkávání rostlin a následné pokračování v zálivce.\n\nMamilárie se často uvádí jako velmi nenáročné kaktusy. Pokud jsou přesazovány pravidelně každý rok do nového substrátu není třeba tak časté hnojení. Při použití hnojiv se sledují cíle dobře vypadajících rostlin, či se používají rostlinné regulátory pro podporu odnožování či kvetení rostlin. Hnojiva a rostlinné regulátory se podávají v zálivce podle návodu a také podle reakce rostlin na použitá hnojiva a jejich výši. Vše je nutno kontrolovat, aby nedošlo k přehnojení a oslabení rostliny.\n\nMamilárie stejně jako ostatní kaktusy je možno rozmnožovat generativně, tedy semeny či vegetativně tedy řízky nebo odnožemi. Generativní rozmnožování je velmi časté u pěstitelů, protože dává nové genotypy. Možné je také cílené sprašování různých druhů za účelem vzniku nových genotypů. Pro zajištění úrody plodů a semen je často nutné, v umělých podmínkách opylovat štětečkem, protože neexistují přirozené mechanismy opylení. Výhodou množení semeny je také možnost tato semena uchovávat několik let a šířit tak druhy mezi pěstiteli. Opět záleží na druhu a tedy na počtu let, po které jsou tato semena viabilní. Na základě zkoumání jevu zvanému v angličtině \"serotiny\" (česky \"uchovávání semene rostlinou\"), bylo zjištěno, že semena druhů \"Mammillaria hernandezii\", \"M. napina\" a \"M. solisioides\" měly ještě po 8 letech 70% klíčivost. Semena se uchovávají v dormantním stavu v chladu, suchu a temnu a vysévají v mírném pásmu umělých podmínek na počátku jara – tedy na počátku vegetativního období. Faktu, že semena v chladu, suchu a temnu nebudou klíčit, napomáhají i četné vědecké studie (např. Cervera, J. Carlos \"et al\". (2006), Flores, J.; Jurado, E. a Arredondo, A. (2006)). Obecně před klíčením se doporučuje semena dezinfikovat a následně klíčit při teplotě půdy 20–25 °C.\n\nV případě vegetativního rozmnožování se používají odnože (u odnožujících mamilárií) či řízky (u mamilárií rostoucích jednotlivě).\n\nMamiláriím v kultuře můžou škodit houby, ale i živočichové. Přesné choroby nebyly zatím přesně definovány. Mezi nejdůležitější choroby a škůdce patří sviluška, červec, puklice či hniloba.\n\nRozmnožování a pěstování \"in vitro\" se používá nejčastěji v laboratorních podmínkách při výzkumu. Používají se buďto agarové plotny bohaté na živiny a růstové regulátory, je možno použít i tekutá média (viz obrázek).\n\n\n\n \n"}
{"id": "216874", "url": "https://cs.wikipedia.org/wiki?curid=216874", "title": "Mammillaria carnea", "text": "Mammillaria carnea\n\nMammillaria carnea Zucc. je stonkový sukulent z čeledi kaktusovité (\"Cactaceae\") pocházející z mexického státu Oaxaca. Roste v trsech. Má velké červené trny. Květy jsou také červené. Dělí se na řadu forem.\n\nPodle Huntovy klasifikace (1987) patří \"M. carnea\" do sekce \"Mammillaria\", série \"Polyedrae\".\n\n\n\n\n \n"}
{"id": "216875", "url": "https://cs.wikipedia.org/wiki?curid=216875", "title": "Mammillaria crucigera", "text": "Mammillaria crucigera\n\nMammillaria crucigera je stonkový sukulent z čeledi kaktusovité (\"Cactaceae\") pocházející z malého disjunktivního areálu na pomezí mexických států Puebla a Oaxaca, kde roste na kolmých sádrovcových skalách. \"M. crucigera\" je malá, roste v trsech, s redukovanými trny a bělavou vlnou. Červené až fialové květy stejně jako semena jsou malá. V důsledku toho je \"M. crucigera\" na mexickém červeném listu „předmětem speciální ochrany“ (Pr: ).\n\n\n\n \n"}
{"id": "216876", "url": "https://cs.wikipedia.org/wiki?curid=216876", "title": "Mammillaria napina", "text": "Mammillaria napina\n\nMammillaria napina je stonkový sukulent z čeledi kaktusovité (\"Cactaceae\"). Tento endemit centrálního Mexika roste na malém areálu. Má velká semena. Tento druh je v Mexiku zapsán na červeném listu a je klasifikován jako „ohrožený“ (A: ).\n\n"}
{"id": "216881", "url": "https://cs.wikipedia.org/wiki?curid=216881", "title": "Projekt", "text": "Projekt\n\nProjekt (z lat. \"pro-jicio\", \"pro-iectum\", návrh, rozvrh) znamená:\n\nSlovo projekt se nejprve užívalo ve stavebnictví, kde je třeba plánovat a koordinovat množství různých činností mnoha lidí. Projekt zde znamená návrh, zpracovaný do větších nebo menších detailů. Rozlišuje se ideový záměr, předprojekt, celkový nebo generální projekt a různé úrovně detailních projektů stavebních, technologických atd.\n\nV urbanismu a v územním plánování se užívá také pojem generální plán nebo generel, který tvoří závazný rámec pro všechny následující projekty a stavby v dané oblasti.\n\nV druhém z uvedených významů je projekt „časově ohraničené úsilí, směřující k vytvoření unikátního produktu nebo služby“. V této obecně přijímané definici jsou klíčové zejména omezení projektu v čase a jedinečnost jeho výstupů, protože právě tyto charakteristiky ho odlišují od procesu. Projektem tedy, alespoň v pravém smyslu toho slova, není činnost, u které není jasně definován její konec, a to jak z pohledu času (kdy činnosti skončí), tak z pohledu výstupu (čeho bude činností dosaženo). Projektem rovněž není činnost, která sice předchozí omezení naplňuje, ale je realizována opakovaně nebo podle již dříve provedeného a ověřeného postupu. Zvláštní pravidla a zásady má logistický projekt, zasahující do různých oborů a oblastí.\n\nVedle času a cíle je projekt ohraničen také zdroji, které jsou pro jeho realizaci k dispozici. Kombinace definovaného výstupu, času a zdrojů pak tvoří projektový trojimperativ. Toto označení vychází z faktu, že definice projektu je dána právě těmito třemi veličinami a že změna jakékoliv z nich automaticky znamená, že musí dojít k odpovídající změně obou ostatních. S ohledem na jeho unikátnost jsou s projektem a jeho realizací spojena také rizika, jejichž řízení je jednou z klíčových částí řízení projektu. Tvorbou metodického zázemí, technik a postupů pro úspěšnou realizaci projektů se zabývá řízení projektů (project management).\n\nV obdobném kontextu je někdy používán také termín \"projektové řízení\", který ovšem odkazuje k jinému způsobu řízení organizace a jejímu organizačnímu uspořádání. Na rozdíl od obvyklého liniového řízení se má její provoz chápat jako soubor či posloupnost projektů, jimž se má přizpůsobovat i organizační schéma.\n\nMetodické a znalostní zázemí pro řízení projektů zajišťuje několik nadnárodních, respektovaných organizací, jako je například:\n\na další.\n\nProjektové učení a vyučování je nový koncept všeobecného školství, podle něhož se vyučování nemá organizovat podle vyučovacích předmětů, nýbrž tak, že se žáci učí řešit a zpracovávat jednodušší nebo složitější projekty. Americký filosof a pedagog John Dewey, který tuto metodu roku 1935 poprvé navrhl, od ní očekával, že se tím vyučování přiblíží praxi a že překlene spíše umělé hranice mezi jednotlivými předměty.\n\nV širším smyslu se slovo projekt užívá pro jakékoli záměry s určitým jedinečným a novým cílem, jako jsou grantové projekty, projekty reforem a změn nebo i dlouhodobé rozvrhy společenských proměn.\n\n\n"}
{"id": "216883", "url": "https://cs.wikipedia.org/wiki?curid=216883", "title": "Telecine", "text": "Telecine\n\nTelecine ve filmové a televizní postprodukci představuje systém schopný skenovat celuloidový film nebo přijímat videosignál (popř. i včetně zvuku), kvalitativně jej upravovat a zapsat jej na digitální nebo analogové obrazové médium. Někdy tento pojem představuje pracoviště s tímto systémem, jindy se omezuje pouze na stroj, schopný v reálném čase skenovat film a převádět jej do podoby videosignálu.\n\nTelecine, ve své nynější podobě, se objevila krátce po nástupu analogových videokamer a videorekordérů na konci 70. let, z potřeby převádět na toto nově vznikající médium filmy či audiovizuální díla obecně, na celuloidovém pásu. Na rozdíl od digitální videotechniky, neprocházejí tak dramatickým vývojem, neboť film, který skenují, jakožto médium, se také nemění. Hlavní požadavky jsou kladeny na kvalitu snímaného obrazu, které se podřizuje vše ostatní.\n\nNázev telecine tvoří spojení řeckých slov 'vzdálený' a 'pohyb'.\n\nOd filmového skeneru se telecine liší schopností pracovat v reálném čase, nativní podporou analogových obrazových médií a tím, že je orientována jako nezáznamové videozařízení (non-recordable VTR) spíše než počítačové vstupní zařízení v případě filmového skeneru.\n\nTelecine musí obsahovat transportní mechanismus filmového pásu, optický blok se zařízením schopným skenovat oblast filmového políčka, vstupní, výstupní a komunikační rozhraní, většinou má také vyveden kontrolní panel pro snadnější a přehledně sjednocené ovládání.\n\nDrtivá většina telecine má co nejširší záběr co se týče podpory filmových formátů, obrazových norem, režimů a rychlostí snímání (a s tím spojených konverzí), přizpůsobení snímacích zařízení atd. - výrobci telecine se tak snaží nabídnout postprodukčním studiím zařízení, které si poradí se všemi přepisy. Některé telecine umějí ovlivňovat barevné podání filmu, který snímají, a to i v reálném čase. Přesto se k telecine typicky zapojuje obrazový korektor, který možnosti barevného podání (barevné korekce) rozšiřuje. Rozlišení naskenovaného obrazu musí dostačovat pro standardní televizní normy (jako nejčastěji PAL a NTSC), v poslední době některé Telecine umějí skenovat ve vyšších rozlišeních (pro použití HDTV a digitální intermediát).\n\nJako vstup systému telecine může krom filmu posloužit i běžné videozařízení, výstup je však ve formě videosignálu vždy. (Pro výstup na film slouží „filmová laserová vypalovačka“.) Mluví se tak tedy o přepisu \"Film2Tape\" nebo \"Tape2Tape\".\n\nPrincip skenerů telecine je nejčastěji dvojího druhu. V případě jednoho jde o skener na bázi CCD prvku nebo obdobného světlocitlivého čipu, který skenuje pouze jeden řádek postupně a spojitě projíždějícího filmového pásu. Druhý typ (nazývaný též \"flying spot\") vysílá periodicky záblesk světla na filmový pás v každém okamžiku, kdy filmové políčko přesně lícuje s požadovanou oblastí a snímá tak celý obraz najednou.\n\nK filmové dráze u Telecine mohou být nainstalovány dodatečné moduly jako univerzální čtečka, jež umí číst některé informace na okrajích filmového pásu (KeyCode, ArriCode) nebo zvuk v optické ale i magnetické podobě. Se speciálním hardwarem se na Telecine dá k vytvářenému filmovému obrazu synchronizovat zvuk z externího média. Stejně tak existují optické bloky s anamorfotickou čočkou nebo speciální efektové filtry, které se vkládají do dráhy světla.\n\nTelecine bývají větších rozměrů a hmotnosti (váží běžně přes půl tuny) a jsou poměrně náročná na provoz. Krom nároků na elektřinu vyžadují čisté, teplotně stabilní a bezprašné prostředí, s nejmenším vlivem parazitního světla, a stabilní charakteristiky zdrojů světla (většinou jsou to xenonové žárovky), které film prosvěcují. Jsou také velice drahé (řádově přes milion Euro), proto si je mohou dovolit jen větší studia se stálým přísunem zakázek. V České republice jsou momentálně tři pracoviště s Telecine, shodou okolností všechny v Praze (Barrandov, Česká televize a jedno soukromé studio). Na světě existuje pouze několik stovek instalací.\n\nMezi výrobci Telecine patří firmy Sony, Philips/Thompson nebo třeba Cintel.\n\nTelecine typicky slouží k:\n\nOd velké pořizovací ceny se odvíjí cena za přepis, která se podle úrovně „pečlivosti“ pohybuje zhruba mezi 8 až 18 tisíci korunami za hodinu. Telecine přepisy tak tvoří nezanedbatelnou část filmového rozpočtu.\n\n"}
{"id": "216884", "url": "https://cs.wikipedia.org/wiki?curid=216884", "title": "Jan Scotus Eriugena", "text": "Jan Scotus Eriugena\n\nJan Scotus Eriugena nebo \"Erigena\" (asi 810/815–877) byl filosof a theolog irského původu, nejvýznamnější myslitel karolinské renesance. Eriugena působil ve Francii na dvoře Karla Holého. Jeho význam spočívá především v další aplikaci novoplatónismu na křesťanské myšlení a v tom, že přeložil do latiny spisy Pseudo-Dionysia Areopagity.\n\nStejně jako je tomu u většiny středověkých filosofů, ani o Eriugenově životě nemáme mnoho informací. Jméno \"Scotus\" v jeho době znamenalo nejen \"skotský\", ale také \"irský\" či \"galský\". Přízvisko Eriugena si zvolil dle své vlasti: znamená \"zrozen Irskem\". Na pozvání Karla Holého přišel po roce 845 do Francie, kde snad zůstal až do své smrti. Dle některých pramenů byl ubodán mnichy, kteří nenáviděli učenost.\n\nVe Francii byl Eriugena požádán biskupem Hinkmarem z Remeše o vyvrácení Gottšalka, německého mnicha, jenž vyhrotil myšlenku predestinace a popíral svobodnou vůli. Eriugena se úkolu rád ujal, nicméně příslušný spis \"De divina praedestinatione\" zaskočil dobovou ortodoxii svou spekulativností a sylogistickou formou, přestože se odvolává na samého Augustina a jeho rané dílo \"De libero arbitro\". Od té doby se Eriugena nezbavil podezření z heterodoxie; již v letech 855 a 859 byly jeho názory odsouzeny církevními koncily.\n\nZatímco řecký křesťanský platónismus na rozdíl od latinského čerpal myšlenkové motivy také z pohanských nauk, inspirace evropského Západu se víceméně zastavila u Porfyria a jeho spisu \"Eisagogé\". Ve středověké západní Evropě byla znalost řečtiny mimořádnou výjimkou, mezi něž Eriugena patřil. Proto bylo uvedení \"areopagitik\" do latinského prostředí převratnou událostí, neboť jejich autor, neznámý Pseudo-Dionysios Areopagita, čerpal nejen z řeckých Otců (zejm. Řehoř z Nyssy), ale také z Plótina a především Prokla. Dionysiovy novoplatónské motivy tak působily i na převážně aristotelskou scholastiku a později zejména na křesťanskou mystiku a na renesanční filosofy; v neposlední řadě jimi byl silně zasažen sám Eriugena.\n\nV době, kdy Eriugena překládal Dionysia, měl již rozepsáno vlastní hlavní dílo, spis \"Periphyseon\" (z řec. \"peri fyseón\" – o přírodě/přirozenosti), který je však známý spíše pod latinským názvem \"De divisione naturae\". Zde Eriugena předkládá rozdělení přírody do čtyř skupin, z nichž první tři nacházíme již v novoplatónismu či u Augustina, avšak čtvrtá je Eriugenovo novum:\n\nEriugenova theologie, resp. onto-theologie se vyznačuje do té doby nevídaným využitím dialektiky. Její principy irský myslitel ztotožňuje s pojmy \"proodos\" a \"epistrofé\", (vycházení a návrat), známé z novoplatónské tradice. Tak jako se Bůh zjevuje, tj. vychází ve svých teofaniích, tak se celek jsoucího dělí na rody a druhy a následně se vrací. Vše je stopami Boží přirozenosti; Eriugena dospívá k pojetí Boha, který (slovy L. Karfíkové) „se děje a je tvořen v procesu světa. Ve všem, co tvoří, je tvořen a sám se děje a obsahuje vše, v čem je tvořen a v čem se děje.“\n\nO Eriugenovi bylo řečeno, že „píše latinsky, ale myslí řecky“ a že je posledním plodem onoho ramene antické filosofie společné pohanům a křesťanům (J. Jolivet); to znamená, že pokračuje v christianizaci platónismu (či v platonizaci křesťanství), čímž je blízký např. Boëthiovi.\n\nV období vrcholného středověku (1210, 1225) byl Eriugena posmrtně obviněn z panteismu a jeho učení zakázáno a zařazeno na Index zakázaných knih; přesto působil na pozdější platónsky orientované myslitele, zejména Mikuláše Kusánského a jeho prostřednictvím na přední filosofy renesance (Pico della Mirandola a další), u kterých nacházíme Eriugenovu myšlenku, že právě v člověku (mikrokosmu) se nejlépe vyjevuje dokonalost universa makrokosmu.\n\n\n\n"}
{"id": "216891", "url": "https://cs.wikipedia.org/wiki?curid=216891", "title": "Píseň ledu a ohně", "text": "Píseň ledu a ohně\n\nPíseň ledu a ohně (běžně zkracovaná jako PLaO či ASoIaF – z originálního názvu \"A Song of Ice and Fire\") je rozpracovaná fantasy sága amerického autora George R. R. Martina. Martin začal první díl ságy psát v roce 1991 a původně byla plánovaná jako trilogie. Podle jeho posledního vyjádření bude sága sestávat ze sedmi románů.\n\nVe fantastickém světě George Martina může čtenář najít odkazy na středověké mongolské válečníky nebo italské městské státy. Mezi jeho inspirace patří anglický válečný střet nazývaný Válka růží nebo francouzská literární historická freska \"Prokletí králové\" Maurice Druona. \"Píseň ledu a ohně\" je chválena pro rozmanité zobrazení žen a náboženství, stejně jako za realismus. Ve světě plném šedé morálky často vyvstávají otázky týkající se loajality, hrdosti, lidské sexuality, zbožnosti a morálnosti použití násilí.\n\nK dubnu 2015 se knih ze ságy prodalo víc než 60 milionů kopií. a k lednu 2017 byla sága přeložena do 47 jazyků.\n\nPozn.: u knih je uvedeno vždy pouze první vydání.\n\n\nSága je známa především pro své komplexně prokreslené postavy, náhlé a často velmi brutální zvraty a politické intriky. Patří do žánru fantasy, kde obvykle hlavní roli na sebe poutá magie, nadpřirozené bytosti a jevy. Avšak zde je naopak magie a nadpřirozena užito velmi zřídka a Martin tak vytváří jakési záhadné síly na pozadí celého příběhu, nikoliv něco, co by v daném světě bylo na denním pořádku. V prvním díle hrají nadpřirozené prvky marginální roli, později ale nabývají na důležitosti.\n\nDalší poměrně zásadní rozdíl oproti klasickému pojetí žánru fantasy spočívá v tom, že autor zde striktně neodděluje dobro a zlo. Jednotlivé postavy se postupně v knize odkrývají a čtenář poznává jejich motivy a povahové rysy. Sága je vyprávěna vždy striktně z jednoho úhlu pohledu v er-formě, ale jednotlivé popisy situace jsou ovlivněny psychickým stavem dané postavy a jejím prožíváním děje. Tyto úhly pohledu se v knize postupně střídají a autor tak částečně vymezuje hlavní postavy. I důležitá ústřední postava však nemusí mít svou kapitolu. Právě dobrý popis jednotlivých postav, charakterů a jejich motivů způsobuje, že je velmi obtížné přiřadit postavu jednoznačně jako „dobrou“ či „zlou“. Může se stát, že se v příběhu postupem času objeví nové skutečnosti a čtenář najednou má pro postavu, kterou považoval za silně nesympatickou, více pochopení.\n\nMartin má také pověst nebojácného spisovatele, který je schopen v libovolném okamžiku ve své knize zabít v podstatě kteroukoliv ze svých postav nezávisle na tom, jak je v knize významná nebo čtenáři oblíbená. Čtenáři se tak může snadno stát, že si některou z hlavních postav oblíbí a naprosto nečeká, že by tak zásadní postava mohla zemřít, což se může klidně o padesát stránek dále stát.\n\nV sáze lze rozlišit tři dějové linie. První z nich se zabývá politickým bojem o moc mezi rody Stark, Lannister a Baratheon (přičemž se postupně zapojí ještě rody Greyjoy, Tyrell, Tully, Martell a Frey) a chronickou občanskou válkou. Druhá dějová linie se zabývá rostoucí hrozbou Jiných, nemrtvých nadpřirozených bytostí daleko na severu. Třetí dějová linie se zabývá osudy Daenerys Targaryen, dcery krále svrženého před patnácti lety, která žije v exilu na obřím kontinentě zvaném Essos a která z touhy získat zpět trůn svého otce udělala svůj životní cíl.\n\nPíseň ledu a ohně se odehrává především v Sedmi královstvích Západozemí. Západozemí je velký kontinent, jehož zapsaná historie se táhne zhruba dvanáct tisíc let zpátky. Dlouho zde existovalo sedm království s různou kulturou a historií. Teprve mnohem později (zhruba 300 let před současností z hlediska vyprávění) byly tyto národy a království sjednoceny Aegonem Dobyvatelem z rodu Targaryenů. Asi 283 let po Aegonově vítězném tažení jsou Targaryenové – respektive šílený král Aerys – svrženi v občanské válce a Železný trůn (post nejvyššího vládce Sedmi království) je zabrán Robertem Baratheonem za podpory jeho přítele Eddarda Starka a Jona Arryna, u kterého byl v mládí ve výchově.\n\nPrvní román začíná po asi patnácti letech Robertovy vlády. Prolog se odehrává na sever od obří Zdi, která má za úkol chránit Sedm království před nebezpečím ze severu. Skupina mužů z Noční hlídky, kteří mají za úkol Zeď chránit, je na stopě lidí, kterým říkají Divocí. Jsou však zmasakrováni nemrtvými tvory, Jinými. Jediného přeživšího ze skupiny pak jako dezertéra z Noční hlídky popraví lord Eddard Stark, strážce jednoho z království – severu.\n\nLorda Starka po dlouhé době navštíví jeho přítel, král Robert Baratheon, a žádá ho, aby se ujal úřadu králova pobočníka v hlavním městě říše, Králově přístavišti, poté, co zemřel jeho předchozí pobočník Jon Arryn. Stark má své pochybnosti, ale nakonec souhlasí, zčásti i proto, že z dopisu od Arrynovy manželky (sestry jeho manželky Catelyn) ví, že Arryn byl zavražděn, a chce zjistit, jaké okolnosti k tomu vedly.\n\nLord Stark do Králova přístaviště bere i své dvě dcery, z nichž starší Sansa je snoubenkou prince Joffreyho. Nakonec zjistí i to, co stálo život Jona Arryna. Otcem tří dětí královny Cersei Lannister není král Robert, ale narodily se z incestu s jejím bratrem-dvojčetem Jaimem. Povaha Eddarda Starka mu velí Cersei varovat a dát jí možnost s dětmi utéct před Robertovým hněvem, než mu řekne pravdu. Král Robert však vzápětí umírá na zranění z lovu a zatímco Eddard Stark se snaží zasadit se o právo Robertova skutečného dědice (jeho bratra Stannise Baratheona), Cersei ho nechá uvěznit. Eddarda Starka nakonec nechá před očima jeho dcery Sansy popravit nový král Joffrey – proti vůli Cersei i královské rady, než mají šanci zakročit.\n\nMezitím se z Králova přístaviště vydává v přestrojení za chlapce zpět na sever mladší z dcer Arya Stark. Dědic Eddarda Starka, patnáctiletý Robb, je svými vazaly prohlášen králem severu a má v úmyslu osamostatnit své mladé království z moci Králova přístaviště.\n\nDruhá dějová linie ságy se odehrává na Zdi a na sever od ní. Jejím protagonistou je nemanželský syn Eddarda Starka Jon Sníh. V první knize se Jon rozloučí s rodinou, seznamuje se se svými novými bratry z Noční hlídky a na konci se vydává v jejich doprovodu za Zeď.\n\nPoslední dějová linie popisuje osud dědičky rodu Targaryenů, která musela ještě jako dítě prchnout do exilu a nyní se postupně připravuje na svůj návrat do Západozemí, aby uplatnila svůj nárok na trůn. Její psychicky labilní bratr Viserys ji prodá Khalu Drogovi, vůdci divokých Dothraků, za příslib armády. Viseryse ovšem jeho netrpělivost stojí život, když ho Khal Drogo zabije. Daenerys nakonec přijde i o svého manžela Droga a zůstává jen s hrstkou věrných a čerstvě narozenými draky.\n\nV Západozemí se rozběhla takzvaná Válka pěti králů. Stannis Baratheon se rozhodne pohnout se ze svého sídla, Dračího kamene. Robb Stark posílá svého přítele a svěřence svého otce Theona Greyjoye za jeho otcem, vládcem Železných ostrovů, s žádostí o spojenectví. Stejně tak Robb posílá vyjednávat svou matku Catelyn za třetím z králů, nejmladším z Baratheonů Renlym. Catelyn se setkává jak s Renlym (který mezitím získal podporu bohatého rodu Tyrellů), tak i se Stannisem. Oba by rádi získali Robba na svou stranu, ale pouze jako svého vazala, a odmítají se ze všeho nejdřív vypořádat se společnými silami s Lannistery v Králově přístavišti. Catelyn je nakonec i svědkem toho, jak Renlyho zabije podivný stín (dílo Stannisovy čarodějky Melisandry), a utíká společně s bojovnicí Brienne zpět do Řekotočí, sídla svého rodu.\n\nTheon Greyjoy předloží otci Robbův návrh, ten ho ale odmítne, protože má v úmyslu něco docela jiného. Prohlásí se králem Železných ostrovů a své bojovníky a svou jedinou dceru Ašu posílá dobývat sever. Theon, který se snaží Balonu Greyjoyovi dokázat, že je hoden být jeho dědicem, se rozhodne získat pro sebe Zimohrad, sídlo Starků. Robbovi bratři Bran a Rickon, které má Theon jako rukojmí, utečou (ve skutečnosti se schovávají pod Zimohradem v rodových kobkách) a Theon místo nich zabije dva chlapce z nedalekého mlýna, aby neztratil tvář. Zimohrad nakonec se svými muži poničí a vypálí Ramsay Sníh, bastard jednoho z Robbových vazalů Roose Boltona, který nechá povraždit jak obyvatele hradu, tak přilehlého městečka a Theona vezme do zajetí.\n\nKdyž se o smrti svých synů dozví lady Catelyn, rozhodne se situaci řešit radikálně. Propustí Jaimeho Lannistera, Robbova nejcennějšího zajatce, protože jeho bratr Tyrion (nyní pobočník krále Joffreyho) prohlásil, že pokud bude propuštěn Jaime, budou propuštěny i dcery Eddarda Starka. Chránit Jaimeho na cestě do Králova přístaviště má bojovnice Brienne.\n\nDo Králova přístaviště se mezitím inteligentní trpaslík Tyrion Lannister snaží vrátit cosi jako spravedlnost. Ochrání dokonce Sansu Stark před bitím, které jí prostřednictvím svých rytířů uštědřuje Joffrey. Právě díky jeho inteligenci nakonec zůstane hlavní město a trůn v rukou Lannisterů, když pomůže vyhrát námořní bitvu u Králova přístaviště proti Stannisovi. Se zbytkem Stannisovy armády se pak vypořádají spojené síly lorda Tywina Lannistera a rodu Tyrellů, které pro Joffreyho věc pomohl získat správce královské pokladny Petyr Baeliš.\n\nJon Sníh mezitím za Zdí opouští své bratry z Noční hlídky a na oko přebíhá na stranu Divokých. Ti mají v úmyslu dostat se přes Zeď do pohostinnějších krajin. Nyní spojili síly pod vedením Manceho Nájezdníka. Seznamuje se také s rusovlasou dívkou Ygritte.\n\nDaenerys Targaryen mezitím přes Rudou pustinu doputuje do města Qarth, kde její draci vzbudí senzaci. V místní čarodějné věži je také svědkem několika vizí a vyslechne několik vágních proroctví. Nakonec dospívá k názoru, že Qarth jí nemůže nic nabídnout, a vydává se dál.\n\nLord Tywin Lannister se ujme úřadu pobočníka svého vnuka, krále Joffreyho, což společně s počínáním královny Cersei vzbuzuje Tyrionovu nelibost. Na žádost svého otce se Tyrion nakonec ožení s neochotnou Sansou Stark, která je nyní dědičkou svého bratra Robba.\n\nKrálovství Robba Starka se začíná hroutit. Cestu na sever má odříznutou muži ze Železných ostrovů, a tak se vrací do Řekotočí. Catelyn ke svému zděšení zjišťuje, že se Robb oženil, ačkoliv byl zaslíbený jedné z dcer nebo vnuček svého spojence, Waldera Freye. Jeho manželkou je teď ale Jeyne Westerling, dívka z rodu, který je vazalem Lannisterů, a se kterou se sblížil, když mu ošetřovala zranění. Byla s ním i ve chvíli, kdy se dozvěděl o smrti svých bratrů, a utěšila ho. Strávili spolu noc a protože Jeyne byla panna, Robb cítil závazek se s ní oženit.\n\nPřišel tím o spojenectví rodu Freyů, které však potřebuje k tomu, aby se vydobyl cestu na sever, a tak Walderu Freyovi nabídne, že se místo něj ožení s ženou z rodu Freyů Edmure Tully, jeho strýc a pán Řekotočí. Lord Frey vyžaduje, aby se mu Robb osobně omluvil, a tak se Robb stane jedním z čestných hostů na svatbě Edmura a Roslin Frey. Tato událost, která nakonec vejde ve známost jako Rudá svatba, je však jenom pastí, kterou zkomplotovali Walder Frey, Tywin Lannister a jeden z Robbových vazalů, Roose Bolton. Hned poté, co jsou novomanželé odvedeni na lože, Freyové poruší posvatné právo hostů a začnou vraždit lordy ze severu. Samotný Robb je zraněný několika šípy. Catelyn Stark přiloží nůž k hrdlu prosťáčka, kterého považuje za Freyova syna, a žádá lorda Waldera, aby nechal Robba jít a ji si nechal jako rukojmí, jinak jeho synovi podřízne krk. Frey ale odpoví, že je to jenom vnuk a stejně nikdy nebyl k užitku. Vzápětí k Robbovi přistoupí Roose Bolton a probodne mu srdce. Catelyn v zoufalství zabije Freyova vnuka a o chvíli později i jí samotné podříznou hrdlo.\n\nMezitím k sídlu Freyů doráží Arya Stark se Sandorem Cleganem, který ji chce prodat jejímu bratrovi, jsou ale jenom svědky toho, jak je pobíjena seveřanská armáda. Sandor dívku šokuje holou pravdou – její bratr je mrtvý, když se něco takového děje. Clegane Aryu odveze pryč a ta ho nakonec těžce zraněného opustí. Ve své poslední kapitole v knize Arya odplouvá za moře do města Braavos.\n\nBran Stark a Rickon Stark se rozdělili a každý putuje jiným směrem. Rickon k Bílému přístavu a Bran za Zeď, kde chce najít Tříokou vránu, o které se mu zdálo, a jakýkoliv osud ho čeká.\n\nV Králově přístavišti se koná svatba krále Joffreyho s Margaery Tyrell, vdovou po Renlym, během které se Joffrey napije otráveného vína, začne se dusit a umírá. Sansa Stark využije zmatku a konečně se jí podaří dostat se z Králova přístaviště, pod ochranu Petyra Baeliše. Baeliš se ožení s ovdovělou lady Arryn a představí jí i její neteř. Z řeči své tety se Sansa dozví nejen to, že Lysa Arryn milovala Beališe už od dětství, ale také to, že na jeho přání otrávila svého manžela a poslala dopis o jeho vraždě své sestře Catelyn, aby tak vznikla nevraživost mezi Starky a Lannistery (celou válku tedy rozpoutal právě ambiciózní Baeliš). Baeliš vzápětí Lysu prostrčí dveřmi v podlaze a ta se zabije pádem.\n\nTyrion je obviněn z Joffreyho vraždy, při božím soudu, který má prokázat jeho nevinnost, za něj bojuje Oberyn Martell, princ z Dorne, který svého protivníka Gregora Clegana otráví kopím, ale sám je zabit. Z cely nakonec Tyriona osvobodí Jaime navrátivší se do Králova přístaviště. Jaime mu také konečně poví pravdu o tom, jak Tyriona a jeho první ženu jejich otec rozeštval a lhal o tom, že je to jen prostitutka. Tyriona to rozzuří tak, že Tywina Lannistera zabije.\n\nJon Sníh se společně s Mancem Nájezdníkem a Divokými vrací ke Zdi, kterou Divocí chtějí jednou provždy zdolat. Ygritte se stane jeho milenkou, ale nakonec opouští ji i Divoké a vrací se do Černého hradu, aby bránil Zeď. Při jednom z útoků zemře i Ygritte. Volání o pomoc Noční hlídky vyslyší jediný přeživší z pěti králů, Stannis Baratheon, který porazí bojovníky Mance Nájezdníka a vezme ho do zajetí. Nabízí Jonu Sněhovi, že jako král ho může zbavit břemene nemanželského původu a může z něj udělat Jona Starka, lorda ze Zimohradu, za kterého se postaví sever – pokud ovšem podpoří Stannise. Jon se však rozhodne dostát svým přísahám a stane se novým lordem velitelem Noční hlídky.\n\nDaenerys Targaryen začne dobývat otrokářská města a osvobozovat otroky, ale zjišťuje, že následky jejích činů nejsou zrovna takové, jak předpokládala. Věc je poněkud složitější než pouze věnovat někomu svobodu bez ohledu na následky. Rozhodne se zůstat v jednom z měst, Meereenu, a naučit se vládnout, než se může pokusit znovu získat Sedm království.\n\nV epilogu se čtenář znovu setkává s Bratrstvem bez praporců, jehož předchozí vůdce Beric Dondarrion, oživený z několika smrtí, obětoval svůj život, aby oživil Catelyn Stark. Ta s pomocí Bratrstva popravuje jakékoliv muže, kteří slouží Freyům, Boltonům nebo Lannisterům, ať už měli co do činění s Rudou svatbu, nebo neměli.\n\nKrálovna regentka Cersei se snaží vládnout Sedmi královstvím, její paranoia a pýcha ji však zaslepují. Nechá svého druhého syna Tommena korunovat a oženit s Margaery Tyrell. Tyrelly ale nenávidí a snaží se jich zbavit. Přitom se obklopuje neschopnými pochlebovači a připravuje si nevědomky pád. Nechává hledat Tyriona, kterého vidí za každým komplotem, a znepřátelí si i Jaimeho. Intrikuje proti Margaery, která je obviněná z nevěry a dalších hříchů, sama je ale nakonec (právem) obviněna z toho samého a píše dopis Jaimemu s žádostí o pomoc.\n\nJaime Lannister se vydává do Řekotočí, aby ho navrátil do Tommenových rukou. Hrad Tullyů nakonec dobude bez krve, když ušetří Edmura Tullyho, který je poslaný jako zajatec do Casterlyovy skály, sídla Lannisterů. Krátce se setká i s Robbovou vdovou Jeyne a její rodinou, které pošle domů, ale přidělí jim vojáky, kteří mají za úkol Jeyne zabít, kdyby se pokusila o útěk. Novými vládci Řekotočí jsou Tommenovým výnosem stanoveni Freyové, kteří ale postrádají skutečnou podporu říčních lordů. Jaime dostane do rukou dopis, ve kterém ho Cersei žádá o pomoc, a nechává ho spálit.\n\nBrienne z Tarthu se snaží splnit úkol, který jí dal Jaime Lannister – najít Sansu Stark a chránit ji. Putuje územím zpustošeným válkou, ale její úkol se zdá beznadějný (čtenář ostatně ví, že Sansa je s lordem Baelišem v Údolí Arryn) a setkává se pouze s nemrtvou Catelyn Stark, která její historce o tom, že Lannister by chtěl Sansu chránit před svou vlastní sestrou, nevěří. Dá jí na výběr buď najít a zabít Jaimeho Lannistera, nebo čelit oprátce. Brienne si odmítne vybrat, protože mezi ní a Jaimem vzniklo pouto, a tvrdí, že se změnil. Těsně před tím, než se začne dusit na oprátce, ale vykřikne jedno neznámé slovo.\n\nPřítel Jona Sněha Samwell Tarly putuje do Starého města. V Braavosu se na okamžik nevědomky setká s Aryou Stark, která začíná svůj výcvik jako asasínka a potácí se mezi vzpomínkami na svou rodinu, kterou chce pomstít, a nutností stát se doslova nikým, což potřebuje k pokračování sveho výcviku. Nakonec oslepne. Sansa Stark mezitím hraje v Údolí Arryn úlohu nemanželské dcery lorda Baeliše, který jí tvrdí, že má v úmyslu provdat ji za dědice Údolí, odhalit její pravou identitu a uplatnit její právo na dědictví Starků. Lysu Arryn malíček zavraždí a nechá za to popravit jejího pěvce Mariliona. Na Železných ostrovech se novým králem stává Euron Greyjoy, bratr zesnulého Balona Greyjoye.\n\nDaenerys Targaryen zjišťuje, jak nenáviděná je mocnými v Meereenu. Rozhodne se však v nebezpečném městě zůstat, aby chránila osvobozené otroky, které považuje za své děti. Její draci jsou stále divočejší a projevují slabost pro lidské maso. Zruší otroctví v Meereenu a poštve proti sobě jiné otrocké město, Yunkai. Provdá se za Hizdara z jednoho z místních mocných rodů. To je však mocichtivý muž a vyjde najevo, že chce zabít jak ji, tak i její nezvladatelné draky. Zoufalá Daenerys odlétá na zádech jednoho ze svých draků.\n\nTyrion Lannister díky Varysovi unikl do Pentosu, kde je hostem Illira Mopastise. Ten ho vysílá na dlouhou cestu za Daenerys, aby vstoupil do jejích služeb. Cestuje po řece Rhoyne s doprovodem zvláštní skupiny lidí, staršího rytíře Griffa, jeho syna Mladého Griffa, septy a několika bojovníků.\n\nStannis Baratheon se snaží získat na svou stranu lordy ze Severu. Jon Sníh mu ale vysvětluje, že po předchozích ztrátách nepůjdou ochotně do dalšího boje. Stannis posílá svého pobočíka Davose vyjednávat s jedním z nejmocnějších z nich, lordem Manderlym z Bílého přístavu. Davos ale doráží pozdě. V Bílém přístavu už jsou Freyové, z nichž jeden se má oženit s Manderlyho vnučkou. Manderly nechá Davose uvěznit, ale pouze proto, aby byl propuštěn jeho druhý syn (první z nich byl zabit na Rudé svatbě). Později Davosovi představí Wexe Pyka, který viděl odcházet Brana a Rickona z poničeného Zimohradu a sledoval Rickona směrem k Bílému přístavu. Lord Manderly Davosovi přislíbí podporu Stannisovy věci, pokud najde Rickona Starka, což je věc, kterou zvládne jen zkušený pašerák, kterým Davos býval.\n\nNa scénu se vrací Theon Greyjoy, tentokrát jako troska, kterou fyzicky i psychicky zlomilo mučení z rukou Ramsayho Boltona. Vlasy mu zbělely, přišel o několik zubů a prstů a Ramsay ho možná i vykastroval. Dokonce pomůže zdolat poslední obranu železných mužů a Roose Bolton tak má volnou cestu na sever. S sebou přiváží i falešnou Aryu Stark (ve skutečnosti Jeyne Poole, dceru bývalého majordoma na Zimohradu) jako nevěstu pro Ramsayho. Na poničeném Zimohradě se odehraje i sňatek falešné Aryi a Ramsayho Boltona.\n\nTyrion při svém pobytu na lodi odhalí totožnost svých společníků, Griff je ve skutečnosti lord Jon Connington, bývalý pobočník šíleného krále Aeryse a přítel jeho syna, prince Rhaegara. Mladý Griff je Rhaegarův syn, chlapec, jenž měl zemřít rukou Gregora Clegana během rebelie Roberta Baratheona. Pavouk Varys však miminka vyměnil a princ se nyní připravuje na svůj návrat do Západozemí se Zlatým společenstvem.\n\nJon Sníh se jako lord velitel snaží chránit také Divoké a s jejich pomocí chránit Zeď proti společnému nepříteli – Jiným. Posílá Mance Nájezdníka a šest kopinic, aby v přestrojení pronikli na Zimohrad a zachránili jeho sestru Aryu. Theon jim nakonec nepříliš ochotně pomáhá osvobodit falešnou dceru Eddarda Starka. On a Jeyne Poole jsou ale jediní, komu se podaří ze Zimohradu dostat.\n\nStannisova armáda se přesouvá k Zimohradu, aby se postavil Roosi Boltonovi, jediné opozici na severu. Jako zajatce má i Ašu Greyjoy. Jeho armáda je ale konstantně zasypávána sněhem a kniha je opouští několik dní cesty od Zimohradu.\n\nJon Sníh dostává dopis od Ramsayho Boltona, který žádá zpátky svou nevěstu. Má prý v zajetí Mance Nájezdníka, povraždil jeho šest kopinic a mrtvý je prý i Stannis Baratheon. Neví ovšem, kolik z toho a jestli vůbec něco je pravda. Jon Sníh se rozhodne, že Noční hlídka pomůže skupině tisíců Divokých za Zdí, ale sám se chce vydat směrem k Zimohradu s těmi, kteří ho budou chtít dobrovolně následovat. Vzápětí je ale pobodaný bratry z Noční hlídky, kteří s jeho rozhodnutími nesouhlasí.\n\nTyrion Lannister se v jednom z měst u řeky rozhodne navštívit nevěstinec, a je tam zajat Jorahem Mormontem, který si jím chce zpět získat přízeň Daenerys. Jejich loď je však přepadena a oba jsou i s trpaslicí Grešlí prodáni Yunkaiským otrokářům. Závěrem knihy z otroctví uprchnou a přidají se k žoldákům.\n\nVe své jediné kapitole Jaime Lannister vrací do královské přízně lorda Blackwooda, posledního z těch, kteří odpřisáhli věrnost Robbu Starkovi. Na konci kapitoly se setkává s Brienne, která mu tvrdí, že našla Sansu Stark, ale že s ní musí jít Jaime sám, jinak Sandor Clegane vyhrožuje, že dívku zabije.\n\nDeset tisíc vojáků zlatého společenstva se vyloďuje v Západozemí, Jon Connington obsazuje svůj bývalý hrad a s Aegonem plánují dobýt Bouřný konec a navázat spojenectví s Dorne.\n\nV Králově přístavišti je Cersei Lannister nucena projít městem nahá a snášet chlípné poznámky a urážky jako výraz pokání. Stále čeká na soud. V epilogu je zavražděný Kevan Lannister, bratr lorda Tywina, který byl regentem krále a posledním politicky obratným Lannisterem v Králově přístavišti.\n\nSouvislející informace naleznete také ve článku Vichry zimy.\n\nSouvislející informace naleznete také ve článku Sen o jaru.\n\nVětšina děje se odehrává na světadíle zvaném Západozemí, který se rozprostírá v severojižním směru a zasahuje do několika podnebných pásem, od polárního na severu až po subtropické na jihu. Na východě od Západozemí se rozkládá světadíl Východozemí, oddělený od něj Úzkým mořem. Jižně od Západozemí za Letním mořem se rozkládají Letní ostrovy.\n\nJednotlivé oblasti Sedmi království ovládají mocné rody. Postavy jsou rozděleny podle nich.\n\n\nV roce 2011 se začala vysílat seriálová verze \"Hry o trůny\". Výpravný seriál produkovala televize HBO, v režii: Brian Kirk, Daniel Minahan...aj. V hlavních rolích: Kit Harington (Jon Snow), Emilia Clarke (Daenerys), Ron Donachie, Mark Addy (Robert), Sean Bean (Eddard), Michelle Fairley (Catelyn), Nikolaj Coster-Waldau (Jaime), Peter Dinklage (Tyrion), Iain Glen, Julian Glover, Lena Headey (Cersei), Natalia Tena. Bylo odvysíláno 8 sérií.\n\n"}
{"id": "216892", "url": "https://cs.wikipedia.org/wiki?curid=216892", "title": "Botanická zahrada Univerzity Karlovy", "text": "Botanická zahrada Univerzity Karlovy\n\nBotanická zahrada Univerzity Karlovy je jedna ze tří významných botanických zahrad v Praze. Byla založena Josefem Bohumírem Mikanem roku 1775 na Smíchově. Po povodni roku 1890 byla univerzitní botanická zahrada přemístěna na Nové Město, kde pražské univerzity odkoupily od České společností pro zvelebování zahradnictví v Praze zahradu budovanou od roku 1845. Dnešním vlastníkem je Přírodovědecká fakulta Univerzity Karlovy.\n\nZahrada má rozlohu 3,5 ha. Ročně ji navštíví asi 100 000 návštěvníků. O zahradu pečuje přibližně 20 zahradníků a kurátorů. Roční náklady na provoz, hrazené Přírodovědeckou fakultou UK, se pohybují kolem 6 milionů Kč. Na provoz a údržbu přispívá i hlavní město Praha. Podle zahrady se jmenuje blízká tramvajová zastávka \"Botanická zahrada\" na trati směřující do Nuselského údolí.\n\nDlouholetým ředitelem zahrady byl RNDr. Václav Větvička, od roku 2007 je ředitelem zahrady Ing. Ladislav Pavlata.\n\nO zřízení botanické zahrady usiloval kolem roku 1752 první profesor lékařství a botaniky na Univerzitě Karlově Scotti de Compostella. Zahrada byla zřízena roku 1775 na Smíchově v místech dřívější jezuitské Slavatovské zahrady v okolí dnešního smíchovského předmostí Jiráskova mostu. Dnešní Dienzenhoferovy sady jsou zbytkem původní botanické zahrady. V polovině 19. století zahradu vedl prof. Vincenc František Kosteletzký a byla údajně považována za nejlepší botanickou zahradu severně od Alp. Měla exteriéry, 9 skleníků a obsahovala asi 13 tisíc druhů a odrůd rostlin. Po vážném poškození povodní 2. a 3. září 1890 a také v souvislosti s rozvojem a industrializací Smíchova univerzita přemístila zahradu pod Slupskou stráň na Nové Město.\n\nSlupská zahrada byla původně pustá stráň, od roku 1845 zahradu budovala Česká společnost pro zvelebování zahradnictví, roku 1882 zde vystavěla nové skleníky. Po roce 1890 pozemek odkoupily pražské univerzity, česká i německá. Od Společnost pro zvelebení zahradnictví roku 1895 budovanou zahradu koupil rakousko-uherský stát, aby z ní udělal univerzitní botanickou zahradu. Česká univerzita získala pozemek v dolní části zahrady a převzala původní skleníky. V ulici Benátské č. o. 2 byl vystavěn český botanický ústav. Německá univerzita získala pozemky na stráních a kolem roku 1900 vybudovala nové, technické skleníky. V ulici Viničné č. o. 5 byl vystavěn německý botanický ústav. Obě zahrady dostaly i budovy pro ubytování zahradníků.\n\nPo uzavření českých vysokých škol za druhé světové války byla česká zahrada jako tzv. české oddělení připojena k německé.\n\nSpojenecký nálet na Prahu 14. února 1945 zcela zničil německé skleníky a poškodil české. Zahrada dále působila s dnešním názvem Botanická zahrada Univerzity Karlovy. Německé skleníky již nebyly obnoveny, české byly v letech 1946–1949 zcela přestavěny.\n\nV roce 1977 byly části botanické zahrady rozděleny oddělení na hajní květena, teplobytná květena ČSSR, subtropické skleníky, vodní a bažinné rostliny, jehličnany, rozárium, středomořská květena, biologické oddělení, pěstitelské oddělení, okrasné trvalky, užitkové rostliny, skalka, léčivé a jedovaté rostliny, letničky, pokusné plochy.\n\nV roce 1995 byl na skleníky ze čtyřicátých let vydán havarijní výměr. V letech 1996–1999 byly skleníky rekonstruovány, a to v souladu s vůlí památkářů do podoby, jakou měly skleníky ze čtyřicátých let. Projektantem rekonstrukce byl arch. Dvořák a generálním dodavatelem firma Konsit a. s. Praha.\n\nV areálu zahrady je budova katedry botaniky Přírodovědecké fakulty UK a sídlí zde Ústav pro životní prostředí a studijní oddělení Přírodovědecké fakulty UK.\n\nZahrada zahrnuje venkovní a skleníkové expozice. Ve venkovní expozici je na počátku 21. století možno zhlédnout asi 3 000 druhů rostlin, jenž představují i ojedinělou genofondovou sbírku.\n\nV létě je pod širým nebem vystavována sbírka rostlin z vlhkých subtropů podle světadílů původu rostlin, v zimě jsou tyto exponáty uskladněny ve velkém studeném skleníku.\n\nSoučástí venkovních expozic je významný unikátní exemplář jinanu dvoulaločného, Ginkgo biloba cv. Praga, který je obří bonsají stáří kolem 130 let. V zahradě je i jedna z prvních metasekvojí dovezených do Evropy a další dřeviny.\n\nV roce 1904 byla založená kolekce středoevropské květeny, která je považována za nejcennější část zahrady.\n\nPravidelně se zde také konají výstavy exotického ptactva.\n\nSkalková část venkovní expozice slouží především jako prostor s ukázkami středoevropské flóry. Byla zhotovena z vápence s romantizující jeskyní a protéká tudy potok zakončený jezírkem. Tato část zahrady je rozčleněna na svažitou a plochou oblast. Pterocarya fraxinifolia, která zde vyrůstá, náleží k nejstarším stromům v zahradě.\n\nJe zde pěstována flóra, která ukazuje různé fytogeografické skupiny.\nJde o rostliny společenstev\n\nTyto skupiny jsou z edukativních důvodů zjednodušeně rozčleněny na vodní a bahenní rostliny, rostliny písčin, rostliny rašelinišť a slatin, užitkové rostliny, rašeliništní a vřesovcovité rostliny, část se stínomilnými skalničkami, část se středomořskými skalničkami, sbírka konifer.\n\nVe sklenících se nachází stálá expozice tropů a suchých subtropů, tedy sbírka kaktusů a sukulentů. Rovněž jsou vystaveny velké a staré exempláře cykasů, kamélie, myrty a další rostliny pocházející ze sbírek bývalé smíchovské univerzitní zahrady z 19. století.\n\nPřehled pěstovaných rostlin je zveřejněn na webových stránkách zahrady bz-uk.cz.\n\n\n\n"}
{"id": "216896", "url": "https://cs.wikipedia.org/wiki?curid=216896", "title": "Botanická zahrada Malešice", "text": "Botanická zahrada Malešice\n\nBotanická zahrada Malešice (na vrchu Tábor) (oficiálním názvem Botanická zahrada SOŠ, SOU, OU a Učiliště) je jedna ze tří významných botanických zahrad v Praze. Původně vznikla jako park Jiráskovy vily. Nachází se na jihozápadním úbočí vrchu Tábor v Malešicích, v malé části této čtvrti, která zasahuje do městské části Praha 9. Tato botanická zahrada patří střední zahradnické škole na Jarově a je spojena především se zahradnickým učňovským školstvím, je však ve všedních dnech přístupná i veřejnosti, a to bezplatně. Ředitelem botanické zahrady je Jaroslav Čuba.\n\nV místech zahrady stávala v polovině devatenáctého století usedlost Josefa Havlíčka, k níž přiléhala zelinářská zahrada a ovocný sad. V údolí Malé Rokytky bývaly obecní pastviny.\n\nNa přelomu 19. a 20. století byla zahrada přeměněna na park a usedlost na vilu. Poté se vlastníkem stal průmyslník Jirásko, který zahradu i s vilou vlastnil do konce 2. světové války. Vilu přestavěl na pseudorenesanční zámeček. Na renovaci parku se podílel zahradní architekt František Thomayer.\n\nZa války bylo v objektu velitelství gestapa a německý vojenský lazaret. Na konci války byly odvezeny veškeré dokumenty, pravděpodobně včetně těch, které se týkaly nemovitosti a parku. Doklady o původní podobě parku se tak nedochovaly. Za války a po válce došlo ke změnám porostu náletem plevelných dřevin a úhynem některých dřevin. Zmizela i původní sochařská výzdoba.\nV roce 1945 objekt zkonfiskoval stát na základě Benešových dekretů. V roce 1948 jej stát převedl na hlavní město Prahu. K 1. září 1948 město do parku přestěhovalo zahradnickou školu z Vinohrad, která existovala od roku 1909.\n\nV padesátých letech objekt převzal podnik Sady, lesy a zahradnictví hlavního města Prahy. Využíval jej především k výrobním účelům, park v této době nebyl příliš udržován. V roce 1985 byly zrekonstruovány tropické skleníky.\n\nPo roce 1990 se z areálu stala opět školní botanická zahrada. Ta má i s arboretem rozlohu přibližně 7,5 ha. U vrcholu kopce Tábor je výrobní provozní zahrada. Nad příjezdovou cestou k zámečku byla v roce 1998 vybudována skalka s vodopádem. Ve všední dny je zahrada přístupná veřejnosti. Každoročně pořádá škola v botanické zahradě dvě výstavy výpěstků a výrobků žáků, které navštěvují především školní třídy z Prahy 9, ale i třídy z jiných škol a zájemci z širší veřejnosti.\n\n\nKolem zahrady vede turistická značená trasa 1105 z Kobylis do Starých Malešic.\n\n\n\n"}
{"id": "216901", "url": "https://cs.wikipedia.org/wiki?curid=216901", "title": "Seznam botanických zahrad v Česku", "text": "Seznam botanických zahrad v Česku\n\n\n\n \n"}
{"id": "216921", "url": "https://cs.wikipedia.org/wiki?curid=216921", "title": "Národní banka Slovenska", "text": "Národní banka Slovenska\n\nNárodní banka Slovenska (slovensky \"Národná banka Slovenska\", zkratkou NBS) je centrální bankou Slovenska. Vznikla 1. ledna 1993, po rozpadu Československa na základě zákona NR SR \"č. 566/1992 Zb. o Národnej banke Slovenska\". Ten také určuje její postavení, pravomoci a úlohy. NBS je nezávislou institucí, její základní funkcí je udržování stability slovenských cen. Vykonává také dohled nad slovenským finančním trhem, řídí a udržuje množství peněz v oběhu atd. Sídlí v moderní budově Bratislavě, na Slovensku má dalších osm regionálních poboček.\n\nBudova Národní banky Slovenska je se svými 111 metry nejvyšší budovou Bratislavy, potažmo i celého Slovenska. Tato moderní stavba byla otevřena 23. května 2002. Má celkem 33 nadzemních a 3 podzemní patra, dopravu mezi nimi zajišťuje 23 výtahů. Díky svým parametrům se stala jednou z dominant Bratislavy. Budova svým designem, ale i technickým vybavením patří mezi supermoderní kancelářské budovy 21. století a obdržela prestižní ocenění Stavba roku 2002.\n\n"}
{"id": "216924", "url": "https://cs.wikipedia.org/wiki?curid=216924", "title": "Morganatické manželství", "text": "Morganatické manželství\n\nMorganatické manželství či morganatický sňatek (latinsky matrimonium morganaticum, pravděpodobně odvozeno z gótského slova \"morgjan\", „zkrátit“ nebo „omezit“; nebo z ekvivalentu německého \"Morgengabe\"; „Jitřní dar“; existuje rovněž české označení nerovnorodý sňatek) je v kruzích evropské šlechty takové manželství, v němž jeden z partnerů je z hlediska společenské hierarchie nižšího původu než druhý (např. baronka a kníže) a právo dané země s takovouto skutečností zároveň spojuje významná omezení pro „níže postaveného“ partnera i případné potomstvo. Takovýto sňatek je obvykle platný a děti z něj vzešlé jsou považovány za legitimní, obvykle však nenásledují ve stavu svého otce a nedědí jeho titul, příp. jsou vyloučeny z případného nástupnictví na trůn.\n\nV českých zemích nejznámějším případem morganatického sňatku bylo manželství uzavřené roku 1900 mezi hraběnkou Žofií roz. Chotkovou (po sňatku povýšenou na kněžnu a roku 1909 na vévodkyni z Hohenbergu) a následníkem trůnu Františkem Ferdinandem d’Este.\n\n"}
{"id": "216928", "url": "https://cs.wikipedia.org/wiki?curid=216928", "title": "Elektrostatika", "text": "Elektrostatika\n\nElektrostatika je část fyziky, která studuje elektrické jevy, které souvisejí s (časově) ustáleným (neměnným) vzájemným silovým působením elektricky nabitých částic a těles.\nV širším slova smyslu se do elektrostatiky řadí i jevy elektrizace těles a (i nestatické) projevy tzv. statické elektřiny.\nZákladním pojmem elektrostatiky je statické elektrické pole, které lze popsat pomocí vektorového pole intenzity elektrického pole nebo pomocí skalárního potenciálu.\n\nZákladním zákonem elektrostatiky je Coulombův zákon, ze kterého lze odvodit další zákony a věty elektrostatiky.\n\nJevy souvisejícími s proměnným elektrickým polem (jakož i elektromagneticky indukovaným statickým elektrickým polem) se zabývá elektrodynamika.\n\nJiž od starověku, přesněji od 6. století př. n. l., kdy řecký filozof Thales pozoroval přitažlivé síly, vznikající jako následek tření jantaru , jsou popsány projevy přitažlivých a odpudivých sil mezi zelektrovanými tělesy. Řecké slovo pro jantar je ήλεκτρον (elektron), toto slovo se posléze stalo zdrojem pro novější slovo „elektřina“. V současném pojetí označujeme jako zdroje těchto sil elektrické náboje, které třením na površích některých materiálů vznikají. Platí přitom, že existují dva druhy elektrického náboje (kladný a záporný), přičemž dva náboje stejného druhu se odpuzují, dva náboje opačného druhu naopak přitahují. Dva druhy „elektřiny“ poprvé rozlišil Charles Francois Dufay.\n\nPrvní měření elektrického silového působení prováděl William Gilbert, který ho první odlišil od působení magnetického a který také zavedl pojem elektřina. Zákonitosti silového působení nezávisle na sobě kvantitativně popsali Henry Cavendish a Charles-Augustin de Coulomb, podle kterého je nazván Coulombův zákon.\n\nTřebaže elektrostatické síly se zdají býti dosti slabé, elektrostatická síla působící mezi elektronem a protonem v jádře vodíkového atomu je asi o 40 řádů silnější než jejich vzájemné gravitační přitahování.\n\nElektrostatické silové působení je možné demonstrovat na příkladech, jako je přilnavost silonového sáčku k ruce, při česání suchých vlasů hřebenem přitažlivost vlasů a hřebenu nebo hromadění polétavého prachu na televizní obrazovce. Na principu elektrického odpuzování souhlasných nábojů je založen elektroskop. Elektrostatické přitažlivé síly jsou využívány v xerografii (v kancelářských kopírkách a tiskárnách) nebo v elektrostatických odlučovačích (filtrech) např. u průmyslových kouřovodů.\n\nNásledující jevy jsou založeny na skutečnosti, že hmotná látka je na mikroskopické úrovni tvořena z nabitých částic.\n\nVložením vodiče (tj. látky, ve které se elektrický náboj, přesněji nabitá částice, může volně přesouvat) do elektrického pole jiného nabitého tělesa se toto pole změní. Příčinou je přeskupení volných nabitých částic ve vodiči, nazývané elektrostatická indukce. Bez vlivu vnějšího pole jsou v \"nenabitém\" vodiči nosiče kladného i záporného náboje rovnoměrně rozloženy. Vlivem odpudivých sil se nosiče náboje souhlasného s nábojem nabitého tělesa přesunou na protilehlou část vodiče, naopak nosiče náboje opačného se přitáhnou do přilehlé části vodiče. Vznik dvou seskupení opačných nábojů indukcí lze prokázat oddělením přilehlé a protilehlé části vodiče a po odstranění vnějšího pole změřením indukovaného náboje na každé části elektroskopem.\n\nZe stejného důvodu se v elektricky \"nabitém\" vodiči všechny nosiče „přebývajícího“ náboje rozprostřou vzájemným odpuzováním na jeho povrchu, tj. co nejdále od sebe.\n\nNa principu elektrostatické indukce pracuje Indukční elektrika Wimshurstova a je něm též založen kondenzátor, poprvé zkonstruovaný E. Kleistem a P. Musschenbroekem.\n\nV izolantu nejsou nosiče elektrického náboje volné; vložením do elektrického pole jiného nabitého tělesa proto nedojde k jejich přeskupení na povrch. Nosiče elektrického náboje obou polarit jsou vázány v atomech, molekulách či krystalových buňkách izolantu. Jejich polohy se však mohou mikroskopicky posunout a původně neutrální atomy tak změnit na dipóly, nebo polární molekuly či polární krystalové buňky uspořádat - v obou případech budou dipóly většinově orientovány souhlasným nábojem od vnějšího nabitého tělesa a budou tak zeslabovat výsledné pole v izolantu. Tento jev se nazývá polarizací dielektrika.\n\nPolarizaci dielektrika objevil Johann Carl Wilcke.\n\nPolarizace dielektrika nemusí být vyvolána pouze elektrickým působením nabitého tělesa, ale může k ní dojít spontánně vzájemným spolupůsobením a jím vyvolaným samovolným uspořádáním polárních molekul nebo polárních krystalových buněk (tzv. ferroelektrický jev).\n\nPod elektrostatické jevy v širším slova smyslu se někdy zahrnují též jevy oddělení kladného od záporného náboje, hromadění náboje stejné polarity a přenosu elektrického náboje mezi tělesy (elektrizace) a projevy tzv. statické elektřiny, způsobené nashromážděním nábojů na povrchu různých těles a předmětů a jejich výměně při kontaktu s jinými povrchy. Alespoň jedno z těles je přitom nevodivé, tj. jeho povrch má vysoký elektrický odpor, což umožňuje shromáždění a setrvání nosičů náboje (u vodiče by se nosiče souhlasného náboje vzájemným odpuzováním rozptýlily. K zamezení negativních projevů statické elektřiny je proto potřeba zamezit vzniku nábojů (např. antistatické nástřiky povrchů) nebo zajistit stálý odvod náboje vodivým spojením, např. uzemněním.\n\nElektrický náboj „vzniká“ (resp. k oddělení nosičů kladného a záporného náboje dochází) např:\n\nNáboj se předá z jednoho tělesa na druhé:\n\nNa principech elektrizace třením, sršení náboje a rozdělení nábojů po povrchu vodiče pracuje Van de Graaffův generátor.\n\nJako příklady negativních následků neutralizace nábojů statické elektřiny výbojem lze uvést spontánní explozi obilních sil či poškození elektronických součástek během jejich výroby. Vedle fyzických antistatických opatření, jako je chemické ošetření povrchů a uzemnění, lze uvést i „administrativní“ opatření proti negativním následkům – např. známý zákaz používání kanystrů z některých plastů pro vznětlivé látky (benzin).\n\nElektrostatika je součástí teorie elektromagnetického pole.\n\nZabývá se jevy spojenými se statickým (tj. ustáleným, časově neproměnným) vzájemným silovým působením elektrických nábojů a jimi vytvořeným elektrostatickým polem:\n\nElektrostatika nestuduje pohyb nábojů ani účinky pohybujících se nábojů, a nezabývá se ani elektrickým polem (i kdyby bylo časově konstantní) vzniklým elektromagnetickou indukcí v proměnném magnetickém poli.\n\n\nZákladním zákonem elektrostatiky je Coulombův zákon. Podle něj je \"elektrická síla působící mezi dvěma bodovými náboji přímo úměrná součinu jejich nábojů a nepřímo úměrná druhé mocnině jejich vzdálenosti\". Navíc platí tzv. princip superpozice, podle kterého vzájemné elektrické působení dvou nábojů není ovlivněno elektrickým působením dalších nábojů, tedy že elektrické síly lze vektorově sčítat.\n\nSpojenou formulaci Coulombova zákona a principu superpozice lze zapsat vztahem pro sílu, kterou působí bodové náboje formula_9, formula_10,… v místech daných polohovými vektory formula_11, formula_12,… na bodový náboj formula_13 v místě daném polohovým vektorem formula_14\n\nZ Coulombova zákona a principu superpozice lze odvodit ekvivalentní Gaussovu větu, podle které:\n\"Tok vektoru intenzity elektrického pole uzavřenou plochou je roven celkovému náboji plochou uzavřenému, dělenému permitivitou vakua\":\n\nGaussovu větu lze přepsat do tvaru pro elektrickou indukci a pouze volné náboje:\n\"Tok vektoru elektrického indukce uzavřenou plochou je roven celkovému volnému náboji (tj. bez vázaných polarizačních nábojů v dielektriku) plochou uzavřenému\":\n\nV oblasti, kdy lze považovat rozložení elektrického náboje za (makroskopicky) spojité, popsatelné objemovou hustotou elektrického náboje formula_19, lze Gaussovu větu přepsat do diferenciálního tvaru:\nresp. (tzv. třetí Maxwellova rovnice):\n\nZ Coulombova zákona vyplývá, že elektrostatické pole je pole potenciálové, nevírové. To znamená, že celková elektrická práce vykonaná polem při pohybu náboje po uzavřené dráze je nulová, což lze zapsat vztahem:\n\nIntenzita elektrického pole lze proto vyjádřit pomocí potenciálu:\na dosazením do Gaussovy věty získáme Laplaceovu-Poissonovu rovnici:\nRovnice má stejný tvar pro volné náboje a tzv. měkké dielektrikum (u kterého je elektrická indukce přímo úměrná intenzitě elektrického pole), namísto permitivity vakua je pak nutno dosadit permitivitu prostředí. V oblastech bez (volných) nábojů je pravá strana rovnice nulová.\n\nHledání potenciálu soustavy vodičů vyhovujícího Laplaceově-Poissonově rovnici a zadaným okrajovým podmínkám představuje tzv. základní úlohu elektrostatiky.\n\nV elektrostatice se dokazuje věta o jednoznačnosti řešení:\n\n\"Jsou-li jako okrajové podmínky zadány: \"\n\"pak má Laplaceova-Poissonova rovnice v oblasti mezi vodiči nejvýše jedno řešení, vyhovující těmto podmínkám.\"\n\nNajdeme-li tedy jakoukoli speciální metodou řešení základní úlohy elektrostatiky, věta o jednoznačnosti je zárukou, že se jedná o správné hledané řešení – jiné řešení totiž neexistuje.\n\nV elektrostatice se dokazují následující věty o elektrostatickém poli u rozhraní dvou prostředí:\n\nPotenciál elektrostatického pole nábojů libovolně rozložených v omezené části prostoru lze (za předpokladu konstantního, zpravidla nulového, potenciálu v nekonečnu ve všech směrech) lze vhodně popsat jako superpozici potenciálů elektrických multipólů:\n\nSpeciálně platí:\n\nEnergie dané soustavy nabitých vodičů lze vyjádřit pomocí potenciální energie jednotlivých nábojů v potenciálu pole. Na zvýšení náboje vodiče o formula_26 je potřeba vykonat elektrickou práci formula_27; to představuje zároveň i změnu energie vzájemného působení nábojů a pole jimi vytvořeného.\n\nV případě vzájemného působení nabitých vodičů (jakož i bodových nábojů) bude jejich (interakční) energie (pro zamezení záměny s intenzitou elektrického pole je v tomto článku značena formula_28):\n\nV případě spojitého rozložení náboje s hustotou formula_31 lze vztah pro energii přepsat jako integrál přes oblast rozložení náboje:\n\nEnergii lze také vyjádřit pomocí veličin elektrostatického pole (intenzity elektrického pole a elektrické indukce) a interpretovat ji jako energii vytvořeného pole mezi vodiči (resp. bodovými náboji). Elementární změna energie bude dána vztahem:\n\nPro tzv. měkké dielektrikum (u kterého je elektrická indukce přímo úměrná intenzitě elektrického pole) lze pak celkovou energii vyjádřit jako:\na výraz formula_35 interpretovat jako hustotu energie elektrostatického pole.\n\nV elektrostatice se dokazují následující věty:\n\n\nV teorii parciálních diferenciálních rovnic jsou zpracovány obecné metodiky řešení Laplaceovy-Poissonovy rovnice. Podobně numerická matematika dává návody pro výpočet řešení této rovnice při zadaných okrajových podmínkách.\n\nV konkrétních případech řešených v elektrostatice a teoretické elektrotechnice lze však často využít jednodušší analytické metody, vycházející ze znalosti fyzikální podstaty problému a využívající symetrií a jiných vhodných okolností speciálních případů. Mezi takové metody patří:\n\n\n\nHlavním zdrojem článku byly následující publikace:\n\n\n"}
{"id": "216929", "url": "https://cs.wikipedia.org/wiki?curid=216929", "title": "Prohledávání do hloubky", "text": "Prohledávání do hloubky\n\nProhledávání do hloubky (v angličtině označované jako \"depth-first search\" nebo zkratkou \"DFS\") je grafový algoritmus pro procházení grafů metodou backtrackingu. Pracuje tak, že vždy expanduje prvního následníka každého vrcholu, pokud jej ještě nenavštívil. Pokud narazí na vrchol, z nějž už nelze dále pokračovat (nemá žádné následníky nebo byli všichni navštíveni), vrací se zpět backtrackingem.\n\nNa obrázku vpravo je ukázáno, jak pracuje algoritmus prohledávání do hloubky. Po přiblížení jde z obrázku poznat postup algoritmu, postupné obarvování, neboli měnění vlastností stavu uzlu ze stavu FRESH (zelená) přes stav OPEN (červená) až po CLOSED (modrá), určování časových značek otevření a uzavření a nakonec i vyznačení typů hran.\n\nNa konečných grafech je algoritmus úplný (vždy najde řešení, tzn. najde všechny vrcholy, které jsou z výchozího vrcholu dostupné po orientovaných cestách), ale není optimální (pokud graf není strom, nemusí najít nejkratší možnou cestu k cíli). Naproti tomu na nekonečném grafu může pokračovat v prohledávání nekonečné větve a jinou, třeba i konečnou větev, nikdy nenavštíví.\n\nBěhem prohledávání se mění stavy vrcholů. Na začátku jsou všechny vrcholy ve stavu FRESH (nový, čerstvý). Jakmile algoritmus vrchol nalezne, změní stav vrcholu na OPEN (otevřený) a když později z tohoto vrcholu provede návrat, změní se stav na CLOSED (zavřený). Výchozí vrchol tedy zůstává otevřeným nejdéle, jeho uzavřením prohledávání končí.\n\nBěhem prohledávání lze vrcholům grafu přidělovat časové značky, kdy se vrchol stal otevřeným a kdy byl uzavřen. Podobně lze hrany grafu během prohledávání rozdělit do čtyř skupin na hrany stromové, příčné, zpětné a dopředné. Časové značky i členění hran mají pomocný charakter, samotné prohledávání grafu do hloubky tím není nijak ovlivněno, může to však být užitečné pro další analýzu grafu.\n\nAlgoritmus v každém okamžiku \"je v nějakém vrcholu\", nazvěme jej aktuálním vrcholem (v níže uvedeném kódu je označen u).\nAlgoritmus vezme nějakou hranu vycházející z aktuálního vrcholu. Pokud tato hrana vede do nového vrcholu (FRESH), nazýváme tuto hranu stromovou a v tom případě algoritmus \"postoupí do hloubky\", novým aktuálním vrcholem se stane koncový vrchol této hrany a ke starému aktuálnímu vrcholu se algoritmus vrátí až poté, co skončí prohledávání z nového aktuálního vrcholu. Pokud hrana vede do vrcholu v jiném stavu než FRESH, algoritmus tuto hranu přeskočí a vezme další hranu. Jsou-li všechny hrany z aktuálního vrcholu prozkoumány, aktuální vrchol je prohlášen za uzavřený (CLOSED) a algoritmus provede návrat (po stromové hraně) do vrcholu, odkud přišel.\n\nStromové hrany tvoří kořenový strom (odtud název), který spojuje všechny vrcholy, které jsou orientovaně dostupné z výchozího vrcholu -- ten je kořenem stromu. Veškeré pohyby po grafu, tedy postupy do hloubky i pozdější návraty se dějí podél stromových hran. Do každého vrcholu, který je z výchozího vrcholu orientovaně dostupný, vede z výchozího vrcholu přesně jedna cesta tvořená stromovými hranami.\n\nHrana, jejíž koncový vrchol je (v okamžiku zpracování hrany) ve stavu OPEN, se nazývá zpětnou hranou. Zpětnou hranou prochází cyklus, který kromě zpětné hrany obsahuje žádnou, jednu nebo několik hran stromových.\n\nHrana, jejíž koncový vrchol je (v okamžiku zpracování hrany) ve stavu CLOSED, je hranou dopřednou nebo hranou příčnou v závislosti na časových značkách přidělených v okamžicích otevření vrcholů. Pokud hrana vede směrem k nižší značce, jde o hranu příčnou (vede do vedlejší, již dříve opuštěné větve stromu). Pokud hrana vede směrem k vyšší značce, jde o hranu dopřednou, která vede \"dál v téže větvi stromu\".\n\n void DFS (Graph G) { \n\nCelý algoritmus začíná inicializací všech uzlů grafů hodnotami stavů uzlů a nastavením jejich předchůdců. Každý uzel je nastaven jako FRESH uzel a žádný zatím nemá určeného svého předchůdce. To znamená, že v poli předchůdců jsou všechny hodnoty prvků nastaveny na null. Index (dále již časový index), který budeme dále využívat pro zapisování časových značek, nastavíme na nulu. Poté je pro všechny uzly, které jsou dosud ve stavu FRESH, vyvolána metoda DFS-Projdi.\n\nMetoda DFS-Projdi realizuje vlastní prohledávání do hloubky. V této metodě je na počátku stav uzlu u, pro který byla tato metoda volána, nastaven na OPEN a do časové značky otevření uzlu se zapíše hodnota časového indexu, který se ve stejné době i inkrementuje, abychom mohli o jedna větší index použít pro další uzel. Poté se pro každého následníka (značíme jej v) uzlu u zjistí, zda tento následník v je ještě ve stavu FRESH, a pokud ano, zapíše se pro něj do pole p hodnota předchůdce a zavolá se pro něj rekurzivně metoda DFS-Projdi. Jestliže byli zpracováni všichni následníci uzlu u, tento uzel se prohlásí za uzavřený (přiřadí se mu stav CLOSED) a nastaví se pro něj časová značka uzavření použitím námi využívaného časového indexu, který se následně o jedna zvětší.\n\n\nAlgoritmus má i pro neorientovaný graf stejný průběh. Oproti aplikaci na orientovaný graf se tu algoritmus vcelku liší jen v tom, že se zde nacházejí pouze dva ze čtyř různých typů hran. V tomto případě se v grafu budou vyskytovat pouze hrany stromové a zpětné. Zbývající dva typy hran, dopředné a příčné, se při průchodu neorientovaného grafu nevyskytnou.\n\nAlgoritmus prohledávání do hloubky se může dále využívat například pro topologické uspořádání uzlů grafu, nalezení silných komponent grafu či zjištění acykličnosti grafu.\n\nPoužijeme novou datovou strukturu, zásobník. Dále necháme volně procházet algoritmus prohledání do hloubky po grafu a jedinou změnou, kterou v algoritmu vůči \"normálnímu\" průběhu uděláme, bude, že pokaždé, když algoritmus nějakému uzlu přiřadí časovou značku uzavření, tento uzel vložíme do zásobníku. Na konci běhu algoritmu máme v zásobníku topologicky uspořádané uzly.\n\nPomocí algoritmu prohledávání do hloubky určíme u všech uzlů časové značky uzavření.\nV dalším kroku změníme orientací každé hrany v původním grafu a znovu spustíme algoritmus prohledávání do hloubky. Uzly budeme vybírat v klesajícím pořadí značek uzavření, jež jsme zjistili prvním průchodem algoritmu ještě na \"originálně orientovaném\" grafu. Po ukončení tohoto algoritmu už získáme stromy lesa, které nám budou určovat silné komponenty grafu.\n\nPro zjištění acykličnosti grafu přidáme do algoritmu podmínku, zda byla nalezena zpětná hrana, tj. hrana, která vede do vrcholu ve stavu OPEN. Zpětná hrana spolu s jednou nebo několika hranami stromovými tvoří cyklus. Pokud se při prohledávání do hloubky žádná zpětná hrana nevyskytne, je graf acyklický.\n\nCelková složitost algoritmu : Θ(|V| + |E|), kde \"|V|\" je počet vrcholů a \"|E|\" počet hran daného grafu.\n\n\n\n"}
{"id": "216930", "url": "https://cs.wikipedia.org/wiki?curid=216930", "title": "DFS", "text": "DFS\n\nDFS může být:\n\n"}
{"id": "216932", "url": "https://cs.wikipedia.org/wiki?curid=216932", "title": "Elektrodynamika", "text": "Elektrodynamika\n\nElektrodynamika je část fyziky, která se zabývá proměnnými elektrickými a magnetickými poli.\n\nSpeciálním případem elektrického a magnetického pole jsou stacionární elektrické pole a stacionární magnetické pole, tzn. pole, jejichž makroskopické veličiny nezávisí na čase. Zatímco v případě elektrostatického pole jsou náboje v klidu, u stacionárního elektrického pole se náboje mohou pohybovat, avšak elektrický proud, který svým pohybem vyvolávají je nezávislý na čase, tzn. je konstantní.\n\nElektrodynamika ale popisuje i jevy (a to v prvé řadě, ve výše uvedeném odstavci jsou uvedeny méně obecné situace), kdy se náboje pohybují zrychleně. Pouze urychlovaný (zpomalovaný) elektrický náboj (t.j. s nenulovým zrychlením) dokáže přenášet změnu silových účinků v prostoru na jiný náboj, takže u tohoto může dojít ke změně síly na něj působící.\n\nJevy souvisejícími s elektrickým nábojem, který se nachází v klidu, se zabývá elektrostatika.\n\n"}
{"id": "216936", "url": "https://cs.wikipedia.org/wiki?curid=216936", "title": "Elektrostatické pole", "text": "Elektrostatické pole\n\nElektrostatické pole je elektrické pole, které vzniká v okolí nepohybujícího se elektrického náboje.\n\nElektrostatické pole je speciálním případem stacionárního elektrického pole, které popisuje časově neměnné elektrické pole, ve kterém však mohou vznikat elektrické proudy v důsledku pohybu elektrických nábojů. Elektrostatické pole je tedy časově neměnné elektrické pole, ve kterém nevznikají elektrické proudy (tzn. elektrické náboje se nepohybují). Zobrazujeme ho siločarami. Popisuje ho elektrická intenzita a elektrický potenciál.\n\n\n\n"}
{"id": "216939", "url": "https://cs.wikipedia.org/wiki?curid=216939", "title": "Seznam zoologických zahrad v Česku", "text": "Seznam zoologických zahrad v Česku\n\nVýznamné zoologické zahrady v Česku sdružuje Unie českých a slovenských zoologických zahrad (UCSZOO). Většina z nich je členy i Evropské asociace zoo a akvárií (EAZA) nebo Světové asociace zoo a akvárií (WAZA).\n\nČleny UCSZOO i EAZA jsou:\n\nČleny UCSZOO, avšak nikoli členy EAZA jsou: \n\nDalší zoologické zahrady:\n\n\n\nLesnické zookoutky: \n\n"}
{"id": "216940", "url": "https://cs.wikipedia.org/wiki?curid=216940", "title": "Fermatův princip", "text": "Fermatův princip\n\nFermatův princip je fyzikální tvrzení, které zformuloval Pierre de Fermat a které shrnuje základní zákony geometrické optiky do následující věty:\n\nExtrémem je ve většině případů minimum.\nLze tedy říci, že dráha spojující dva pevné body, po níž se světelný paprsek šíří, je ze všech drah, které dané dva body spojují, nejkratší (popř. nejdelší). Paprsek spojující dva body si vždy vybere takovou trajektorií, kterou světlo urazí za nejmenší možný (extrémní) čas.\n\nFermatův princip lze odvodit z Huygensova principu. Fermatův princip lze považovat za speciální případ principu nejmenší akce.\n\nFermatův princip lze využít např. při odvození zákona odrazu nebo Snellova zákona lomu.\nDobu šíření paprsku lze vyjádřit integrálem\n\nformula_1\n\nkde formula_2 je index lomu závisející na poloze.\n\nRealizovaná trajektorie paprsku mezi body A a B je tedy dle Fermatova principu ekvivalentně dána extremálou optické dráhy formula_3, kterou popisuje křivkový integrál prvního druhu\n\nformula_4.\n\nParametrizujeme-li křivku parametrem formula_5 tak, že formula_6 odpovídá A a formula_7 B, dostáváme vyjádření\n\nformula_8,\n\nkde tečna značí derivaci podle formula_5.\n\nEulerovy-Lagrangeovy rovnice, které extremála musí splňovat, přitom mají tvar\n\nformula_10\n\nPo dosazení konkrétního formula_11 dostáváme:\n\nformula_12\n\nPoužijeme-li parametr formula_13, který parametrizuje křivku pomocí její délky od bodu A, dostáváme vztah\n\nformula_14.\n\nPo dosazení pak:\n\nformula_15\n\nCož po úpravě (derivace složené funkce) vede na rovnice\n\nformula_16,\n\nkteré je možno zapsat ve tvaru jedné vektorové rovnice\n\nformula_17.\n\nOdvozený výraz představuje paprskovou rovnici, která jeznoznačně popisuje dráhu paprsku v prostředí kde index lomu závisí na místě.\n\n\n"}
{"id": "216941", "url": "https://cs.wikipedia.org/wiki?curid=216941", "title": "Kaloň pobřežní", "text": "Kaloň pobřežní\n\nKaloň pobřežní (\"Pteropus hypomelanus\") je středně velký kaloň, který je hojný na ostrovech Jihovýchodní Asie.\n\n\nKaloň pobřežní je středně velký kaloň, samci jsou asi o 100 g těžší než samice. Od dalších kaloňů rodu \"Pteropus\" se odlišuje lysými holeněmi, trup i hlava jsou celé osrstěné, na hřbetě je srst velmi krátká, na břiše delší. Zbarvení je v rámci druhu proměnlivé - hlava bývá černohnědá, ale může být i žlutavěhnědá. Srst na hřbetě mívá různé odstíny hnědé až červenohnědé, některé poddruhy jsou však šedě zbarvené. Břicho je zlaté, krémové nebo smetanové.\n\nKaloň pobřežní je rozšířený v Indoaustralské oblasti až do 900 m n. m., i když jen zřídka se vyskytují daleko od pobřeží. Žijí na Malajském poloostrově, v Kambodže i ve Vietnamu, na Filipínách, Šalamounových ostrovech a mnoha indonéských ostrovech, s výjimkou Jávy a Malých Sund. Areál zasahuje až na Novou Guineu.\n\nObývají lesy na malých a středně velkých ostrovech, žije v mangrovových porostech, širokolistých lesích, kokosových hájích a také v sadech a na plantážích.\n\nKaloni pobřežní žijí v koloniích, které mohou čítat až 70 jedinců. Kolonie bývají v mangrovových porostech nebo i na jiných stromech, kde kaloni během dne odpočívají zavěšeni na větvích.\n\nV noci se vydávají za potravou. Mohou zalétávat i do vnitrozemí, nicméně žádný kaloň pobřežní nikdy nebyl odchycen dále, než 8 km od kolonie. Létají asi 30 m nad zemí a ostrým zrakem a čichem pátrají po vhodné potravě - jsou frugivorní a krmí se hlavně ovocem, ale také pylem a nektarem z květů, listy a kůrou. Za jedinou noc zkonzumují množství plodů, které se rovná polovině jejich hmotnosti.\n\nPáří se od února do dubna, březost trvá 180 až 210 dní. Jediné mládě při narození váží desetinu hmotnosti své matky a zpočátku se drží matce na hrudi. Asi tři týdny matka létá i s mládětem, poté už je mladý kaloň příliš těžký a zůstává v kolonii s dalšími mláďaty. O měsíc později už může samo létat, ale na matce zůstává závislé 4-6 měsíců.\n\nV zajetí se kaloň pobřežní dožívá až 9 let.\n\nKaloň pobřežní je, podobně jako ostatní kaloni, užitečný opylovač a pomáhá také šířit semena rostlin. V některých místech jsou loveni a konzumováni člověkem. Na druhou stranu je zřejmě jedním z rezervoárů viru Nipah , zoonózy, která u člověka způsobuje encefalitidu a může vést i ke smrti.\n\n\n\n"}
{"id": "216943", "url": "https://cs.wikipedia.org/wiki?curid=216943", "title": "Megalodon", "text": "Megalodon\n\nMegalodon (\"Carcharocles megalodon\", v překladu \"velký zub\") je vyhynulý druh žraloka, který žil před asi 23 až 3,6 milionu let během období od raného miocénu do pliocénu. O systematice tohoto tvora probíhaly debaty. Dle jedněch názorů patřil do čeledi lamnovití (Lamnidae) a byl blízkým příbuzným velkého žraloka bílého (\"Carcharodon carcharias\"), dle druhých do vyhynulé čeledi Otodontidae; tento předpoklad je pravděpodobně správný. Diskutováno je rovněž umístění v rodu \"Carcharocles\", \"Megaselachus\", \"Otodus\" nebo \"Procarcharodon\".\n\nMegalodon mohl vzhledem připomínat mohutnějšího žraloka bílého či se mohl podobat žraloku velikému (\"Cetorhinus maximus\") či písečnému (\"Carcharias taurus\"). Fosilní pozůstatky naznačují, že tento žralok mohl měřit na délku až 15 metrů. Jeho velké čelisti, vybavené silnými a robustními zuby sloužícími k zabíjení a trhání kořisti, mohly vyvinout při skousnutí sílu 108 500 až 182 200 newtonů.\n\nMegalodoni měli asi silný vliv na strukturu mořských společenstev. Na základě fosilií se zdá, že se jednalo o kosmopolita, tedy druh žijící ve všech oceánech. Zřejmě se zaměřoval na velkou kořist, jako byly velryby, ploutvonožci a velké druhy želv té doby. Na rozdíl od žraloka bílého, který na kořist útočí zespodu, megalodon pravděpodobně využíval své silné čelisti k prokousnutí hrudní dutiny oběti a poškození vnitřních orgánů − srdce a plic.\n\nMegalodon byl v kompetičním vztahu s kytovci lovícími jiné velryby, kteří možná přispěli k jeho vyhynutí. Vzhledem k tomu, že žil primárně v teplých vodách, za jeho vyhynutí mohl i nástup ledové doby či ochlazení oceánů. Zároveň poklesla hladina moře, čímž žraloci přišli o území, kde vyrůstala jejich mláďata. Zmenšil se rovněž počet druhů kosticovců, kteří se zároveň začali přesouvat do polárních oblastí; tím megalodon přišel o hlavní zdroj potravy. Vyhynutí tohoto velkého žraloka ovlivnilo ostatní mořské tvory; poté, co vymizel, velikost kosticovců výrazně vzrostla.\n\nV době renesance byly obrovské trojúhelníkové fosilní zuby, nalézané převážně ve skalních útvarech, považovány za zkamenělé jazyky draků a hadů a nazývány jako \"glossopetrae\". Teprve v roce 1667 tento názor vyvrátil dánský přírodovědec Nicolas Steno, který je správně popsal jako zuby žraloka, a vytvořil rovněž realistický nákres hlavy žraloka, který takové zuby mohl vlastnit. Své poznatky popsal ve své monografii \"De glossopetris dissertatio\", která obsahovala i ilustraci tohoto zubu.\n\nPoprvé tento druh popsal švýcarský přírodovědec Louis Agassiz pod vědeckým jménem \"Carcharodon megalodon\". Do rodu \"Carcharodon\" jej zařadil vzhledem k podobnosti zubů se zuby žraloka bílého (\"Carcharodon carcharias\") ze stejného rodu. Jeho popis, založený na zbytcích zubů, uvedl ve své práci \"Recherches sur les poissons fossiles\" z roku 1843. Anglický paleontolog Edward Charlesworth však ve své práci již z roku 1837 určil pro tento druh název \"Carcharias megalodon\", přičemž v ní citoval Agassize. Z toho plyne, že Agassiz ve skutečnosti megalodona popsal ještě před rokem 1843, pravděpodobně ve svých předchozích článcích z roku 1835.\n\nNázev megalodon v překladu znamená \"velký zub\", jméno pochází ze dvou starořeckých slov: ' (\"mégas\"), znamenající velký či mocný, a ' (\"odoús\"), což znamená zub. Toto pojmenování je nicméně pouze neformální.\n\nNejstarší pozůstatky megalodona pocházejí z pozdního oligocénu před zhruba 28 miliony lety, přesto existují i další názory, že se druh objevil například před 16 nebo 23 miliony lety. Megalodon údajně vyhynul během konce pliocénu před asi 2,6 miliony lety, výzkum z roku 2019 zasadil vyhynutí megalodona do doby před 3,6 miliony lety. Existují prý i záznamy o zubech z následujícího období pleistocén, ale jsou považovány za pochybné.\nMegalodon je považován za zástupce čeledi Otodontidae, v níž tvoří část rodu \"Carcharocles\"; na základě předchozí systematiky byl nicméně řazen mezi lamnovité (Lamnidae) jako zástupce rodu \"Carcharodon\". Do tohoto rodu byl zařazen na základě podobnosti zubů se žralokem bílým, je však pravděpodobnější, že se obě paryby vyvíjely konvergenčně, tedy pod stejnými selekčními tlaky, díky čemuž se vyvinul podobný vzhled obou zvířat, přestože společně nemusela býti příbuzná. Žralok bílý je naopak považován spíše za příbuzného žraloka druhu \"Isurus hastalis\" (zuby těchto dvou druhů jsou podobnější, megalodon měl jemnější vroubkování). Společný předek žraloka bílého a rodu \"Isurus\" žil před asi 4 miliony lety. Naopak dle teorie příbuznosti megalodona a žraloka bílého jsou prý rozdíly v zubech nepatrné a nejasné.\nRod \"Carcharocles\" je zastoupen čtyřmi druhy: \"Carcharocles auriculatus\", \"Carcharocles angustidens\", \"Carcharocles chubutensis\" a \"Carcharocles megalodon\". Určili jej v roce 1923 výzkumníci D. S. Jordan a H. Hannibal a prvotně obsahoval pouze druh \"C. auriculatus\", megalodon sem byl zařazen až v 80. letech 20. století. Předtím, v roce 1960, francouzský ichtyolog Edgard Casier vytvořil rod \"Procarcharodon\", kam zařadil tyto čtyři druhy, jež považoval za nepříbuzné se žralokem bílým; tento rod se stal mladším synonymem rodu \"Carcharocles\". Vedle tohoto rodu byl postaven rod \"Palaeocarcharodon\", který měl být začátkem této vývojové linie. Zastánci teorie o příbuznosti žraloka bílého a megalodona potom považují \"Paleocarcharodon\" za posledního společného předka těchto dvou druhů, dle odpůrců teorie se jedná o slepou vývojovou větev.\n\nExistuje i další model evoluce megalodona, který také navrhl Casier ve stejném roce. Podle tohoto názoru je předkem rodu \"Carcharocles\" žralok \"Otodus obliquus\", který žil během paleocénu až miocénu. Ten se podle této teorie vyvinul na druh \"Otodus aksuaticus\" a vývoj dále pokračoval skrze druhy \"Carcharocles auriculatus\", \"Carcharocles angustidens\" a \"Carcharocles chubutensis\" až po megalodona. Vývoj této linie je charakterizován postupným narůstáním vroubkování zubů, rozšiřováním jejich korunky, nabýváním trojúhelníkového tvaru a ztrátou bočních hrotů. Předky rodu \"Otodus\" mají být žraloci \"Cretolamna\" z období křídy.\n\nDalší model evoluce rodu \"Carcharocles\" představil v roce 2001 paleontolog Michael Benton. Druhy \"Carcharocles auriculatus\", \"Carcharocles angustidens\" a \"Carcharocles chubutensis\" jsou dle něj ve skutečnosti jediným druhem. Na základě dalších studií by tento druh měl patřit do rodu \"Otodus\", megalodon by tedy byl jediným zástupcem rodu \"Carcharocles\".\n\nDalší možností je, že je rod \"Carcharocles\" ve skutečnosti neplatným taxonem a megalodon může patřit do rodu \"Otodus\", jako \"Otodus megalodon\". Studie Henriho Cappety z roku 1974, zkoumající paleogénní žraloky, vytvořila podrod \"Megaselachus\", ve kterém byl megalodon zařazen jako \"Otodus (Megaselachus) megalodon\" společně s druhem \"O. (M.) chubutensis\". Revize z roku 2006 poté povýšila \"Megaselachus\" na rod, čímž by megalodon patřil do tohoto rodu jako \"Megaselachus megalodon\".\n\nObjev fosilií přiřazených rodu \"Megalolamna\" v roce 2016 vedl k dalším zkoumáním rodu \"Otodus\". Zdá se, že je parafyletický, tedy zahrnuje posledního společného předka, ale ne všechny jeho potomky. Pokud by byl do tohoto rodu zařazen současný rod \"Carcharocles\", byla by vytvořena celá fylogenetická linie (monofyletismus). Rod \"Megalolamna\" by se v tomto případě stal sesterskou linií.\n\nExistuje více možných teorií popisujících vzhled megalodona. Na základě jedné se jednalo o mohutného žraloka podobného žralokovi bílému (\"Carcharodon carcharias\"), avšak s většími a širšími čelistmi než má on. Ploutve byly dle této teorie u megalodona podobné jako u žraloka bílého, ale silnější. Jeho hluboké drobné oči mohly připomínat prasečí.\n\nDalší teorií je, že megalodon připomínal žraloka obrovského (\"Rhincodon typus\") či velikého (\"Cetorhinus maximus\"). V tomto případě by asi ocasní ploutev měla tvar půlměsíce a žralok by byl vybaven malou řitní a druhou hřbetní ploutví. Po obou stranách ocasu se v tomto případě mohl vyvinout vodorovný kýl. Ten se hojně vyskytuje i u jiných velkých vodních živočichů, jako jsou velryby, tuňáci a další žraloci a usnadňuje plavání. Tvar hlavy však nelze odhadnout, protože se mezi jednotlivými druhy liší; většina tělesných adaptací, majících snižovat odpor vody, se vyvíjela spíše směrem k ocasu.\n\nVzhledem k tomu, že rod \"Carcharocles\" se pravděpodobně vyvinul z rodu \"Otodus\", a oba mají zuby podobné žralokům písečným (\"Carcharias taurus\"), dle nepravděpodobné teorie je možné i to, že megalodon vypadal podobně jako tento žralok.\n\nVzhledem k tomu, že se z megalodona dochovaly pouze zuby a obratle, existuje mnoho protikladných odhadů jeho velikosti. I kvůli nedostatku fosilního materiálu jsou jeho popis a velikost odhadovány na základě žraloka bílého, který je považován za tvora jemu nejpodobnějšího.\n\nRoku 1909 americký zoolog Bashford Dean poprvé rekontruoval čelisti megalodona, které jsou součástí sbírek Amerického přírodovědného muzea. Z rozměrů této rekonstrukce se předpokládalo, že megalodon měřil na délku asi 30 metrů. Ve své rekonstrukci však Dean přecenil velikost čelistí, což způsobilo tento přehnaný údaj.\n\nIchtyolog John E. Randall využil k odhadnutí velikosti megalodona výšku zubní skloviny. Na základě ní mu vyšlo, že žralok měřil okolo třinácti metrů. Výška skloviny se nicméně nemusí zvyšovat v přesném poměru k celkové délce zvířete.\n\nOdborníci na žraloky Michael D. Gottfried, Leonard Compagno a S. Curtis Bowman navrhli jiný postup, a sice lineární vztah mezi celkovou délkou žraloka a výškou největšího předního zubu. Na základě největšího objeveného zubu tak byla odhadnuta délka samic asi na 15,6 metrů s tím, že existovat mohou i větší zuby.\n\nRoku 2002 přišel s dalším návrhem výzkumník žraloků Clifford Jeremiah. Podle něj byla celková délka přímo uměrná s šířkou kořenu předního zubu. Na základě této teorie měl 1 cm šířky kořenu odpovídat přibližně 1,4 m délky žraloka. Jeremiah svou teorii podporoval tím, že obvod vnějších čelistí žraloků je přímo uměrný celkové délce paryby, přičemž pomocí šířky kořenů zubů se určuje přibližná délka obvodu čelistí. Tímto způsobem Jeremiah na základě nejdelšího megalodonova zubu (12 cm), který vlastnil, odhadnul délku megalodona na 16,5 metru.\n\nRoku 2002 paleontolog Kenshu Shimada z  DePaulovy univerzity navrhl vztah mezi výškou zubní korunky a celkovou délkou. Na základě anatomické analýzy několika vzorků byl tento vztah univerzální pro kterýkoli zub. Shimada uvedl, že dříve navrhované metody byly založeny na méně spolehlivém homologickém porovnávání mezi megalodonem a žralokem bílým, a že rychlost růstu zubu mezi korunou a kořenem není izometrická. Na základě tohoto modelu určil pro Gottfriedův zub velikost žraloka asi 15 metrů.\n\nHavajský ichtyolog John E. Randall roku 1973 odhadl, že maximální délka megalodona činila asi 13 metrů. V 90. letech 20. století dva mořští biologové Patrick J. Schembri a Stephen Papson určili megalodonovu velikost až na 24−25 metrů; naopak Gottfried & kol. zastávali názor, že na délku měřil maximálně 20,3 metru. Na základě posledních studií z let 2014−2017 byla určena všeobecně uznávaná velikost maximálně 18 metrů s průměrem 10,5 metru (největší žraloci bílí měřili 6,1 metru). Je možné, že různé populace megalodonů dosahovaly na různých územích odlišných velikostí kvůli různým ekologickým tlakům. Pokud by žralok dosahoval větší velikosti než 16 metrů, byla by to největší známá (pa)ryba, která kdy žila, a překonal by i obrovskou jurskou rybu \"Leedsichthys\".\n\nDospělí samci megalodona mohli vážit mezi 12,6 až 33,9 tun a samice mezi 27,4 a 59,4 tun. Samice byly celkově větší, o velikosti asi 13,3 až 17 m, kdežto samci měřili mezi 10,5 až 14,3 m. Na základě studie vydané roku 2015, která zkoumala rychlost žraloků na základě jejich velikosti, bylo odhadnuto, že megalodon plaval rychlostí asi 18 kilometrů za hodinu, což odpovídá jeho průměrné hmotnosti 48 tun. Výsledek odpovídal rychlosti jiných vodních tvorů o podobné velikosti: například podobně velký plejtvák myšok (\"Balaenoptera physalus\") se pohybuje rychlostí mezi 14,5−21,5 km/h.\n\nObří velikost megalodona mohla být způsobena klimatickými faktory, množstvím velké kořisti či vývojem mezotermie − přechodem mezi teplokrevností a studenokrevností, která by vedla ke zvýšení rychlosti metabolismu megalodona a ten by pak dovedl také rychleji plavat. Nicméně, protože jsou žraloci z čeledi Otodontidae považováni za studenokrevné a megalodon je považován za jejich blízkého příbuzného, je možné, že i on byl studenokrevný. Tato možnost je ale nepravděpodobná, vzhledem k tomu, že se většina současných studenokrevných žraloků, jako například žralok obrovský, živí převážně filtrováním potravy z vody, a tedy nejsou adaptováni na dravý styl života.\n\nStudie publikovaná v říjnu roku 2019 přehodnocuje dřívější odhady velikosti megalodona (délka 18 až 20 metrů) jako mírně nadhodnocené a na základě výzkumu zubů stanovuje jako pravděpodobnou délku dospělých exemplářů megalodona 14,2 až 15,3 metru. Exempláře dlouhé přes 15 metrů lze přitom považovat za extrémně vzácné, přesto zůstává tento žralok jedním z největších známých predátorů v dějinách života na Zemi.\n\nNejčastěji zachované fosilie megalodona jsou zuby. Ty jsou velké a robustní, mají trojúhelníkový tvar s napojením kořene na korunku ve tvaru písmene V, malé vroubkování a postrádají postranní hroty. Zub byl v čelisti podobně jako u žraloka bílého zasazen strmě. Zuby byly v čelisti ukotveny vlákny kolagenu, jejich základna byla drsná, což přidávalo na pevnosti. Strana zubu směřující k jazyku byla vypouklá (konvexní), druhá strana zubu pouze mírně konvexní až skoro plochá. Přední zuby byly téměř kolmé k čelisti a symetrické, zadní zasazeny šikmo a asymetrické.\n\nZuby megalodona mohou měřit ve výšce sklonu (diagonální délka) i přes 180 milimetrů. V rekonstrukci čelistí od lovce fosilií Vita Bertucciho je obsažen i zub o údajné délce více než 180 mm. S těmito rozměry jsou zuby megalodona největšími mezi všemi doposud známými druhy žraloků. Roku 1989 byla v japonské Saitamě objevena jejich téměř kompletní sada, další sada zubů megalodona byla vykopána v americké formaci Yorktown (Maryland) a posloužila jako základ pro rekonstrukci čelistí v Národním přírodovědeckém muzeu ve Washingtonu. Na základě těchto objevů byl v roce 1996 určen celkový zubní vzorec megalodona.\n\nTen činí . Jak je patrné ze vzorce, megalodon měl v čelistech čtyři druhy zubů: přední, střední, boční a zadní. Měl velmi robustní chrup, čelisti byly osazeny až 250 zuby v pěti řadách. Zoubkování jejich nositeli usnadnilo prořezávání masem a kostmi. Čelist u velkých jedinců měřila napříč až dva metry a mohla se rozevřít až do 75°, rekonstrukce v Národním přírodovědeckém muzeu se blíží i 100°.\n\nV roce 2008 uskutečnil tým vědců pod vedením S. Wroea pokus mající zjistit sílu skusu velkého bílého žraloka. Pokus byl proveden s 2,5metrovým exemplářem a výsledky poté přepočteny na maximální potvrzenou velikost žraloka a rovněž na minimální a maximální tělesnou hmotnost megalodona. Podle výsledků mohl megalodon vyvinout sílu o 108 514 až 182 201 newtonech, ve srovnání s 18 216 newtony u žraloka bílého a 5 300 až 7 400 u vyhynulé ryby \"Dunkleosteus\". Kromě toho tým uvedl, že žraloci sebou při útoku na kořist trhají, což zvyšuje udanou sílu, čímž bude pravděpodobně celková působená síla ještě vyšší než odhad.\n\nFosilie megalodona jsou zastoupeny pouze zuby, obratli a koprolity − fosilním trusem. Stejně jako u všech žraloků, i kostra megalodona nebyla tvořena kostmi, ale spíše rychle se rozpadající chrupavkou; proto je většina fosilních vzorků špatně zachována. K podpoře jeho mohutných zubů by musely být čelisti megalodona mnohem masivnější, pevnější a silnější než čelisti žraloka bílého. Rovněž jeho chrupavčitá lebka, chondrokranium, by byla mohutnější než u žraloka bílého, i ploutve by se u megalodona vyvinuly velké.\n\nFosilní obratle megalodona byly nalezeny například v oblasti Antverp v Belgii. Tento pozoruhodný nález obsahoval 150 částečně zachovaných obratlů, měřících mezi 55 až 155 milimetry v průměru (ovšem obratle megalodona mohly být i mnohem větší). Další výzkum tohoto vzorku ukázal, že megalodon měl nejvyšší počet obratlů mezi všemi žraloky, možná přes 200 obratlů; podobnému počtu se přibližuje pouze žralok bílý. Další podobně zachovalé obratle byly vyzvednuty v 80. letech 20. století v Dánsku ve formaci Gram. Bylo objeveno celkem dvacet obratlů, o délce mezi 100 až 230 mm.\n\nKoprolity megalodona byly nalezeny například v Jižní Karolíně a datovány do období miocén. Měřily 14 cm a byly spirálovité, což naznačuje, že byl megalodon vybaven takzvanou spirální řasou, spodní stočenou částí střev, která pomáhá lepší absorpci živin. Tuto adaptaci mají například současní lamnovití.\n\nKompletní rekonstrukce kostry megalodona, která byla vystavována v americkém Calvert Marine Museum a jihoafrickém Iziko South African Museum, byla vytvořena vědcem Michaelem Gottfriedem a kolektivem. Tento 11,3 metrů dlouhý exponát má představovat dospělého samce.\n\n<mapframe width=300 height=300 text=\"Rozmístění fosilií megalodona (žlutě pliocén, modře miocén)\">\n</mapframe>\nMegalodon byl kosmopolitem; jeho fosilie byly vykopány na mnoha místech světa, včetně Evropy, Afriky, Ameriky a Austrálie. Nejčastěji se vyskytoval v subtropických až mírných zeměpisných šířkách, až do 55° severní šířky. Toleroval vody o teplotách mezi 1−24 °C. Je pravděpodobné, že podobně nízké teploty snášel díky mezotermii, fyziologické schopnosti velkých žraloků, pomocí které dovedou udržovat vyšší teplotu těla než je teplota vody (výroba metabolického tepla zaznamenaná právě například u žraloků).\n\nMegalodon obýval širokou škálu mořských oblastí, jako jsou mělké pobřežní vody, bažinaté laguny, písčitý litorál i hluboké moře, a vykazoval přechodný životní styl. Dospělí megalodoni nebyli hojní v mělkých vodách, většinou obývali pobřežní oblasti. Zejména v různých fázích životního cyklu se mohl megalodon pohybovat mezi pobřežními a vzdálenějšími oceánskými vodami. Jeho fosilie byly pak objeveny i tak daleko od pevniny, jako u Marianského příkopu v Tichém oceánu.\n\nFosilní pozůstatky naznačují, že megalodoni žijící na jižní poloukouli byli v průměru větší než megalodoni ze severní polokoule. Jedinci žijící v Tichém oceánu potom byli větší než megalodoni v oceánu Atlantském. Není však předpokládán žádný trend zvětšování velikosti těla v určité zeměpisné šířce či změna velikosti v průběhu času (přestože linie \"Carcharocles\" tuto vlastnost vykazuje). Modus všech velikostí byl odhadnut na asi 10,5 m, přičemž větší jedinci obývají více oblastí. To naznačuje ekologickou nebo konkurenční výhodu pro větší velikost těla.\nMegalodon se vyskytoval po celém světě a objeveno bylo mnoho fosilií ve všech oceánech neogénu.\n\nŽraloci se obecně živí oportunisticky, ale je možné, že megalodon byl obzvláště dravý. Jeho velká velikost společně se schopností rychlého plavání a mocnými čelistmi z něj činila vrcholového predátora schopného zabíjet široké spektrum kořisti. Studie zkoumající izotopy vápníku vyhynulých a žijících paryb ukázala, že megalodon byl na vyšší trofické úrovni než žralok bílý; byl tedy v potravním řetězci ještě výše.\n\nFosilní důkazy naznačují, že se tento druh živil mnoha druhy kytovců, jako jsou delfíni, malé velryby, velryby z čeledi cetotheridů či squalodontidů, dále zabíjel vorvaně, velryby grónské či plejtvákovité. Mimo to se živil sirénami, velkými mořskými želvami, nepohrdl ani menšími rybami a dalšími druhy žraloků. Bylo objeveno mnoho velrybích kostí s hlubokými kousanci pravděpodobně od megalodonů, jejichž zuby se navíc někdy našly blízko nebo přímo ve velrybích ostatcích.\n\nZdá se, že složení potravy megalodonů se měnilo s věkem a stanovišti, podobně jako u současných žraloků bílých. Například megalodoni žijící při pobřeží dnešního státu Peru se pravděpodobně zaměřovali na lov 2,5 až 7metrových cetotheridů a jiné kořisti menší než byli oni sami, větší druhy velryb zabíjeli méně. Mladí jedinci pravděpodobně konzumovali spíše ryby.\n\nMegalodon žil ve vysoce konkurenčním prostředí. Nicméně jeho postavení na vrcholu potravního řetězce mělo pravděpodobně velký vliv na strukturu mořských společenstev. Fosilní důkazy naznačují vzájemný vztah mezi existencí tohoto mořského predátora a rozvojem kytovců a dalších velkých mořských savců. Mladí megalodoni pravděpodobně preferovali stanoviště s dostatkem malých druhů kytovců, kdežto dospělci vyhledávali oblasti s dostatkem kytovců velkých. Tyto preference se mohly vyvinout krátce poté, co se megalodon poprvé objevil v oligocénu.\n\nMegalodon koexistoval společně s ozubenými kytovci (především squalodontidé a vorvani), kteří byli pravděpodobně také vrcholovými predátory, a byli tedy s megalodonem v kompetičním vztahu. Konkurence odstartovala u ozubených evoluční závody ve zbrojení. Některé druhy, jako například kosatky \"Orcinus citoniensis\", začaly lovit ve skupinách, jiné narostly do obří velikosti, jako například kytovec \"Livyatan melvillei\", jenž měřil mezi 13,5 až 17,5 metry. Koncem miocénu, před asi 11 miliony lety, začalo významně klesat množství a rozmanitost vorvaňů, nicméně jiní draví kytovci, jako kosatky, během pliocénu postupně vyplňovali tuto uvolněnou ekologickou niku.\n\nNa základě fosilních důkazů se zdá, že jiné druhy žraloků, jako je například i žralok bílý, reagovaly na konkurenční tlak ze strany megalodonů tak, že začaly obývat převážně chladnější vody. V oblastech, kde společně koexistovaly, jako například během pliocénu u Baja California, možná střídavě žily během různých ročních období. Podobně jako současné druhy žraloků, i megalodon se potom pravděpodobně uchyloval ke kanibalismu.\n\nŽraloci často využívají k lovu velké kořisti různých způsobů. Megalodon mohl používat podobné lovecké techniky jako současný žralok bílý, na základě otisků zubů ve velrybích fosiliích se však zdá, že způsobů, jak zabít kořist, využíval více než současný bílý žralok.\n\nJedním konkrétním exemplářem je například devítimetrový pozůstatek miocénní kosticovité velryby neznámého taxonu, na němž lze analyzovat útočné chování megalodona. Na rozdíl od žraloků bílých, kteří se zaměřují na břicho kořisti, megalodon pravděpodobně útočil na srdce a plíce. Svými silnými zuby, pomocí kterých uměl překousnout i tvrdé kosti, prokousl kořisti hrudní koš a další odolné kosti. Způsob útoku se mohl také odlišovat na základě velikosti kořisti. Například fosilní pozůstatky menších kytovců, jako byli zástupci čeledi Cetotheriidae, naznačují, že do nich megalodon prudce narazil zespodu a tak jim způsobil kompresní zlomeninu.\n\nBěhem pliocénu se vyvinuly větší a vyspělejší druhy kytovců. Megalodon si tedy asi vytvořil nové lovecké strategie, jak tyto větší velryby zabít. Byla nalezena řada zkamenělých kostí, které kdysi tvořily prsní ploutve či ocasní obratle, patřící pliocénním druhům velryb. Na těchto pozůstatcích byly objeveny otisky po zubech megalodonů, z čehož plyne, že tento žralok znehybnil větší velryby tím, že jim poškodil ploutve a teprve potom je zabil a sežral.\n\nMláďata megalodona, stejně jako současných žraloků, žila ve „školkách“ s velkým množstvím potravy, které jim zároveň poskytovaly ochranu před predátory. Na základě fosilních důkazů se zdá, že se tyto areály nácházely v teplých vodách pobřežních oblastí, kde bylo jak méně nepřátel, tak dostatek jídla. Tyto oblasti byly objeveny například v panamské formaci Gatun, v marylandské formaci Calvert, na Kanárských ostrovech či na Floridě (souvrství Bone Valley). Vzhledem k tomu, že všichni existující lamnovití (kam se megalodon někdy řadí) rodí živá mláďata, je možné, že se i u tohoto druhu vyvinula živorodost. Podle jedněch odhadů mláďata měřila asi 3,5 metru, další předpokládají, že mohla být jen asi dvoumetrová, což by je mohlo vystavovat hrozbě ze strany jiných druhů žraloků, jako byl kladivoun velký (\"Sphyrna mokarran\") či vyhynulý miocénní druh \"Hemipristis serra\". Potrava mláďat se potom měnila s věkem. Zprvu lovila ryby, mořské želvy, dugongy, či malé kytovce, na větší velryby se přeorientovala teprve v dospělosti.\n\nNicméně ve fosilních pozůstatcích byly objeveny i případy, kdy mladí megalodoni občas napadli i mnohem větší kytovce než byli sami. Například na žebrech pliocéního keporkaka či plejtváka byly objeveny kousance od 4 až 7metrového žraloka, které vykazovaly známky hojení. Je možné, že velrybě toto zranění způsobil nedospělý megalodon.\n\nBěhem doby, v níž žil megalodon, Zemi postihla řada změn, které ovlivnily mořský život. Postupné ochlazování planety, které začalo v oligocénu před asi 35 miliony let, nakonec vedlo k zamrznutí pólů. Geologické události změnily pohyb mořských proudů a srážek, došlo k uzavření rovníkové cirkumglobální vodní cesty mezi Amerikami a napříč mořem Tethys, což vedlo k ochlazování oceánů. Zastavením Golfského proudu přestala zásobovat na živiny bohatá voda velké mořské ekosystémy, což mohlo způsobit úbytek megalodonovy potravy. Vzhledem k tomu, že se megalodon možná nevyskytoval v oblastech s chladnější vodou, pravděpodobně nebyl schopen udržet velké množství metabolického tepla, a proto se jeho areál výskytu mohl zmenšit na stále ubývající oblasti s teplou vodou (tato teorie je nicméně sporná, viz níže).\n\nNa základě fosilních důkazů se zdá, že v pliocénu, kdy výrazně poklesla teplota vody, megalodon vymizel z mnoha oblastí po celém světě. Mezi pliocénem až pleistocénem před 5 miliony až 12 tisíci lety došlo k velkému kolísání mořské hladiny v důsledku rozšiřování ledovců na pólech, což mělo negativní dopad na pobřežní oblasti; tato událost mohla přispět k vyhynutí megalodona a několika jiných velkých mořských druhů. Tyto změny mohly způsobit úbytek vhodných mělčin s teplou vodou, kde se vyvíjela mláďata; oblastí klíčových pro přežití řady druhů žraloků, i proto že chrání jejich mláďata před útoky predátorů.\n\nNicméně analýza výskytu megalodona v průběhu času ukazuje, že změna teploty nehrála přímou roli v jeho vyhynutí. Jeho rozšíření během miocénu a pliocénu nekoreluje s oteplováním a ochlazováním planety. I přestože populace megalodonů během pliocénu klesala, žralok byl ve skutečnosti schopen obývat i jiné než tropické oblasti. Jeho fosilie byly objeveny v místech, kde panovaly průměrné teploty mezi 12 až 27° C, s celkovým rozpětím teplot 1 až 33 °C, což ukazuje, že rozsah vodních stanovišť nebyl výrazně ovlivněn změnami teploty, k nimž došlo. Výsledky rovněž potvrzují teorii, že tento žralok byl mezotermní. Podle některých spekulací mohli tito obří žraloci i další velcí živočichové vyhynout asi před 2,6 miliony let vinou exploze supernovy ve vzdálenosti asi 150 světelných let od Země. Ovšem novější datování vymření na dobu před 3,6 miliony lety tuto teorii vyvrací.\n\nMořští savci dosahovali největší diverzity během miocénu. Například kosticovců tehdy existovalo více než dvacet rodů; v současnosti se jich vyskytuje pouze šest. Tato rozmanitost kořisti byla pro superpredátory, mezi které se řadil i megalodon, ideální. Na konci období miocénu však mnoho druhů kosticovců vyhynulo a žijící druhy se mohly vyvinout v rychlejší plavce, což ztěžovalo jejich ulovení. Navíc po uzavření průlivu ve Střední Americe poklesla rozmanitost a četnost tropických druhů velryb. Období vyhynutí megalodona koreluje s poklesem počtu mnoha vývojových linií kosticovců, a je možné, že byl na nich, jako na zdroji potravy, závislý.\n\nKromě toho během pliocénu vyhynulo 36 % velkých mořských druhů, včetně 55 % mořských savců, 35 % mořských ptáků, 9 % žraloků a 43 % mořských želv. Vyhynutí postihlo především živočichy endotermní a mezotermní, což ukazuje na nedostatek potravy (a zároveň podporuje teorii, že megalodon byl mezotermní). Obřímu žralokovi nemusely stačit ztenčující se zdroje potravy. Ochlazování během pliocénu mu pak mohlo zabránit v přístupu do polárních oblastí, kam se stěhovaly velké velryby.\n\nRovněž konkurence ze strany nových predátorů, jako vorvaňů v miocénu, a kosatek a žraloků bílých v pliocénu, mohla přispět k poklesu stavů megalodona. Nově vyvinutí kytovci živící se jinými velrybami se pak pravděpodobně mohli vyrovnat i se stále se rozšiřující studenou vodou a navíc obývali i tropické oblasti.\n\nVyhynutí megalodona způsobilo další změny v mořských společenstvech. Výrazně se zvětšili kosticovci, i když možná kvůli klimatickým změnám. Také je naopak možné, že zvětšení velikosti kosticovců způsobilo vyhynutí megalodona, protože ten zabíjel převážně menší druhy. Vyhynutí megalodona mělo také pozitivní dopad na další velké predátory, jako na velkého bílého žraloka, který obsadil oblasti uvolněné megalodonem.\n\nMegalodon je postavou některých děl včetně filmů a románů, v nichž je často zobrazován jako mořská příšera. Tři jedinci (dva dospělci a mládě) megalodona byli představeni v dokumentu BBC \"\" s Nigelem Marvenem, kde je popisován jako vrcholový predátor své doby. V dokumentárním cyklu \"Jurské bojiště\" byl zobrazen, jak útočí na velryby \"Brygmophyseter\". Je rovněž součástí některých filmů, například \"\", \"Megažralok vs. obří chobotnice\", \"Megažralok versus crocosaurus\" či \"\". V některých příbězích, jako \"Tedford and the Megalodon\", je vykresleno znovuobjevení žraloka. V románu \"Meg: Teror pochází z hlubin\" od Stevea Altena je žralok datován do období dinosaurů a na původním americkém přebalu je zobrazen, jak zabíjí tyranosaura; to je však nesmysl, neboť tato zvířata žila ve zcela jiných geologických obdobích. Autor pak napsal ještě několik navazujících románů s megalodony.\n\nV roce 2013 natočil Discovery Channel televizní film \"\". Tento kontroverzní dokument předkládal údajné důkazy, které naznačovaly, že megalodon nevyhynul a stále existuje. Na film se snesla vlna kritiky vzhledem k tomu, že byl zcela smyšlený; například všechny údajné vědce představovali herci. O rok později tento pseudodokument znovu DC odvysílal společně s novými hodinovými filmy \"\" a \"\", které opět vyvolaly kritiku médií i vědecké komunity.\n\nZ dvacátého století existuje rovněž několik údajných pozorování megalodonů, avšak neověřených. Podle těchto pozorování měli žraloci měřit mezi 10 a 90 metry. Je pravděpodobné, že šlo o chybně identifikované žraloky velrybí. Jeden polynéský mýtus hovoří o třicetimetrovém žralokovi, kterého nazývá pánem hlubin, pravděpodobně se však také jedná o žraloka velrybího. Zprávy o údajně nových zubech megalodona, které například objevila posádka lodi HMS \"Challenger\" roku 1873, a jež byly chybně datovány do období před 24 000 až 11 000 lety, jsou chybné a pravděpodobně se jedná o dobře zakonzervované zuby, které si při fosilizaci zachovaly bílou barvu (zuby megalodona mohou být zbarveny různými odstíny, od špinavě bílé přes tmavě hnědou až po šedou, a někdy dokonce vyzdvihnuty do mladší geologické vrstvy). Tvrzení, že by megalodon mohl dodnes přežívat v mořských hlubinách, podobně jako v sedmdesátých letech dvacátého století objevený žralok velkoústý (\"Megachasma pelagios\"), je nepravděpodobné, protože megalodon žil primárně v oblastech teplých pobřežních vod a pravděpodobně by nepřežil v chladném a na potravu chudém prostředí hlubokého moře.\n\n"}
{"id": "216947", "url": "https://cs.wikipedia.org/wiki?curid=216947", "title": "Tara", "text": "Tara\n\nTara má více významů:\n\nSouvisejí názvy:\n"}
{"id": "216954", "url": "https://cs.wikipedia.org/wiki?curid=216954", "title": "Džíny", "text": "Džíny\n\nDžíny (džínsy, jeans(y) nebo rifle, zastarale texasky) jsou kalhoty šité ze silné bavlněné látky (džínovina, denim). Původně se jednalo o pracovní kalhoty, ale od 50. let 20. století se staly oblíbené i jako módní kalhoty, a to nejprve mezi mládeží a postupně u všech generací po celém světě.\n\nNa nápad vyrábět ze stanové látky „jeans“ kalhoty přišel bavorský Němec Levi Strauss, který se přistěhoval do Ameriky. V období zlaté horečky byli zlatokopové nadšeni z těchto praktických kalhot, šitých původně z janovské (podle francouzské podoby italského města Janov – Gênes, angl. výslovnost [džíns]) celtoviny. Byly patentovány v roce 1873 a jsou oblíbené dodnes, a to dokonce i původní model, který nese označení „Levi Strauss Co's Original Riveted 501 range, with button fly“, tedy džíny s cvočky a poklopcem na knoflíky. Původní cena džínů byla pak 1 americký dolar, s čímž se cena některých moderních džín nedá srovnat.\n\nBruntálský historik Petr Anderle se domnívá, že džínovou látku v druhé polovině devatenáctého století utkal Gustav Marburg, pozdější majitel největší textilky v Bruntále. Zhotovil ji ale omylem, protože porušil běžný technologický postup. Získal tak však velice hrubou látku, kterou ale neměl jak upotřebit. A protože jí bylo hodně, rozhodl se vzít ji na světovou výstavu do Vídně roku 1876 a tam ji prodat. Podle dohadů ji tam koupil americký obchodník, který ji poté odvezl do města, kde působil právě Levi Strauss.\n\nNázev \"džíny\", anglicky \"(blue) jeans\", pochází z francouzského označení pro barvivo, které se k barvení riflí používalo: \"bleu de Gênes\", janovská modř. Český název \"rifle\" vznikl podle jména italské oděvní společnosti, která džíny ve druhé polovině 20. století vyráběla. Dnes již zřídka používaný pojem \"texasky\" je odvozen od texaských kovbojů, kteří si tyto kalhoty oblíbili kolem 1. světové války. Označení džegíny pro nový výrobek (po roce 2010) vzniklo spojením slov džíny a legíny.\n\nKlasické džíny se osvědčily jako oblečení pro volný čas. Své místo si našly také v kultuře. Na jejich popularizaci má velký podíl herec a modní ikona James Dean, jež je v 50. letech 20. století oblékl ve filmu Rebel bez příčiny. Džíny ve stejné době nosila také Marilyn Monroe ve filmu Mustangové.\n\nDžíny byly považovány za symbol revolty mladé generace. Roztrhané džíny jsou například spojeny s punkovým hnutím v Anglii v 70. letech 20. století.\n\n"}
{"id": "216955", "url": "https://cs.wikipedia.org/wiki?curid=216955", "title": "Tara (Irsko)", "text": "Tara (Irsko)\n\nTara ( , – „Hora králů“) je kopec v hrabství Meath v provincii Leinster v Irsku.\n\nJe poblíž řeky Boyne. Jedná se o dlouhý vápencový hřeben probíhající mezi Navanem a Dunshaughlinwm v hrabství Meath. Nadmořská výška je 197 m n. m. Výška kopce od úpatí je 180 m.\n\nJe to nejstarší a nejvíce ctěná irská památka a obsahuje i velký počet starobylých památek. Je to údajné sídlo legendárních irských králů ( , ) do roku 1169 (takto nazývaní irští králové vládli přibližně do 14. století).\n\nV blízkosti 1,2 km od kopce Tara má vést dálnice M3 (rozšíření současné silnice N3) což vyvolává protesty obyvatel. Jako odpůrce dálnice vystupuje např. právník Vincent Salafia.\n\n"}
{"id": "216957", "url": "https://cs.wikipedia.org/wiki?curid=216957", "title": "Galileovy transformace", "text": "Galileovy transformace\n\nGalileovy transformace jsou transformační rovnice umožňující pomocí souřadnic \"x\", \"y\", \"z\", \"t\" nějaké události \"U\" v inerciální vztažné soustavě \"S\" vyjádřit souřadnice \"x' \", \"y' \", \"z' \", \"t' \" téže události v jiné inerciální vztažné soustavě \"S' \", která se vzhledem k původní soustavě \"S\" pohybuje konstantní rychlostí \"v\".\n\nPro pohyb ve směru rovnoběžném s osou x platí:\n\nPro čas platí formula_2 ve chvíli, kdy počátky inerciálních vztažných soustav splývají. Tato transformace tedy považuje čas za neměnný a mění pouze prostorové souřadnice.\n\nK vyjádření události v soustavě \"S' \" prostřednictvím souřadného systému soustavy \"S\" můžeme použít tzv. inverzní Galileiho transformaci.\n\nPředpokládejme, že v soustavě \"S\" se pohybuje hmotný bod rychlostí formula_4, jejíž složky jsou formula_5, formula_6 a formula_7. Složky rychlosti formula_4 soustavě \"S' \" získáme derivací vztahů pro Galileiho transformaci, tzn.\nTo odpovídá vztahu pro skládání rychlostí z klasické mechaniky.\n\nGalileiho transformace sice odpovídá našim zkušenostem, narušuje však postuláty (speciální) teorie relativity. Ukazuje se např., že vztahy popisující elektrické a magnetické jevy mají při použití Galileiho transformace v obou soustavách zcela rozdílné tvary, což odporuje prvnímu postulátu. I druhý postulát je porušen, neboť dostaneme-li při měření rychlosti světla podél osy \"x\" v soustavě \"S\" hodnotu formula_12, bude podle výrazu pro transformaci rychlosti v soustavě \"S' \" rychlost světla formula_13.\n\nGalileiho transformace je přijatelná pouze pro malé rychlosti ve srovnání s rychlostí světla, tzn. formula_14. Pro velké rychlosti je však nutno použít Lorentzovu transformaci. Platnost Galileiho transformace se tedy omezuje na klasickou mechaniku, zatímco v teorii relativity se používá Lorentzova transformace.\n\nGalileiho transformace však svůj význam neztratila, neboť člověk se ve svém okolí běžně setkává spíše s rychlostmi malými, a pro běžnou potřebu (např. technické praxe) je Galileiho transformace postačující.\n\n\n"}
{"id": "216958", "url": "https://cs.wikipedia.org/wiki?curid=216958", "title": "Dlouhá cesta", "text": "Dlouhá cesta\n\nDlouhá cesta má několik významů:\n"}
{"id": "216959", "url": "https://cs.wikipedia.org/wiki?curid=216959", "title": "Damiano Cunego", "text": "Damiano Cunego\n\nDamiano Cunego (Cerro Veronese, 19. září 1981) je italský profesionální cyklista.\n\nDamiano pochází z Cerro Veronese, malé vesničky pod Bosco Chiesanuova. V dětství hrával fotbal a lední hokej, ale byl spíše individualista a kolektivní sport mu moc nevyhovoval, proto se začal věnovat nejprve přespolnímu běhu a posléze cyklistice. Jeho talentu si začínají všímat lidé.\n\nGiuseppe Martinelli přijel roku 1997 na závody žáků do Bresce, nají si nové talenty. Ten den poprvé zahlédl Damiana Cunega, který se v závodě umístil mezi prvními. Martinelli se začal vyptávat a zjistil, že Damiano je ve světě cyklistiky teprve první rok a v každém závodě se dokázal prosadit mezi první. Během italského šampionátu vypsaného pro žáky, uniklo Damanovi vítězství jen o vlásek, zvítězil Filippo Pozzato. Martinelli se rozhodl získat Cunega pro svůj tým Mercatone Uno, kde byl hvězdou Marco Pantani.\n\nV letech 1998 a 1999 pokračoval Damiano ve vítězném tažení i v kategorii juniorů, které završil ziskem titulu juniorského mistra světa, které se uskutečnilo ve Veroně, kousek od jeho rodiště.\n\nNásledující rok postoupil do kategorie under 23 a dva roky mezi amatéry přináší Damanovi pouze čtyři vítězství, ale v každém závodě dokazuje, že je přímo rozený šampion. V roce 2002 Martinelli vezme Cunega do svého týmu Sadci, mezi profesionály. Hned v první roce vítězi ve dvou závodech Giro d'Oro a Giro del Medio Brenta. V roce 2003 vítězi také ve dvou závodech, ale již mnohem většího ražení. Je jím prestižní závod v Číně QingHai Tour. Je mu teprve 22 let, ale již dokázal, že z něj je vyzrálý vrchař s obrovským potenciálem a citem. Giro d'Italia 2003 je jeho prvním velkým etapovým závodem, jeho úkolem je pochopit co obnáší třítýdenní závodění, v celkové klasifikaci končí na 34 místě. Do sezóny 2004 vlétnul famózním způsobem, vyhrál Giro del Trentino, Giro dell'Appennino a GP di Larciano. Vrcholem sezóny se stává Giro d'Italia po čtyřech etapových triumfech přijíždí do Milana v růžovém. Koncem roku se účastní i závodu Vuelta di Spagna, ale je to jen příprava na mistrovství světa, které se ten rok koná právě ve Veroně. V závodě o titul MS je aktivním jezdcem, ale při hromadném spurtu nedokázal vzdorovat španělským cyklistům a musel se spokojit s 9. místem. Chuť si napravil v Giro di Lombardia a získal tak první vítězství ve světovém poháru a na konci roku byl nejlepším cyklistou v žebříčku UCI.\n\n\n\n\n\n\n\n"}
{"id": "216960", "url": "https://cs.wikipedia.org/wiki?curid=216960", "title": "Škoda 1200/1201", "text": "Škoda 1200/1201\n\nŠkoda 1200 byl osobní a lehký užitkový automobil střední třídy, vyráběný podnikem Automobilové závody, národní podnik (AZNP). Vůz klasické koncepce a s páteřovým rámem konstrukčně navazoval na starší typ Škoda 1101/1102, přezdívaný Tudor a vyráběný od druhé poloviny 40. let. Škoda 1200 už měla oproti němu zcela novou celokovovou karosérii, jako první ze sériových vozů značky. V září 1949 vznikl první prototyp automobilu a sériová produkce byla zahájena roku 1952. V roce 1956 ho nahradil modernizovaný typ Škoda 1201 se silnějším motorem, vyráběný do roku 1961. Oba typy byly známé pod lidovým označením Sedan.\n\nKarosářské varianty zahrnovaly čtyřdveřový sedan, kombi, dodávku, sanitu a pick-up. Uvažované byly také verze roadster, pohotovostní a terénní, které se však do sériové výroby nedostaly. Celková produkce všech verzí, vyrobených v hlavním závodě Mladá Boleslav a pobočných závodech Kvasiny a Vrchlabí, překročila 67 000 vozů v 66 výrobních sériích. Většina z nich byla exportována, především do tzv. kapitalistických zemí. Nástupcem užitkových verzí se následně stala Škoda 1202, produkovaná v závodě Vrchlabí.\n\nPo druhé světové válce a především po únoru 1948 nastalo pro československý automobilový průmysl období nejistoty a změn. V této době mladoboleslavská automobilka (nyní AZNP) zahájila vývoj nového moderního vozu, který měl nahradit dosud vyráběné vozy Škoda 1101/1102 a exportem na západní trhy získávat devizy. Především však měl automobilce pomoci uhájit postavení nezávislého výrobce s vlastním vývojem.\nStávající automobily Škoda 1101 a 1102 \"Tudor\", v podstatě modernizace předválečného Popularu, byly opatřeny karoserií s dřevěným rámem, zvnějšku oplechovanou. Její nevýhodou byla především zdlouhavá, technologicky náročná výroba s vysokým podílem ruční práce, znesnadňující hromadnou produkci. Nový automobil proto měl mít karoserii celokovovou. Kvůli zrychlení vývoje a výrobním a ekonomickým možnostem automobilky byl nový vůz po technické stránce založen na stávajícím typu 1102. \n\nV září 1949 vznikl prototyp čtyřdveřového vozu Škoda 1200, tovární typové číslo 955. Nový vůz s tehdy produkovaným typem Škoda 1102 sdílel 80 % mechanických částí a dílů. Prototyp obdržel upravený podvozek z typu Škoda 1102 se stejným rozvorem (2485 mm) ale větším rozchodem kol (o 50 mm vpředu a 70 mm vzadu) kvůli širší karoserii. Podvozek dále dostal pákové olejové tlumiče zadní nápravy a centrální mazání. Původní šestivoltovou elektroinstalaci nahradila nová dvanáctivoltová. Oproti svému předchůdci již získala Škoda 1200 do standardní výbavy teplovodní topení.\n\nŠkoda 1200 nesla robustní čtyřdveřovou pontonovou karoserii typu sedan (označení Sedan se později všeobecně ujalo jako neoficiální název vozu), navrženou konstruktérem Josefem Velebným a jeho kolektivem. Při jejím vývoji a zkouškách bylo poprvé pro sériové vozy Škoda využito aerodynamického tunelu. Novinkou se stalo zavěšení dveří s krytými závěsy a otevíráním po směru jízdy, zapuštěné kliky dveří a otevírání zavazadlového prostoru zevnitř. Měření na modelech v měřítku 1:5 ukázalo snížení součinitele odporu vzduchu o 6 %, ačkoliv byl nový vůz o 180 mm širší než Tudor. Dalším prvenstvím u vozů Škoda byla celokovová konstrukce karoserie, svařené z ocelových výlisků. Oproti dřívějším smíšeným karoseriím umožňovala hromadnou výrobu na svářecích poloautomatech. Významným krokem ke zvýšení produktivity se stalo nově zavedené lakování pomocí vypalovacích syntetických laků, které nahradily dříve používané nitrolaky.\n\nAby se kompenzoval nárůst hmotnosti oproti svému předchůdci, dostal vůz upravený motor. Ten vznikl jednoduchým převrtáním vložek válců a odpovídající výměnou pístů. Zdvihový objem čtyřválce z Tudoru vzrostl na 1,2 l, nejvyšší výkon se zvýšil o 3 kW. Přesto zůstal vůz podmotorován a dynamické vlastnosti, zvláště užitkových verzí, byly slabé.\n\nAutomobil Škoda 1200 měl být vyráběn v provedení sedan, roadster, dodávka, STW, sanitní, pohotovostní a terénní. Sériová výroba měla být zahájena ve 2. čtvrtletí roku 1951. Během let 1949 a 1950 byla vyhotovena výkresová dokumentace všech typů. Po prvním prototypu s karoserií sedan byly během roku 1950 vyrobeny další. Druhý prototyp dostal otevřenou dvoudveřovou karoserii, která však zůstala unikátem. Třetí prototyp měl karoserii sedan s pravostranným řízením. Následovaly prototypy dodávky a terénního vozu.\n\nV listopadu 1950 byla vypracována výkresová dokumentace dvoulůžkového sanitního vozu, a to ve dvou variantách. První byla navržena na stávajícím podvozku s rozvorem 2485 mm, druhá na prodlouženém, s rozvorem 2785 mm. Ukázalo se, že varianta se standardním rozvorem je příliš krátká a pro sanitní vůz nevhodná. Druhá varianta s prodlouženým rozvorem byla vyhovující, zůstal však problém existence dvou různých rozvorů pro sanitky a pro ostatní verze. Proto bylo na jaře 1951 schváleno kompromisní řešení podvozku s rozvorem 2685 mm, určeného pro všechny výrobní varianty. V květnu 1951 vznikla přepracovaná dokumentace sedanu s prodlouženým rozvorem i celkovou délkou. Tato změna vozu prospěla, zlepšila se užitná hodnota vozu, který zároveň získal elegantnější proporce. U užitkových variant se celková délka nezměnila.\n\nNáběh výroby vozu Škoda 1200 se však ocitl v ohrožení. Podle vládního nařízení z prosince 1950 měla být do AZNP převedena výroba vozů Tatra 600 Tatraplan. Tím se měly v mateřské automobilce Tatra uvolnit kapacity na výrobu terénních nákladních vozů Tatra 128 určených pro armádu. Podle vzpomínek konstruktéra Oldřicha Meduny „\"dostala automobilka nařízení projekt vozu Š 1200 ukončit a již hotové výrobní přípravky zničit. Toto nařízení pochopitelně vyvolalo silný odpor, paradoxně však na něm nakonec automobilka vydělala. Papírově nechala zlikvidovat mnohem více přípravků než ve skutečnosti, přičemž za ně dostala finanční náhradu.\"“\n\nTatraplan se v Mladé Boleslavi začal vyrábět v listopadu 1951. Kvalita vyrobených vozů byla nízká a zájem o Tatraplany v zahraničí klesal. Také objem produkce neodpovídal původním představám. Nakonec byla výroba Tatraplanu ukončena již v červnu 1952.\n\nPůvodně plánovaný termín zahájení sériové výroby ve 2. čtvrtletí roku 1951 nešel kvůli výše uvedeným komplikacím dodržet. První sériová Škoda 1200 s karoserií sedan byla dokončena v Mladé Boleslavi teprve 11. července 1952, jen několik dní po ukončení produkce Tatraplanů. Zpočátku probíhala v závodě Mladá Boleslav výroba všech sedanů a kromě toho též podvozků s motorem a kapotáží motorového prostoru, určených ke karosování v pobočných závodech. Ve Vrchlabí se na tato šasi stavěly karoserie dodávka a odvozené STW (kombi). V Kvasinách pak verze sanita a od června 1953 také sedan, který doplnil výrobu v mateřském závodě.\n\nDo rozbíhající se výroby však opět zasáhly vládní orgány, které roku 1952 nařídily automobilce zavést výrobu lehkého vojenského nákladního vozu Tatra 805, první vozy vyjely z Mladé Boleslavi koncem března 1953. Vojenská správa počítala s produkcí 16 700 vozů, roční výroba v Mladé Boleslavi se měla pohybovat kolem 6000 kusů. Tyto nerealistické předpoklady již v polovině roku 1953 revidoval Státní úřad plánovací, především na nátlak Ministerstva zahraničního obchodu, které potřebovalo zvýšit výrobu vozů Škoda 1200 pro vývoz za „tvrdou“ měnu. Dalším silným argumentem byla nehospodárnost produkce dvou zcela odlišných typů. Místo jednoúčelových strojů musely být výrobní linky osazeny stroji univerzálními, což v důsledku prodražovalo výrobu každého vozu Škoda 1200 údajně o 5000 Kčs. Tyto snahy samozřejmě podporovalo i vedení AZNP, snažící se zbavit tatrováckého „kukaččího vejce“. Po různých peripetiích byla výroba Tatry 805 v Mladé Boleslavi ukončena již koncem března 1955, celkem zde vzniklo pouze 6410 kusů. Na produkci se podílel také pobočný závod Vrchlabí, kde vznikaly budky pro tyto nákladní vozy. Kvůli tomu zde byla produkce užitkových verzí Škody 1200 zastavena, k jejímu obnovení došlo až v roce 1955.\n\nVýroba vozu byla v květnu 1954 na dva měsíce přerušena a v mezidobí došlo k provedení úprav karoserie, zaměřených na snížení hlučnosti a zvýšení prachotěsnosti. Karoserie byla vyztužena a uložena na silnější pryžové bloky, pode dveřmi vznikly nové prahy a mechanické směrovky nahradily kruhové blikače. Vůz získal účinnější tlumič výfuku a výkonnější topení. Osobní verze (sedan) dostala menší patnáctipalcová kola. Estetickou změnou se stalo doplnění hlavních světlometů chromovanými obroučkami. Kromě nich prodělal vůz několik dalších menších úprav. V této podobě se Škoda 1200 vyráběla do jara 1956.\n\nBolestí vozu zůstával nedostatečně výkonný motor. Již v roce 1952 došlo ke zkušební montáži prototypového motoru obsahu 1,5 l a výkonu 38 kW (52 k) do sériového sedanu Škoda 1200. Stejnou pohonnou jednotku dostaly prototypy vojenských automobilů Škoda 972 a Škoda 973. Sedan s tímto motorem během zkoušek dosahoval rychlosti kolem 120 km/h. Problémem motoru však byl tvrdý chod, nízká životnost a poměrně vysoká spotřeba 11 l / 100 km. Podle některých zdrojů vzniklo 20 vozů s tímto motorem, nesoucích označení Škoda 1500 (typ 975).\n\nNa podzim 1955 vstoupil do výroby automobil Škoda 440 (\"Spartak\"), který dostal pod kapotu modernizovaný motor z typu Škoda 1101, s lepším poměrem mezi výkonem a spotřebou paliva. Podle vzoru této úspěšné modernizace padlo rozhodnutí obdobně upravit i motor většího \"Sedanu\". Zároveň byl sledován cíl větší unifikace obou pohonných jednotek. Výsledné úpravy zahrnovaly nahrazení horizontálního karburátoru spádovým, změnu sacího a výfukového potrubí, osazení nového účinnějšího vzduchového filtru. Změna karburátoru si vyžádala montáž palivového čerpadla hnaného vačkovou hřídelí. S novou hlavou motoru se zvýšil kompresní poměr na 7:1. Další změny zahrnovaly mimo jiné montáž nového rozdělovače a výkonnějšího vodního čerpadla. Výkon upraveného motoru vzrostl o 25 % na 33 kW (45 k). Současně vzrostl i točivý moment, mírně také klesla spotřeba paliva. Nový motor a jeho uložení si vyžádalo menší úpravy motorového prostoru.\n\nKromě nového motoru se vůz dočkal i několika dalších zlepšení a úprav, opět především za účelem zvýšené unifikace s menším \"Spartakem\". Od něj Sedan převzal konstrukci rozvodovky a řešení manžet polonáprav. Vnější změny pak zahrnovaly především nové, méně aerodynamické a estetické, ale praktičtější vystouplé kliky dveří a disky kol s poklicemi - to vše opět shodné s typem 440. Takto modernizovaný vůz obdržel nové označení Škoda 1201 (typ 980). Sortiment karosářských verzí se rozšířil o pick-up, vyráběný od roku 1959 ve Vrchlabí.\n\nPoslední podvozky varianty Š 1200 byly dohotoveny na konci ledna 1956. Od února 1956 započala v Mladé Boleslavi výroba již pouze kompletních podvozků nového provedení Škoda 1201 (od 34. série). Finální montáž vozů této verze probíhala v závodech Kvasiny a Vrchlabí, zatímco mateřský závod naběhl na výrobu nové řady Škoda 440. Během dalších let výroby následovaly menší změny a modernizace v jednotlivých výrobních sériích. Oproti předchozímu typu 1200 došlo k výraznému nárůstu podílu výroby užitkových verzí na úkor sedanů. Poslední sedan byl v Kvasinách karosován zřejmě počátkem roku 1956. Užitkové verze setrvaly ve výrobě do konce roku 1961. Zatímco jejich nástupcem se stala Škoda 1202, produkovaná od října 1961 závodem Vrchlabí, verze sedan zůstala bez náhrady.\n\nPřechod na celokovovou karoserii sice znamenal pokrok v produktivitě, avšak výroba stále trpěla nedostatečným a zastaralým technologickým vybavením výrobních závodů, především lisoven. To pak obzvláště platilo pro pobočné závody Vrchlabí a Kvasiny, kde bylo nutné stále využívat velký podíl ruční práce. Ve Vrchlabí dokonce lisovna do roku 1956 chyběla úplně, karosářské díly se proto lisovaly v řadě jiných podniků, jako Tatra Kopřivnice, TOFA Hejnice, Karosa Vysoké Mýto nebo AZKG Praha-Vysočany. Produktivitu snižoval také stále poměrně nízký stupeň unifikace karosářských verzí. Napohled velmi podobné typy kombi a dodávka sdílely pouze asi 75 % karosářských dílů, kombi a sanita měly společnou jen asi polovinu dílů. Nově zavedené syntetické vypalovací laky byly málo kvalitní a zařízení lakoven nedokonalé. Kvalita laku se často stávala předmětem stížností zákazníků. Vzhledem k tomu, že státní plán nepočítal s dlouhodobým pokračováním výroby vozů stávající koncepce (přednost dostala příprava „lidového vozu“, pozdější Škody 1000 MB), nebylo možné získat dostatečné investiční prostředky pro zásadní modernizaci výroby.\n\nSedan má tříprostorovou skořepinovou čtyřdveřovou karoserii o rozměrech 4500×1680×1520 mm s odděleným zavazadlovým prostorem vzadu, pod kterým je umístěno náhradní kolo. Karoserie je celokovová, svařovaná z ocelových výlisků. Spojení karoserie s rámem zajišťuje osm šroubů s pryžovými podložkami, sloužícími k omezení přenosu vibrací od podvozku do karoserie. Čelní sklo je dvojdílné, lomené (kvůli lepší aerodynamice oproti jednodílnému). Zadní sklo je panoramatické. Okna všech dveří mají výklopná trojúhelníková okénka pro lepší větrání. Samotná skla všech dveří jsou stahovací. Sedadla vpředu jsou nedělená, tvořená jednodílnou lavicí s opěradlem. Zadní sedadla tvoří jednodílná lavice s odnímatelným opěradlem pro umožnění přístupu do zavazadlového prostoru zevnitř. Sedan byl oficiálně pětimístný (2+3), ale vzhledem k řadicí páce pod volantem a jednodílné lavici vepředu bylo možné převážet 6 osob (3+3).\nŠkoda 1200 verze sedan byla vyráběna v Mladé Boleslavi od července 1952 a dále v Kvasinách od června 1953. Poslední sedany se Mladé Boleslavi vyrobily na konci října 1955, sériová výroba sedanu v Kvasinách pokračovala novým typem Škoda 1201 až do konce roku 1958. Celkem vzniklo v Mladé Boleslavi 15 594 sedanů Škoda 1200, určených převážně na export. V Kvasinách pak dalších 3 740 sedanů Škoda 1200 a 7 622 sedanů Škoda 1201.\n\nPrototyp dodávky vznikl roku 1950. Nezvykle krátký zadní převis je pozůstatkem vývojových úprav podvozku. Karoserie navržená na původní podvozek s krátkým rozvorem zůstala po jeho prodloužení nezměněna, pouze došlo k posunutí výřezů a podběhů zadních kol. Je vybavena pouze jednou přední lavicí pro dvě osoby a dvěma bočními dveřmi vpředu vpravo a vlevo. Ložný prostor odděluje od prostoru pro řidiče a spolujezdce plechová přepážka Přístup do ložného prostoru umožňují jednodílné dveře v zadním čele, otvírané do strany doleva. Zadní dveře mají jednodílné, lehce zaoblené okno. Na bočních stěnách nákladního prostoru, těsně za předními dveřmi, se nacházejí větrací klapky. Vůz disponuje dvěma schránkami pro nářadí a výbavu, umístěnými pod podlahou ložného prostoru mezi přední stěnou a podběhy zadních kol. Tyto schránky jsou přístupné zvenčí a zakryté rozměrnými obdélnými kryty. V zadní části vozu, pod podlahou ložného prostoru se nachází horizontálně umístěné náhradní kolo, přístupné po otevření zadních dveří. Vnější rozměry dodávky jsou 4360×1690×1580 mm. \n\nDodávková verze byla vyráběna pouze ve Vrchlabí. První sériová dodávka Škoda 1200 byla dokončena v září 1952, poslední vozy této verze opustily vrchlabský závod až počátkem roku 1956. Produkce dodávek pokračovala na podvozku modernizované verze Škoda 1201 až do roku 1961. Celkem bylo vyrobeno 4070 dodávek Škoda 1200 a 13 498 dodávek Škoda 1201.\n\nKombi, označované STW (\"Station Wagon\", hovorově \"stejšn\") je odvozeno od dodávky a má stejné vnější rozměry 4360×1690×1580 mm avšak asi o 30 kg větší hmotnost. Je vybaveno dvěma řadami sedadel. Oproti dodávce má navíc pevná boční okna a další dveře vpravo pro přístup k zadní lavici. Dělené okno bočních dveří má přední díl stahovací. Zadní jednodílné dveře jsou shodné s dodávkou. Ložná plocha (po sklopení zadní lavice) disponuje rozměry 1750×1380 mm. Sedák zadní lavice je výklopný a pod ním se nachází úložný prostor pro nářadí a povinnou výbavu. Kombi je stejně jako sedan pětimístné. Prototyp STW postavený roku 1950 na původním krátkém podvozku se od sériových vozů odlišoval posledním párem bočních oken. Ta byla, podobně jako u sériových sanitek, dvoudílná s vyklápěcím křídlem. Sériové STW mají namísto nich jednodílná pevná okna.\n\nStejně jako dodávka, i verze STW byla vyráběna ve Vrchlabí. První sériové kombi Škoda 1200 bylo dokončeno počátkem ledna 1953, poslední kombi Škoda 1201 opustily výrobní závod na podzim 1961. Celkem bylo vyrobeno 2076 kombi Škoda 1200 a 13 188 kombi Škoda 1201.\n\nSanitní verze je podobná verzi kombi, zvenčí se liší především delším zadním převisem a výklopnými větracími okénky v bočních oknech. Zadní dveře jsou sklápěcí, vybavené dvěma okénky. Náhradní kolo umístěné podobně jako u dodávky a kombi je přístupné samostatnými dvířky na spodní straně zadního čela. Nad čelním oknem je osvětlený červený kříž. Vozidlo bylo vybaveno také žlutým mlhovým reflektorem na předním nárazníku vlevo. Rozměry sanitky jsou 4550×1680×1600 mm. Uvnitř vozu je vpředu lavice pro řidiče a spolujezdce, oddělená přepážkou. Vzadu se nachází sanitní prostor. V něm jsou na levé straně umístěna nad sebou dvě lehátka o rozměrech 1930×520 mm. Vpravo je pak sklopné sedátko pro doprovod, po sklopení využitelné jako třetí nouzové lehátko. Verze pro záchrannou službu měla pouze jedno lehátko. Vozy záchranné služby byly dále vybavovány modrými signalizačními světly, sirénou a od roku 1955 také elektronkovou radiostanicí Tesla Fremos s 1,8 m dlouhou anténou.\nPrvní sanitní vůz byl vyroben 22. července 1952. Většina sanitek vyrobených v tomto roce šla na export, především do Polska a Rakouska. Později byly vozy vyváženy do dalších států západní i východní Evropy, a dokonce do Asie nebo Jižní Ameriky. V tuzemsku první vozy obdržela v listopadu 1952 Záchranná služba hl. m. Prahy.\nSanitní verze Škody 1200 byla vyráběna pouze v Kvasinách. Od léta 1952 do začátku roku 1956 jich zde vzniklo celkem 1935 kusů. Následovala ji modernizovaná verze 1201, produkovaná do podzimu 1961 s počtem 5286 vyrobených vozů.\n\nÚpravou sanitní verze Škoda 1200 vznikl pohřební vůz, vyrobený v sérii 50 kusů v prosinci 1955. \n\nVerze pick-up vznikla úpravou dodávkové karoserie. Přední část vozu po B-sloupek se nelišila od ostatních typů. Byla zakončena kolmou plechovou stěnou, opatřenou obdélníkovým okénkem, krytým ochrannou mřížkou. Za stěnou se nacházela otevřená ložná plocha, lemovaná trojdílnou dřevěnou lištou. Přístup na ložnou ploch byl jednodílnými dvířky, otvíratelnými do strany. Ložná plocha nebyla vybavena plachtou. Výroba pick-upů ve verzi Škoda 1201 probíhala v závodě Vrchlabí v letech 1959–1961, přesný počet vyrobených vozů není znám. Značná část produkce šla na export, řada vozů dostala pravostranné řízení. V Československu sloužily pick-upy například u pražské nákladní taxislužby. Tyto vozy byly dodatečně opatřeny plachtou, nesenou oblouky. Následníkem této varianty se stal pick-up Škoda 1202.\n\nKromě výše uvedených karoserií byly na počátku vývoje uvažovány další varianty, které měly používat původní krátký podvozek. Následné rozhodnutí o prodloužení podvozku přispělo k tomu, že tyto verze zůstaly pouze v prototypech.\n\nPrototyp roadsteru vznikl v roce 1950 spolu s prototypem sedanu, dodávky a terénního vozu, a to na původním krátkém podvozku s rozvorem 2485 mm. \nKaroserie roadsteru byla dvoudveřová. Poměrně široké dveře měly spouštěcí skla zakončená chromovaným rámečkem (podobně jako u roadsteru Škoda 1102). Čelní dvoudílné šípové okno odpovídalo standardnímu provedení sedan a bylo zasazeno do rámu v barvě karoserie. Stahovací plátěná střecha se vyznačovala oblým tvarem. V interiéru se nacházela standardní přední lavice, vzadu pak zmenšená nouzová lavice. Vyrobený roadster zůstal v jediném prototypu.\n\nPrototyp pohotovostního vozu vznikl taktéž roku 1950. Verze pohotovostní měla využívat krátký podvozek rozvoru 2485 mm. Karoserie celkové délky 4035 mm se prakticky shodovala s karoserií stávajícího pohotovostního vozu Škoda 1101 P. Kromě většího motoru byl nejvýraznější změnou větší rozchod kolo obou náprav. \n\nPrototyp terénní verze byl vyroben v roce 1950, kdy zároveň prodělal funkční zkoušky. Tato varianta opět vznikla na krátkém podvozku, avšak s pohonem všech čtyř kol (4×4). Nesla nové typové označení 965. Karoserie byla obdobná s pohotovostní verzí, avšak s odlišnou čelní maskou s vodorovným žebrováním a přední kapotáží. Větší osmnáctipalcová kola s pneumatikami 5,50-18\" zajišťovala větší nájezdové úhly vozu. Později byla navržena zcela nová jednodušší karoserie, s krátkými převisy a dvěma výřezy namísto dveří. Tato varianta zůstala na papíře.\n\nStejně jako jeho předchůdce, typ Škoda 1101/1102, byly i nové vozy Škoda 1200/1201 určeny primárně na vývoz, a to především do tzv. kapitalistických států. Vývoz automobilů představoval pro stát významný zdroj deviz. Konkrétní statistiky vývozu jsou však velmi kusé a pro roky 1956–1963 zcela chybí. Do zahraničí však zřejmě zamířila velká většina vyrobených vozů, podobně jako u předešlého typu. Například roku 1955 bylo z 12 530 vyrobených osobních vozů v Československu (převážně typ Škoda 1200) exportováno 10 848 kusů, tedy 87 %. Vozy Škoda 1200/1201 byly na západních trzích oceňovány pro svou robustnost, spolehlivost a relativně příznivou cenu. Předmětem kritiky se stával především nekvalitní lak, dále se objevovaly problémy s řazením a synchronizací převodovky a některé další detaily.\n\nVozy, které zůstaly v Československu, byly převážně prodávány na příděl státním orgánům a institucím, řada sedanů sloužila jako vozy taxislužby. Cena sedanu na volném trhu činila 300 000 Kčs před měnovou reformou v květnu roku 1953. Od dubna 1954 byla cena sedanu stanovena na 29 000 Kčs, provedení STW stálo 30 500 Kčs. Dostupnost vozu pro běžného občana však byla spíše teoretická, například roku 1953 se v celém Československu prodalo do osobního vlastnictví pouze 74 automobilů.\n\nSpecifické podmínky trhu v Československu umožnily poměrně dlouhou dobu provozování těchto vozů. Trvalý nedostatek dostupných nových automobilů nutil provozovatele (tj. podniky a instituce) stávající vozy místo nahrazení opakovaně opravovat. Časté byly kompletní generální rekonstrukce automobilů s montáží nové karoserie a/nebo motoru. Tento postup byl také administrativně jednodušší než pořízení automobilu zcela nového. Situaci se přizpůsobila i automobilka, která pro tyto účely vyráběla kompletní náhradní karoserie, motory a další díly. Vzhledem ke stavebnicové konstrukci vozů řady 1200/1201/1202 se podvozky starších vozů postupně osazovaly karoseriemi a motory novějších typů. Po takovéto rekonstrukci vznikala prakticky nová vozidla. \n\nV Česku bylo k 30. červnu 2018 v centrálním registru vozidel evidováno 225 vozů Škoda 1200 a 476 vozů Škoda 1201. Z tohoto počtu je však provozovaných zřejmě pouze malá část, především jako autoveterány ve vlastnictví sběratelů. Řada automobilů se nachází ve sbírkách muzeí v Česku (například Škoda Muzeum) nebo v zahraničí.\n\nPodvozek je tvořen páteřovým rámem s nosníkem z bezešvé ocelové roury. Vpředu je rám rozvidlen do dvou lisovaných podélníků. Na rámu jsou přivařeny příčné lisované nosníky pro uchycení karoserie. Vzadu je páteřový rám ukončen přírubou pro rozvodovku zadní nápravy. Rámem prochází kloubový hnací hřídel. Podvozek je vybaven centrálním mazáním pomocí nožní pístové pumpy, ovládané pedálem. Po jeho sešlápnutí je rozveden mazací olej do čepů přední nápravy, řízení, ložiska spojky a ložiska hnacího hřídele. Hmotnost podvozku s motorem (šasi), náplněmi a náhradním kolem je 580 kg.\n\nNápravy jsou tvořeny nezávislými výkyvnými polonápravami.\n\nPřední náprava je řiditelná, s lichoběžníkovým zavěšením kol. Spodní rameno tvoří příčná půleliptická listová pružina, horní ramena jsou tvořena rozvidlenými pákami, na jejichž koncích jsou umístěny olejové tlumiče pérování. Nosné pero je opatřeno zajišťovací vzpěrou. Řízení kol je šroubem s maticí.\n\nZadní hnací náprava se skládá z polonáprav, tvořených ocelovými bezešvými trubkami. Ty jsou výkyvně zavěšeny na skříni rozvodovky. Náprava je odpružena příčnou půleliptickou listovou pružinou, umístěnou nad polonápravami a upevněnou na skříni rozvodovky. Odpružení doplňuje olejový tlumič.\n\nProvozní brzda je hydraulická jednookruhová, s bubnovými brzdami na všech čtyřech kolech. Ruční brzda je mechanická, ovládaná pákou pod přístrojovou deskou.\n\nDisky kol jsou plechové paprskové, rozměry ráfku činí u verze sedan 3,50 D×16”, resp. 4,00 E×15” od 16. série. Ostatní verze mají rozměr ráfků 4,00 E×16”. Ráfky sedanu jsou opatřeny pneumatikami 5,50×16” resp. 6,00×15” od 16. série. Ráfky ostatních verzí obouvají pneumatiky rozměru 6,00×16”.\n\nMotor vozu je umístěn vpředu, podélně za přední nápravou, za kterým se nachází převodovka, jež s ním tvoří jeden montážní celek. Uložení motoru na rámu je provedeno ve třech pryžových závěsech (silentblocích).\n\nTypově je motor čtyřtaktní zážehový vodou chlazený řadový čtyřválec s rozvodem OHV. Jeho zdvihový objem činí 1221 cm³, při vrtání válců 72 mm a zdvihu pístů 75 mm. Kompresní poměr má hodnotu 6,5:1 (Š 1200), 7:1 (Š 1201 do 63. série) nebo 7,5:1 (Š 1201 od 64. série). Nejvyšší krátkodobý výkon motoru podle normy SAE dosahuje 26,5 kW (36 k) při 4200 ot./min. (Š 1200), resp. 33,1 kW (45 k) při 4200 ot./min. (Š 1201). Největší krouticí moment stanovovaný dle normy SAE dosahuje 74,5 Nm při 2300 ot./min. (Š 1200), resp. 84,3 Nm při 2500 ot./min. (Š 1201). Suchá hmotnost motoru je udávána 103 kg.\n\nVoda k chlazení motoru prochází nuceným oběhem pomocí odstředivého čerpadla. Proudění vzduchu chladičem podporuje čtyřlistý ventilátor, poháněný klínovým řemenem od klikové hřídele. Tlakové mazání motoru zajišťuje zubové čerpadlo. Blok motoru je opatřen vyměnitelnými vložkami válců, z vnější strany přímo chlazenými vodou (tzv. „mokré vložky“). Kliková hřídel je uložena ve třech kluzných ložiscích. Blok motoru i hlava válců jsou odlity z šedé litiny, písty z hliníkové slitiny.\n\nPřípravu palivové směsi zajišťuje horizontální karburátor typu Solex 26 UAHD, případně JIKOV 26 POH (Š 1200) nebo spádový karburátor JIKOV 32 SOP (Š 1201). Palivo proudí z nádrže do karburátoru samospádem (Š 1200) nebo nuceně pomocí membránového čerpadla, hnaného vačkovou hřídelí (Š 1201). Válcová plechová palivová nádrž o objemu 35 litrů je umístěna v motorovém prostoru na příčné stěně. Základní spotřeba vozu činí 9–10 l benzínu a 0,2 l oleje na 100 km (Š 1200), resp. 8,2–9,4 l benzínu a 0,1 l oleje na 100 km (Š 1201).\n\nPřevodovka je mechanická čtyřstupňová se zpětným chodem. Má synchronizaci III. a IV. rychlostního stupně, od 29. série pak synchronizaci II., III. a IV. stupně. Čtvrtý rychlostní stupeň tvoří přímý záběr. Řadicí páka se nachází na sloupku řízení pod volantem. Spojka je suchá kotoučová jednolamelová. Rozvodovka se nachází na zadní nápravě a stálý převod činí 4,78 (sanita) nebo 5,25 (ostatní verze).\n\nTabulka technických parametrů motorů Š 1200 a Š 1201:\nElektrická soustava vozu pracuje s napětím 12 V. Zdrojem energie je dvanáctivoltové dynamo o výkonu 200 W, hnané stejným klínovým řemenem jako ventilátor. Akumulátorová baterie o kapacitě 45 Ah je umístěna v motorovém prostoru, po levé straně palivové nádrže. Elektrický startér má výkon 0,8 k. K elektrickému příslušenství patří zapalování motoru, tvořené zapalovací cívkou, rozdělovačem a svíčkami. Pořadí zapalování válců je 1-3-4-2. Elektrické příslušenství je značky PAL.\n\nSoučástí elektrického příslušenství je také osvětlovací soustava, tvořená hlavními světlomety, koncovými svítilnami, osvětlením tabulky SPZ vzadu, osvětlením přístrojové desky a stropní svítilnou. Sanitní vozy jsou navíc vybaveny mlhovým světlometem vpředu a zvláštními signálními svítilnami.\n\nKaroserii vozu tvoří celokovová skořepina. Je zhotovená z elektricky svařovaných plechových dílů a potažená ocelovými plechy tloušťky 0,8 mm a 1 mm. Karoserie je na podvozku usazena pomocí osmi pryžových lůžek umístěných na příčkách rámu a na skříni rozvodovky. Karoserie a šasi jsou spojeny pomocí osmi šroubů. Karoserie je lakována syntetickým lakem. Přední sedadlo je lavicové posuvné, se společným opěrákem. Zadní sedadlo je taktéž jednodílné lavicové. Potah je z vlněné látky nebo z umělé kůže, případně jejich kombinací. Dveře a stěny jsou čalouněny stejným materiálem jako sedadla, strop je potažen vlněnou látkou.\nPřístrojová deska obsahuje palivoměr, rychloměr s počítadlem kilometrů a teploměr chladicí kapaliny. Uprostřed je mřížka reproduktoru, vpravo uzavíratelná schránka. Na horní straně u předního okna se nacházejí dva výdechy teplovodního topení, sloužící k jeho odmrazování. Volant je dvouramenný, od 37. série doplněný půlkruhovým tlačítkem houkačky.\n\nÚdaje bez závorky platí pro typ Škoda 1200, údaje v závorce platí pro typ Škoda 1201. Pokud závorka chybí, je uvedený údaj shodný pro oba typy.\n\n"}
{"id": "216961", "url": "https://cs.wikipedia.org/wiki?curid=216961", "title": "Adio", "text": "Adio\n\nAdio Footwear je americká společnost vyrábějící oblečení a zejména boty pro skateboarding. Byla založena v roce 1998, profesionálním skateboardistou Chrisem Millerem, vlastníkem značky \"Planet Earth Skateboards\", spadající pod Jarden Corporation.\n\nFirma sponzoruje mnoho profesionálních skaterů, jsou mezi nimi:\n\nMezi sponzorované patřila taktéž skupina CKY. Oblečení firmy se objevilo ve videoklipu skupiny Blink 182 \"The Rock Show\".\n\n"}
{"id": "216962", "url": "https://cs.wikipedia.org/wiki?curid=216962", "title": "Josiah Ritchie", "text": "Josiah Ritchie\n\nJosiah George Ritchie (18. října 1870 Westminster – 28. února 1955 Ashford, hrabství Middlesex) byl britský tenista. Na 4. letních olympijských hrách 1908 v Londýně získal tři medaile – zlatou ve dvouhře, stříbrnou ve čtyřhře a bronzovou ve dvouhře v hale.\n\nRitchie se stal v letech 1908 a 1910 vítězem turnaje ve Wimbledonu ve čtyřhře společně s Novozélanďanem Anthony Wildingem a byl finalistou dvouhry v roce 1909, když byl poražen Arthurem Gorem 8:6,1:6,6:2,2:6,2:6. V roce 1908 byl členem britského družstva v Davisově poháru. Byl mistrem Irska r. 1907.\n\nRitchie byl největší osobností mezinárodního otevřeného mistrovství Německa v Hamburku v prvním desetiletí 20. století. Zvítězil v letech 1903-1906 a 1908 ve dvouhře a 1904 a 1906 současně i ve čtyřhře. V roce 1903 porazil Maxe Decugise, 1904 C. von Wesselého, 1905 Anthony Wildinga, 1906 Friedricha Wilhelma Raheho, 1908 G. K. Logieho, ve finále byl poražen pouze r. 1907 Otto Froitzheimem.\n\nSoutěže se účastnilo 31 hráčů ze devíti zemí. Ritchie byl nasazen jako jednička v 1. skupině, kde v 1. kole neměl soupeře. Ve 2. kole porazil Gauntletta z Jihoafrické unie 6:1,6:4,6:1, ve 3. kole byl jeho soupeřem Brit Crawley (Ritchie ho porazil 6:1,6:4,6:1). Čtvrtfinále Francouz M. Germot vzdal po dvou setech (6:0, 6:0). V semifinále ztratil Ritchie první set, když bojoval s krajanem Wilberforce Eavesem 2:6,6:1,6:4,6:1. Finále Josiah Ritchie – Otto Froitzheim (Německo) bylo vyrovnanější a Ritchie zvítězil 7:5,6:3,6:4.\n\nStartovalo 12 párů ze sedmi zemí. Partnerem Josiaha Ritchie byl James Parke, začínali ve 2.kole proti maďarskému páru Zsigmondy, Tóth (6:1,6:0,6:3). Ve čtvrtfinále narazili na pár Rakouska A. Zborzil, F. Pipes, vyřadili ho s výsledkem 7:5,6:4,6:2. Tím se dostali přímo do finále, protože ve spodní části tenisového „pavouka“ byly jen tři páry. Finále George Hillyard, Reginald Doherty – Ritchie, Parke bylo britským soubojem, v němž Ritchie s Parkem byli poraženi 7:9,5:7,7:9.\n\nZajímavostí bylo zařazení tenisu v hale. Dvouhry mužů se účastnilo sedm hráčů z Británie a Švédska. Ačkoliv Josiah Ritchie svůj jediný zápas prohrál, získal bronzovou medaili. Byl nasazen přímo do semifinále, v němž podlehl Arthuru Goremu 6:4,3:6,7:5,1:6,4:6. Gore se posléze stal olympijským vítězem po vítězství nad dalším Britem Georgem Caridiou. Eaves semifinále Caridiovi vzdal vzhledem k únavě z vedra, což Ritchieho dovedlo k medaili.\n\nStartovalo pět dvojic ze dvou zemí (opět Švédové a Britové). Josiah Ritchie hrál tentokrát s L. H. Escombem, společně začínali v semifinále, kde podlehli pozdějším vítězům miniturnaje A. Goremu a Herbertu Barrettovi 6:0,4:6,3:6,3:6. V boji o bronzovou medaili podlehli Ritchie a Escombe švédské dvojici Gunnar Setterwall, Wollmar Boström 6:4,3:6,6:1,0:6,3:6.\n\n\n"}
