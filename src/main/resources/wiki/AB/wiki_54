{"id": "144659", "url": "https://cs.wikipedia.org/wiki?curid=144659", "title": "X Japan", "text": "X Japan\n\nX Japan (エックス ジャパン [Ekkusu Džapan]) je japonská metalová kapela, která je považována za jednoho z hlavních zakladatelů Visual kei stylu. Skupina vznikla roku 1982 a založili ji tenkrát společně Yoshiki a Toshi.\nPůvodně se kapela jmenovala pouze X (エックス) a velkého ohlasu se dočkala již s vydáním jejich druhého alba Blue Blood jež neslo slogan Psychedelic violence crime of visual shock, ze kterého vychází název \"Visual kei\".\n\nNa počátku svého vzniku hráli X Japan power/speed metal, později pak začali inklinovat k progresivnímu metalu, nicméně po celou dobu zůstali, ve své tvorbě, u pro ně typických, balad. Jejich hudba je poměrně syrová a občas se mísí s klasickým zvukem piána či zpěvu. Nechybí samozřejmě ani bicí nebo kytarové rify a sóla.\n\nJako průkopníci visual kei stylu byli známí také především díky svým \"šíleným\" účesům, které svým tvarem a velikostí připomínaly mnohým fontány. \nS přicházejícím věkem, ale od svých extravagantních účesu opustili. A v roce 2003 je HMV Japan nominoval na 40 pozici ze 100 japonských populárních skupin.\nPo 16 letech, 4 vydaných albech a 18x zcela vyprodaných koncertech v Tokyo Dome (55.000 sedadel), se X Japan v roce 1997 rozpadli. Následujících 10 let nevydala skupina jedinou skladbu ani nezahrála jediný koncert. Teprve až v roce 2007 se skupina opět sešla a odehrála koncert, první od jejich rozpadu. Následovalo několik dalších koncertů po Asii během let 2007 - 2009, poté X Japan vyrazili na tour po Severní Americe, která započala 25. září 2010. \nNa rok 2011 pak oznámili, že plánují vydat, po 14 letech, zcela nové album.\n\nV roce 1977 založili Yoshiki a Toshi svou první skupinu s názvem Dynamite. Tehdy jim bylo 11 let. O rok později změnili jméno skupiny na Noise. V roce 1982 se skupina rozpadla a stará dobrá dvojice kamarádů vytvořila novou s názvem X, protože na žádné lepší jméno nepřišli. X od roku 1985 hráli aktivně po Tokiu, přičemž se složení skupiny neustále měnilo. Jejich první sigl \"I'll Kill You\" vydalo Dada Records v červnu 1985 a v listopadu téhož rok vydali jejich skladbu \"Break the Darkness\" na kompilaci \"Heavy Metal Force III\", která obsahovala i song od Saver Tiger. Na konci roku 1985 se k nik pak přidal baskytarista Taiji (ex: Dementia), nicméně po pár vystoupeních ji zase opustil.\n\nPro vydání dalšího singlu \"Orgasm\" sehnal Yoshiki label Extasy Redors jež jim singl v květnu 1986 skutečně vydal. V listopadu se k nik pak opět připojil baskytarista Taiji, potom co s nimi odehrál jako výpomoc pár koncertů. Na vzniku skladeb \"Stab Me in the Back\" a \"No Connexion\" jež v únoru 1987, vydal label Victor Record na kompilaci \"Skull Trash Zone Volume I\", se podílel výpomocný kytarista Pata (ex: Judy), který byl po jednom z koncertů na niž se podílel, prohlášen za oficiálního člena. V téže době se ke skupině přidal i kytarista hide (ex: Saver Tiger).\n\n26. prosince 1987 se skupina zúčastnila výběrového řízení CBM/Sony (s vybranými účastníky měla být v srpnu následujícího roku uzavřena smlouva). V květnu 1988 vydalo Extasy Records skupině jejich první studiové první album Vanishing Vision po jehož vydání následovalo několik tour. Skupina se dokonce objevila ve filmu Tokyo Pop, kde hrála kupříkladu Carrie Hamilton.\n\nDruhé album Blue Blood vyšlo 21. května 1989 a obsahuje několik, dnes již proslulých, singlů X Japan jako \"Kurenai\" či \"Endless Rain.\" Současně vydala skupina i své první video - VHS se záznamem z tour nazvané Blue Blood Tour Bakuhatsu Sunzen Gig. Nahrávání třetího alba Jealousy proběhlo v Los Angeles. Samotné album pak vyšlo 1. července 1991 a bylo doprovázeno pro X Japan jejich prvním koncertem v hudební hale, přesněji v proslaveném Tokyo Dome, kde dnes touží vystoupit snad každá visual kei skupina. V Tokyo Dome pak skupina vystoupila, během své existence, ještě několikrát a záznamy z těchto vystoupení vyšly později na DVD s názvem Live Live Live Tokyo Dome 1993-1996.\n\nV průběhu roku 1992 dosáhla skupina takového věhlasu, že se o ní vědělo i mimo rodné Japonsko. S tím je také spojené přejmenování skupiny z původních X na X Japan, jelikož se zjistilo, že v USA existuje již jedna skupina s názvem X, která hraje punk. V této době taky opouští skupinu, tentokrát již definitivně, baskytarista Taiji, jež šel poté spolupracovat s Loudness a Cloud Nine. Současně, ale skupina přijímá i nového baskytaristu Heatha (ex: Youth).\n\nS přípravami na vydání dalšího alba, opustili X Japan vydavatelství Sony a podepsali smlouvu s Atlantic Records. Album Art of Life vyšlo 28. srpna 1993 a obsahovalo pouze jednu jedinou skladbu, která ale měla 29 minut. A další, pro skupinu v tomto období poslední album, Dahlia vyšlo až o tři roky později a to v 4. listopadu 1996. Přičemž většina skladeb byly singly, jež byly vydané nedlouho po albu Art of Life. V tomto období skupina také velice změnila svůj vzhled. Zcela opustili původní estetiku visual kei a začali se oblékat a česat v podstatě \"normálně.\"\n\nZpěvák Toshi se nakonec rozhodl opustit skupinu a tak v září 1997 oznámili X Japan svůj konec. Svou poslední (rozlučkovou) show odehráli X Japan 31. prosince v Tokyo Dome, čímž si připsali na konto pátý koncert v této hale.\nToshi své rozhodnutí o odchodu ze skupiny vznesl již v květnu 1996, s odůvodněním, že ho okouzlující život úspěšné rockové star z emocionálního hlediska neuspokojuje, a proto by raději dělal zase nějakou zcela obyčejnou práci. \n\nZatímco vycházely kompilace, záznamy z koncertů a byla znovu vydávána stará alba, členové X Japan si šli každý svou cestou a pracovali na rozličných projektech.\n\nHide, který započal svou sólo kariéru již v roce 1994 se svým albem \"Hide Your Face\", v ní pokračoval společně se skupinou Spread Beaver, kteří se tak oficiálně stali jeho novou kapelou. Nicméně jeho tvorba se od toho, co vytvářel s X Japan, poněkud lišila, inklinovala spíše k alternativnímu rocku. Jeho nová skupina neměla dlouhého trvání, jelikož v květnu 1998 Hide zemřel.\n\nToshi vydal několik sólových alb a vystoupil na mnoha drobných koncertech, kde hrál akustickou hudbu. Podle jeho webu, zahrnovala jeho tour s názvem Utatabi Traveling Concert, která proběhla mezi lety 1999 - 2003, přes 3000 koncertů.\n\nPata a Heath ve spolupráci se Spread Beaver nahráli skladbu \"Celebration\" pro album \"Tribute Spirits\", které vzniklo v roce 1998 na hideovu počest. V roce 2000 se opět sešli a ještě se zpěvákem jménem Jo:Ya, vytvořili skupinu Dope HEADz. S tou pak vydali dvě alba než skupina ukončila svou činnost.\nHeath se poté vrhl na sólo kariéru. A Pata se ještě společně s klávesistou ze Spread Beaver, vystupujícím pod pseudonymem D.I.E., stali členy skupiny Rain.\n\nYoshiki ještě před rozpadem X Japan, nezávisle spolupracoval s Rogerem Meddows-Taylorem, bubeníkem z Queen, na singlu \"Foreign Sand\". Poté se podílel na tributovém albu \"\" skupiny Kiss, kde napsal orchestrální část pro skladbu \"Black Diamond\". Současně též vyšlo album \"Eternal Melody\", které obsahovalo songy X Japan, vylepšené o orchestrální zvuk, které nahrála London Philharmonic Orchestra pod vedením producenta George Martina, který je známý třeba tím, že napsal několik orchestrálních melodií k filmům skupiny Beatles. \n\nOd roku 1998 se pak Yoshiki věnoval nespočtu aktivit - přidal se k japonské popové skupině Globe a byl producentem singlů korejské rockové skupiny TRAX. \n\nKe 25. květnu 2007 bylo oznámeno, že Yoshiki, Miyavi, japonská popová ikona Gackt a kytarista Sugizo ze skupiny Luna Sea, zakládají novou skupinu s názvem S.K.I.N., která odehrála svůj první a také jediný koncert na Anime Expo v Long Beach v Kalifornii a to 29. června 2007.\n\nV březnu 2007 uveřejnil Toshi na svém webu, že on a Yoshiki se opět dali dohromady a že brzy přijdou s \"novým projektem.\" Znovu zahájená činnost X Japan pak byla oficiálně ohlášena ke 4. červnu 2007 a Yoshiki současně oznámil hned tři důležité věci - X Japan vyrazí na nové tour, pracují na novém singlu a taky jedná s Patou a Heathem o jejich účasti. \n\nZnovu sjednocená skupina poprvé veřejně vystoupila 22. října 2007 a to na střeše nákupního centra, Aqua City \n\nna ostrově Odaiba v Tokiu, přičemž tam rovnou natočili videoklip pro jejich nedávno nahranou píseň \"I.V.\", která se poté stala theme songem pro film Saw IV. Skladbu složil Yoshiki a nahrál ji společně se všemi dřívějšími členy X Japan, přičemž nezapomněli ani na hida, když použili dříve neuveřejněné kytarové stopy, které ještě nahrál ještě před svou smrtí.\n\"I.V.\" vyšlo digitálně a bylo k mání přes iTunes Music Stores, kde se okamžitě stalo nejprodávanějším songem dne.\n\n20. ledna 2008 byly oznámeny dva koncerty v Tokyo Dome na 28. a 30. března. Jelikož, ale fanoušci projevili obrovský zájem, přidali X Japan ještě třetí koncert na 29. března. \nVšechny tři koncerty nesly společný název Resume Attack 2008 I.V. - Towards Destruction a každý pak ještě měl svůj speciální podtitul - \"Night of Destruction\", \"Night of Madness\" a \"Night of Creation\".\n\nKoncert z 28. března byl ještě navíc živě vysílán na placeném kanálu WOWOW. Za zesnulého hida pak hráli tři výpomocní kytaristé - Wes Borland, Richard Fortus a Sugizo. \nNavíc se během skladby \"Art of Life\" zjevil hideův hologram, (jako předloha byl použit záznam z \"Art of Life\" z koncertu v Tokyo Dome v roce 1993) který odehrál song společně se zbytkem skupiny. Z důvodu náročnosti technologie hologramu došlo k \"technickým potížím,\" které si na prvním koncertu vyžádaly 2 hodiny zdržení. Navíc byl první koncert také předčasně a především neočekávaně ukončen, protože po osmi odehraných skladbách náhle zkolaboval bubeník Yoshiki. \n\nNásledující dvě představení proběhly bez potíží a během následné tiskové konference oznámili X Japan k 5. červenci 2008 plánovaný koncert ve francouzském Paříži, jež počítal s účastní 20.000 diváků. A pak ještě další dva koncerty k 2. srpnu v Taipei World Trade Center v tchajwanském městě Tchaj-peji a ke 13. září v Madison Square Garden v New Yorku. \n\nUctění hideovy památky - Hide memorial summit proběhlo v průběhu 2. až 3. května 2008. Kromě X Japan tam vystoupilo i mnoho dalších známých japonských skupin jako Luna Sea, Dir en grey, Oblivion Dust, D'espairsRay, T.M.Revolution, MUCC, Phantasmagoria či Versailles -Philharmonic Quintet-. \n\n8. června pak X Japan oznámili odklad chystaných koncertů v Paříži, Taipei a NY, kvůli Yoshikiho problémům s ploténkou. Koncerty v Paříži a Taipei pak byly přesunuty na jiná data, pařížský na 22. listopad 2008. \n\n15. října 2008 řekl Yoshiki na tiskové konferenci v Tokiu, že X Japan pracují na novém songu. \nSoučasně byl oznámen Vánoční a Novoroční koncert. \nPo konferenci se Yoshiki vydal na promotional tour po Asii. 7. listopadu, francouzská společnost Avos, prodávající lístky na koncerty, oznámila, že plánovaný koncert X Japan v Paříži nebude. Nedlouho na to se X Japan omluvili skrze své webové stránky, jež jsou i ve francouzštině, za druhý odklad koncertu v Paříži a současně napsali, že podobný osud čeká i Vánoční koncert. \n\nV lednu dalšího roku pak byl znovu odložen i koncert na Tchaj-wanu. Nicméně Novoroční koncert k 31. prosince 2008 X Japan odehráli a to v Akasa Blitz.\n15. ledna 2009 pak skupina přijela do Hongkongu a odehráli tam dvě show a to 16. a 17. ledna. A 1. května byl pak Sugizo uznán oficiálním členem X Japan, přičemž byl přijat jako šestý člen neboť skupina stále vede zesnulého hida jako člena své skupiny a tudíž ho Sugizo nemůže \"nahradit\". 30. května pak skupina se svým novým členem odehrála svůj první koncert na Tchaj-wanu.\n\n9. ledna 2010 se skupina po prvé veřejně prezentovala v USA, když v Hollywoodu natočili čtyři nové videoklipy k jejich songům: \"Rusty Nail\", \"Endeless Rain\", \"I.V.\" a \"Jade\". V únoru pak Yoshiki potvrdil, že v srpnu vystoupí X Japan v Chicagském Lollapalooza. Později toho měsíce oznámil na tiskové konferenci, že se skupina přesune do Kalifornského Los Angeles, kde odehrají \"malý\" koncert, kterým zahájí tour po Severní Americe.\nTaké bylo oznámeno, že na podzim vyjde jejich šesté album.\n\nV březnu 2010, podal Yoshiki žalobu na Nexstar Corporation a žádal odškodné 375 miliónů jenů.\nDůvodem bylo, že potom, co se X Japan dali zase dohromady, podepsali v lednu 2008 smlouvu s Nexstar Corporation, která zahrnovala i použití některých jejich nahrávek. Počáteční dohoda stanovovala částku 600 miliónu jenů jako honoráře a podíl z koncertů. Dále pak mezi roky 2008 a 2009 společnost také sponzorovala deset vystoupení X Japan v Japonsku a několik dalších v Asii. Okolo 320 miliónů jenů z těchto vystoupení a prodaných předmětů na nich, také náleží skupině. Dohromady tedy nebylo skupině zaplaceno přes 900 miliónů jenů.\n\nYoshiki dále poukázal na to, že již zmíněná vystoupení mezi lety 2008–2009 a prodej předmětů s nimi spojený, vynesly Nexstar Corporation přes 2,5 miliardy jenů a tudíž je nepochopitelné, proč jim společnost ještě nevyplatila ani jediný jen. A jelikož se ani po mnoha pokusech nepovedlo X Japan s Nexstar rozumně dohodnout, rozhodl se Yoshiki vyřešit spor soudní cestou. Yoshiki tedy nyní požaduje po Nexstar pouze 375 miliónů jenů za výše zmíněná vystoupení, nicméně pokud bude muset věc jít opravdu až k soudu, bude požadovat dalších 600 miliónů jenů jež X Japan podle sepsané smlouvy též náleží.\n\n1. července se skupina objevila v losangeleském klubu Nokia, kde odehráli akustický koncert a nahráli tam i videoklip k novému songu \"Born to Be Free\".\nPoté vydali i nový videoklip k jejich starému songu \"Rusty Nail\". 4. července se pak Yoshiki spolu s Toshim objevili na pařížském Japan Expo 2010, kde odehráli několik skladeb.\n\nBěhem následujících měsíců se X Japan objevili v mnoha novinových či internetových článcích jako např. v ABC News, Los Angeles Times nebo Chicago Sun-Times.\n8. srpna 2010 pak X Japan vystoupili v Lolopalooze v Chicagu. V následujících dnech poté Yoshiki učinil sáhodlouhý rozhovor s Phoenix New Times a interview s ABC News.\n\n14. a 15. srpna odehráli X Japan dvoudenní show v Nissan Stadium, největším stadionu v Japonsku, kde se k nim jako host připojil jejich bývalý baskytarista Taiji během songu \"X\".\nNedlouho po tomto vystoupení, podala Headwax Organization, managementová společnost zesnulého hida, žalobu na Yoshikiho a X Japan, managementovou společnost, Japan Music Agency, za neoprávněné užívání hideových fotografií.\nSpolečnost jim sice dala souhlas k jejich užívání během koncertů, nicméně během vystoupení v Nissan Stadium, kde byly též použity, byla smlouva již neplatná.\n\nV období mezi 25. září a 10. říjnem 2010, odehráli X Japan svou první tour po Severní Americe a to v Los Angeles, Oaklandu, Seattlu, Chicagu, Vancouveru, Torontu a New Yorku.\n17. prosince pak Yoshiki oznámil, že byl složen nový sogn X Japan s názvem \"Scarlet Love Song\" a to pro animovaný film, který je adaptací mangy Buddha.\n\n27. ledna 2011 bylo uveřejněno, že v listopadu 2010 podepsali X Japan tříletou smlouvu s labelem EMI, který vydá v Americe jejich singl \"Jade\" a to 15. března. A poté by měl ještě na konci léta vydat jejich nové zatím nepojmenované album. K vydání tohoto alba bylo také přislíbeno, že budou během roku 2011 koncertovat po celém světě. \n\n6. března vystoupili X Japan na \"Asia Girls Explosion\", módním a hudebním festivalu, který vytvořil Yoshiki ve spolupráci s Jay FR. Současně bylo oznámeno, že X Japan plánují vystoupit v průběhu roku ještě v Argentině, Brazílii, Chile, Mexiku a Peru. \n\nKvůli zemětřesení a tsunami v japonském Tóhoku se skupina rozhodla odložit vydání \"Jade\" až na 28. červenec. Yoshiki se také rozhodl vydražit jedno ze svých křišťálových pián, vyrobené firmou Kawai a nesoucí jeho jméno, aby pak výtěžek z dražby poslal na pomoc obětem v oblasti zasažené tsunami a zemětřesením. \n\nX Japan song \"Scarlet Love Song\" byl v Japonsku vydán 8. června a jejich první světový single \"Jade\" vyšel digitálně 28. června opět skrze iTunes Store. Ve stejný den odehráli X Japan v Londýně první koncert své evropské tour. Následoval 1. července koncert v Paříži, 2. července v Utrechtu a 4. pak ještě v Berlínu. \n\nSkupina též vystoupila 13. a 14. srpna v Ósace a Tokiu na \"Summer Sonic festival\". \nJejich tour po Jižní Americe proběhla mezi 9. - 18. zářím 2011 a to v Santiagu de Chile, São Paulu, Buenos Aires, Limě a Mexico City. \nNásledující tour po Asii by měla proběhnout 28. října v Seoulu, 30. října v Šanghai, 2. listopadu v Beijingu, 4. listopadu v Hongkongu, 6. listopadu v Taipei a 8. listopadu pak v Bangkoku. \n\n\n\n\n\n\nJak už bývá u japonských hudebních skupin zvykem i členové X Japan vystupují pod uměleckými pseudonymy.\n\n\n\n\n\n"}
{"id": "144663", "url": "https://cs.wikipedia.org/wiki?curid=144663", "title": "Kyselo", "text": "Kyselo\n\nKyselo či krkonošské kyselo je polévka z chlebového kvásku, rozšířená zejména v Podkrkonoší a Podorlicku. První ověřený doklad o kyselu pochází z roku 1803.\n\nZákladem je chlebový kvásek, nejlépe z tmavé žitné mouky. Při přípravě polévky se kvásek rozmíchá ve vlažné vodě tak, aby nezůstaly žmolky. Polévka se připravuje nejlépe z houbového vývaru (vaří se houby s cibulí a kmínem – vše se v polévce ponechá), do kterého se rozmíchaný kvásek vlije, vše se povaří, dochutí se osmaženou cibulkou, případně vařenými brambory (většinou se vaří spolu s polévkou, ale lze i odděleně). Do bohatšího kysela se před podáváním vkládají na másle míchaná vajíčka, nebo se vajíčka do polévky zavaří, případně se polévka doladí smetanou. Povrch polévky vylepšíme lžící škvařeného másla. Výsledná hustota polévky by měla být zhruba jako u kulajdy. Kyselo lze připravit i s přídavkem mléka.\n\nV krkonošských domácnostech byl pro přípravu kysela vyhrazen hrnec kyselák, v němž v teple dozrával kvásek. Hospodyně z něj odebírala polovinu na přípravu polévky a doplňovala převařenou vodu a tmavou žitnou mouku.\n\nV Polsku je varianta této polévky považována za specialitu polské regionální kuchyně a nazývá se \"żur\" [žur], jméno však pochází z německého slova \"sūr\", dnes \"sauer\" = \"kyselý\". Jedno z polských přísloví praví: \"Ze żuru, chłop jak z muru\" (… jako zeď). Vyjadřuje, že tato polévka je velmi výživná.\n\n\"Kyselo\" bývá zaměňováno s \"kulajdou\". Ta se však od kysela liší tím, že se při její přípravě nepoužívá kvásek, ale zato vždy mléko nebo smetana.\n"}
{"id": "144664", "url": "https://cs.wikipedia.org/wiki?curid=144664", "title": "Simplexový algoritmus", "text": "Simplexový algoritmus\n\nSimplexový algoritmus nebo také simplexová metoda je algoritmus pro řešení úlohy lineárního programování, který byl poprvé popsán George Dantzigem. Algoritmus efektivně prohledává tzv. základní řešení úloh lineárního programování, kterých je konečný počet a hledá mezi nimi řešení optimální. Optimální řešení je takové základní řešení, které poskytuje nejlepší hodnotu účelové funkce. Metoda je ve spojitostí s vlastnostmi polytopu v \"N\" dimenzionálním euklidovském prostoru. Řešená úloha je tak i graficky interpretovatelná - hledají se vlastně co nejvíce vzdálené vrcholy polytopu.\n\nÚloha lineárního programování je taková úloha, která hledá extrém zadané kriteriální neboli účelové funkce při zadaných omezujících podmínkách. V ekonomických úlohách jsou přidány podmínky nezápornosti proměnných modelů z důvodu interpretace proměnných.\n\nMějme úlohu lineárního programování ve standardním tvaru:\n\n\nNásledující popis simplexového algoritmu neřeší speciální případy. Těmi jsou zejména:\n\n\nZavedeme nové proměnné, tzv. \"přídatné proměnné\", které vyrovnají omezující podmínky z nerovnic na rovnice. Přídatné proměnné definujeme následujícím způsobem:\n\nÚlohu přepíšeme na tzv. ekvivalentní soustavu rovnic ve tvaru:\n\nkde:\n\nPři výpočtu je vhodné používat zápis v tzv. simplexové tabulce, která má následující výchozí tvar:\n\nkde:\n\nPokud položíme všechny přídatné proměnné v jednotlivých omezeních pravým stranám těchto omezení a všechny ostatní proměnné se budou rovnat nule, získáme výchozí přípustné řešení.\n\nNenulové proměnné nazveme tzv. \"bazickými proměnnými\", nulové proměnné jsou tzv. \"nebazické\". Dá se používat i termínů základní a nezákladní proměnné.\n\nŘešení je optimální právě tehdy, pokud v maximalizační úloze platí, že všechny redukované a stínové ceny jsou větší rovno nule nebo v minimalizační úloze platí, že všechny redukované a stínové ceny jsou menší rovno nule. Pokud je daná podmínka splněna, řešení je optimální a hodnota účelové funkce je nejvyšší možná.\nPokud je uvedená podmínka v daném typu úlohy porušena, řešení není optimální, tedy hodnotu účelové funkce lze zlepšit. Vybereme proměnnou, která nejvíce porušuje kritérium optimality, odstraníme ji z báze a nahradíme výhodnější proměnnou.\nNová vstupující proměnná se nachází v tzv. \"klíčovém řádku\" k, kde formula_12 určíme následujícím způsobem:\n\nVystupující proměnnou určíme z čísla t přiřazenému každému omezení s formula_15, kde \"k\" je index klíčového sloupce. Vybíráme\n\nindex i je index klíčového řádku, který označíme \"q\". Potom formula_17 je \"klíčový prvek\".\n\nTabulku upravíme pomocí Gaussovy eliminační metody, kdy pro klíčová řádek platí:\n\na ostatní řádky upravíme tak, aby v klíčovém řádku vznikl jednotkový vektor s jedničkou v klíčovém řádku. Gaussova eliminace se týká i vektoru pravé strany a řádku účelové funkce v simplexové tabulce.\nPo transformaci pokračujeme na test optima.\nTabulka se po transformaci mění výpočtem na následující tvar:\n\nkde\n\nMaximalizujte funkci:\nformula_23\nvůči omezením\n\n1. Zavedeme nové proměnné a zapíšeme do tabulky:\n\n2. Hledáme kandidáty do báze:\n\n\n"}
{"id": "144669", "url": "https://cs.wikipedia.org/wiki?curid=144669", "title": "Obvaz", "text": "Obvaz\n\nObvaz (obvazový materiál neboli obvazivo; hovorově (řidčeji) i fáč) je vhodným způsobem upravený sterilní materiál, určený k překrytí rány, případně k fixaci poranění. Podle materiálu rozlišujeme obvazy textilní, syntetické či sádrové, podle účelu pak obvazy krycí, tubulární, fixační, elastické, tlakové či například stahovací.\n\n\n\n\n"}
{"id": "144670", "url": "https://cs.wikipedia.org/wiki?curid=144670", "title": "Petr Muk", "text": "Petr Muk\n\nPetr Muk (4. února 1965 Český Krumlov – 24. května 2010 Praha) byl český zpěvák a hudebník. \n\nVystudoval Střední průmyslovou školu stavební v Českých Budějovicích. Od svých patnácti let hrál a zpíval s různými punkovými a undergroundovými skupinami. V letech 1985 až 1993 byl vůdčí osobností skupiny Oceán, později, v letech 1992 až 1996, seskupení Shalom.\n\nOd roku 1997, kdy vydal první sólové album, vystupoval jako samostatný interpret, často v muzikálech (Rusalka, Johanka z Arku, Galileo).\n\nV roce 2004 vydal a koncertním turné podpořil mini-album \"Oh L'Amour\" obsahující české verze písní skupiny Erasure, se kterou společně s Oceánem projel Anglii – jako předkapela Erasure (prosinec 1989 a leden 1990).\n\nZemřel 24. května 2010. Jako příčina úmrtí bylo stanoveno udušení zvratky. V krvi byl nalezen alkohol a léky na jeho duševní chorobu (BAP). Pohřben je na hřbitově v Českém Krumlově.\n\n\n\n\n"}
{"id": "144672", "url": "https://cs.wikipedia.org/wiki?curid=144672", "title": "Náplast", "text": "Náplast\n\nNáplast je, jakožto zdravotnický materiál, vhodným způsobem upravená lepicí páska, sloužící k překrytí rány, fixaci obvaziva nebo k nouzové fixaci poranění. Náplast může být v části vybavena polštářkem (nejčastěji průdušným), nesoucím ve své struktuře léčivo - antiseptikum, desinficiens nebo cíleně působící prostředek (hormonální náplasti, nikotinové náplasti, salicylové náplasti, náplasti používané při léčbě bolesti).\n\nNa materiál náplasti jsou kladeny vysoké požadavky - náplast musí být vysoce adhezivní, ale při snímání nesmí poškozovat pokožku, nesmí být alergogenní, požadována je vodostálost, vysoká pevnost, vysoká poddajnost a v neposlední řadě i estetická přijatelnost.\n\nNáplast bývá balena v ochranném sterilním obalu, překrývajícím zejména část, určenou pro přímý styk s ránou. Lepící plochy jsou překryty lehkosnímatelnými materiály, chránícími lepivou plochu před vysycháním a znečištěním.\n\nSamostatnou skupinu tvoří náplasti sloužící jako pomocný materiál při upevňování jiného obvazového materiálu. Tyto náplasti jsou dodávány ve svitcích či v metráži a nemají ochranný polštářek.\n\nS takovou přišla původně firma \"Leukoplast\": Nanesla zdravotně nezávadné lepidlo na textilní pásku. Leukoplast se používá dodnes, i lepidlo je na stejném principu směsi oxidu zinečnatého a kaučuku.\n\nTakové náplasti se samovolně začínají odlepovat od svého rohu, proto se pro prodloužení jejich trvanlivosti jejich rohy zakulacují.\n\nDalším zvláštním typem náplastí jsou detekovatelné náplasti. Výrazně modře zbarvené náplasti obsahují tenký aluminiový proužek, který je snadno rozpoznatelný pomocí detektoru kovů. Hlavní využití těchto náplastí je v potravinářském průmyslu, kde hrozí nebezpečí kontaminace uvolněnou náplastí.\n\n"}
{"id": "144678", "url": "https://cs.wikipedia.org/wiki?curid=144678", "title": "Kurdové", "text": "Kurdové\n\nKurdové jsou íránský národ sídlící na Blízkém východě, který žije hlavně v odlehlých oblastech dnešního Turecka (cca 11,4–15 milionů), Íránu (mezi 4,8–7,9 milionu), Iráku (4,0–6,5 milionu) a Sýrie (1,6 milionu). Mnoho Kurdů obývá také turecká velkoměsta, především Istanbul. Kromě toho vznikla od 60. let 20. století početná kurdská diaspora v Západní Evropě, především v Německu (0,75 až 1,0 milionu) a Nizozemsku.\n\nZmínky o Kurdech se začaly objevovat v arabských zdrojích v raném středověku, ačkoli tento termín nebyl tehdy používán pro konkrétní skupiny lidí, spíše šlo o odkaz na směsici kočovných západních íránských kmenů, které se odlišovaly od Peršanů. Ovšem jasný důkaz kurdské etnické identity lze nalézt až v textech z 12.–13. století. Kurdská kultura i jazyk jsou zakořeněny právě v íránské kultuře, v důsledku toho jsou Kurdové často označováni jako lidé íránského původu. \n\nKurdština patří k severozápadní skupině íránských jazyků, které spadají do indoevropské větve. Kurdové jsou dnes v mnoha státech, kde žijí, utlačováni, stávají se oběťmi diskriminace, někdy dokonce genocidy. Irácký diktátor Saddám Husajn nechal povraždit tisíce Kurdů plynem. V Turecku čelí Kurdové tvrdé asimilační politice a je jim odpíráno právo na politickou reprezentaci.\n\nKurdské kmeny přišly do míst jejich dnešního rozšíření již v prehistorické době. Dle hrubých odhadů se dá usoudit, že se tak stalo v druhém tisíciletí před naším letopočtem. V této době přišel na Blízký východ indoevropský kmen Árijců. Íránská náhorní plošina se tak stala velmi důležitým předělem mezi Blízkým východem, Střední Asií a indickým subkontinentem. Stejně tak sloužilo toto území i jako dočasné útočiště pro tehdy nově přicházející kmeny z východu. Dá se předpokládat, že se Kurdové, kteří sem přišli s přistěhovaleckou vlnou indoevropských Árijců, promísili s obyvatelstvem, které již na tomto území žilo.\n\nKolem původu Kurdů se vede řada vědeckých debat a vzniklo mnoho teorií, přičemž je nutno dodat, že vzhledem k osidlovacímu procesu, který trval celá staletí, nejsou žádné řádné důkazy. Hlavní teorie lze stručně zformulovat takto:\n\nKurdové jsou potomci Churritů, kteří založili stát Mitanni (v 2. tisíciletí př. n. l.). Jelikož Churrité byli často přezdíváni též Hurité či Kurité, lze usoudit, že se od nich též odvodilo jméno kurdského kmene. Je také zajímavé, že území huritských kmenů se téměř dokonale pokrývá s kurdským územím. Na druhou stranu je nutno dodat, že Hurité nemluvili žádným z indoevropských jazyků.\n\nPodle této teorie jsou Kurdové potomci Skytů. Xenofón psal ve své \"Anabázi\" o jistém kmeni Kurdučů. Na druhou stranu většina vědců a archeologů tuto teorii vyvrací, jelikož území, kde Kurdučukové žili, bylo na dnešní Ukrajině a v Bělorusku.\n\nVyvinuli se z kmene Médů. Také většina dnešních Kurdů se považuje za potomky Médů. Toto mínění se pak ještě více posílilo tím, že staromédské slovo „kur/kurd“ je výrazem pro slovo „silný“. I v dnešní době se dá toto slovo i s jeho původním významem nalézt v jednom z kurdských dialektů. Kurdský archeolog prof. Syies tvrdí, že Médové jsou kurdskými kmeny, které sousedily s asyrskou říší. Toto by též odpovídalo, jelikož patří k indoevropské jazykové větvi a původem jsou Árijci. V současné době se mnoho vědců snaží tuto teorii podpořit ještě tím, že hledají základy kurdštiny v řeči starých Médů.\n\nDo dnešních dnů nemá Kurdistán žádné přesné hranice. Státy, ve kterých Kurdové žijí, se všemožně snaží obhájit tvrzení, že je nesmyslné, aby Kurdové měli vlastní stát. Nejasnosti zvyšuje historický fakt, že slovem Kurdistán byla označována provincie v Perské říši, které vládl turecký kmen Seldžuků. Tato badvláda trvala od 11. do 13. století, kdy pak Seldžukové převzali moc nad velkou částí Blízkého východu.\n\nKurdistán jako ohraničené území pak existoval ještě jednou, a to v 19. století jako provincie v Osmanské říši, tato provincie byla ale během vládních reforem opět brzy zrušena. V roce 1927 během Kurdského povstání pak byla vyhlášena mezinárodně neuznaná kurdská Araratská republika, která zanikla v září 1931 zásahem turecké armády.\n\nKurdské jazyky se řadí mezi severozápadní íránské jazyky indoíránské jazykové větve indoevropské jazykové rodiny.\n\nJako kurdština se obecně označují všechny kurdské dialekty. Mluvčí žijí především na území tzv. Kurdistánu, který se rozkládá hlavně v Turecku, Sýrii, Iráku a Íránu. V Iráku je považována za oficiální jazyk, v Íránu má status oficiálního regionálního jazyka a uznáván je také v Arménii. Nejblíže příbuzní jazykem jsou jim Balúčové.\n\nKurdské jazyky se nejčastěji dělí do tří podskupin:\n\nJazyky zazaki (střední Turecko) a horami (západ Íránu) nejsou často klasifikovány jako kurdské jazyky, protože si nejsou vzájemně srozumitelné. Jejich mluvčí však sami sebe považují za Kurdy.\n\nSystém zápisu kurdštiny dosud není pevně stanoven a sjednocen. V Turecku se kurdština zapisuje latinkou, tureckým pravopisem, v Íránu upravenou variantou arabského písma, v Iráku buď arabským písmem nebo latinkou. V Sýrii se pro zápis kurdštiny rovněž používá latinka. Kurdové na území bývalého Sovětského svazu užívají většinou stále upravenou variantu cyrilice.\n\nPočet kurdského obyvatelstva v Asii (na území Kurdistánu) se odhaduje asi na 30 milionů, další dva miliony žijí v diaspoře. Kurdové tvoří asi 18–20 % obyvatel Turecka (někdy uváděno až 25 %), 15–20 % Iráku, 10 % Íránu a 9 % Sýrie. Kurdové jsou po Arabech, Peršanech a Turcích čtvrtým největším etnikem v západní Asii.\n\nV roce 1991 se počet kurdského obyvatelstva pohyboval okolo 22,5 milionů, přičemž až 48 % z nich žilo v Turecku, 24 % v Íránu, 18 % v Iráku a 4 % v Sýrii.\n\nV západoevropských zemích žije dle odhadů nejméně 1,5 milionu Kurdů, z toho asi polovina v Německu.\n\nZvláštním případem kurdské diaspory, jsou komunity v Zakavkazsku a centrální Asii, vysídlené zde v období Ruského impéria. Tyto komunity po více než sto let podstupovaly nezávislý vývoj. Počet členů těchto komunit byl odhadnut asi na 0,4 milionu.\n\nVětšina kurdských sídlišť se nachází v jihovýchodním Turecku. Centrem je město Diyarbakır.\nOd potlačení povstání Alevitů ve 30. letech 20. století byla politická situace Kurdů v Turecku pro příští půlstoletí relativně klidná. Turecko se nezúčastnilo druhé světové války a úspěšně udržovalo svou zahraničně-politickou neutralitu až do počátku padesátých let, kdy se obrátilo k západnímu světu a vstoupilo do NATO jako důležitý geostrategický partner. Spojené státy a další západní spojenci Turecka se příliš nezajímali o práva etnických menšin v zemi. Nespokojenost Kurdů se situací vyústila koncem 70. let v založení extremistických, marxisticky orientovaných a nacionalistických organizací, mezi nimiž je Strana kurdských pracujících (PKK) obzvláště prominentní.\n\nPo vojenském převratu v roce 1980, kdy se k moci v Turecku dostala vojenská junta, byl kurdský jazyk ve veřejném i soukromém životě oficiálně zakázán. Vedení PKK muselo zemi opustit. Slova „Kurdové“, „Kurdistán“ nebo „Kurdský“ turecká vláda oficiálně zakázala. V té době bylo v kurdských územích používání kurdského jazyka, oblékání, folklóru a jmen zakázáno. Mnozí, kteří hovořili, publikovali nebo zpívali v kurdštině, byli zatčeni a uvězněni.\n\nPod vedením Abdullaha Öcalana začal v roce 1984 ozbrojený konflikt PKK proti Turecku, který oficiálně trval až do roku 1999, kdy agenti americké tajné služby CIA zajali kurdského vůdce Öcalana v Keni a vydali jej do Turecka, ale občasné ozbrojené potyčky se udály i později. Tento konflikt měl pro Kurdy katastrofální následky: bylo zabito asi 30 000 lidí, velké části jihovýchodního Turecka byly zničeny, tisíce venkovských míst byly zničeny nebo opuštěny, kurdská populace z nich byla přemístěna do „bezpečnějších“ městských oblastí jako jsou Diyarbakır, Van nebo Rnırnaka. Od té doby také dále roste kurdská diaspora v západoevropských zemích. Abdullah Öcalan byl v Turecku původně odsouzen k smrti a pak omilostněn k doživotnímu vězení, když přiznal teroristickou podstatu své PKK. Mezi země a organizace, které tuto skupinu klasifikují jako teroristické, patří Turecko, Írán, Irák, Sýrie, Spojené státy, Spojené království, dále také NATO, Evropská unie a OSN. Podle amerických zdrojů 37,4 % etnických Kurdů v Turecku věří, že PKK zastupuje všechny Kurdy, zatímco většina 50,1 % s tím nesouhlasí.\n\nTurecko je dnes zemí s největší kurdskou populací, která je také největší etnickou menšinou v zemi, a jejich počet se může lišit o miliony v závislosti na zdrojích a definicích. Turecká rada pro národní bezpečnost tvrdí, že v Turecku žije 12,6 milionu Kurdů, přičemž podle odhadů CIA činí asi 14 milionů, což je zhruba 18 % z celkové turecké populace. Na druhé straně je počet Kurdů v Turecku podle kurdských nacionalistických zdrojů, které uvádějí alevitské publikace, až dvojnásobný, tedy více než 25 milionů. Všechny výše uvedené odhady se vztahují na turecké obyvatele, kteří se identifikují jako Kurdové, zatímco počet mluvčích kurdštiny je přibližně poloviční, a to v důsledku několik desetiletí trvající jazykové asimilace. Více než polovina z Kurdů v Turecku jsou sunnitští muslimové, stejně jako drtivá většina etnických Turků, ale na rozdíl od nich nepatří k tzv. Hanafi. Mezi 20-25% Kurdů jsou Alevité (šíitská forma islámu) a zbytek jsou Sufis a Yessis, křesťané a další. Většina kurdské populace tradičně žije v jihovýchodních částech Turecka, které jsou spojovány s neurčitě vymezenou zeměpisnou oblastí Kurdistánu, a stovky tisíců Kurdů žijí v etnických enklávách střední Anatolie. Kvůli konfliktu mezi tureckou armádou a PKK se velké množství Kurdů stěhovalo do nejvíce industrializovaných provincií v severním Turecku. Používat kurdský jazyk na veřejnosti bylo zakázáno v roce 1991. V současnosti je turečtina jediným úředním jazykem v zemi.\n\nPostavení Kurdů v Íránu se v mnoha ohledech liší od ostatních současných států s kurdským obyvatelstvem. Za prvé, Kurdové jsou součástí íránského národa spolu s Peršany, Ázerbájdžánci, Mazanderani, Gilaki, Talis, Beludžima a jinými etnickými skupinami s íránskou státní příslušností. S Kurdy v jiných státech mají společný etnický původ a kulturu. V době osmanizace a pohybu hranice na východ našli statisíce Kurdů a jejich potomci útočiště v Íránu. Kurdská literatura ve všech svých podobách (kurdská, soranská, guranská) jako jeden z hlavních faktorů jejich identity byla také vytvořena v rámci íránských hranic a byla silně ovlivněna dalšími íránskými literaturami (nejvíce perskou). Kromě historických a kulturních faktorů se Írán liší od ostatních západoasijských zemí s osídlením Kurdů tím, že jeho hranice netvořily evropské koloniální mocnosti jako Velká Británie, Francie nebo Rusko, takže Írán nezasáhla vlna nacionalistických hnutí jako se to stalo v Turecku, Iráku nebo v Sýrii, ale zůstal jako jedinečný příklad etnicky heterogenní, ale politicky homogenní země v širším regionu.\n\nKvůli rostoucímu tureckému a arabskému nacionalismu a sovětskému vlivu v této oblasti postavil Írán ve 20. století svou politickou ideologii na pan-íránských pohledech na svět a tradičně pomáhal Kurdům za íránskými hranicemi proti jejich politické a kulturní diskriminaci a asimilaci. Jedním z předních íránských politiků a intelektuálů v době populárního předsedy vlády Muhammada Mosaddeka byl Karim Sandžabi, Kurd z provincie Kermanšáh, který předsedal politické straně Národní fronta založené v roce 1949 Mosaddekem.\n\nKurdské postavení se výrazně nezměnilo ani po roce 1953, kdy byla v důsledku státního převratu podporovaného Spojenými státy (\"Operation Ajax\") posílena monarchická moc íránského šáha. Rezá Šáh Pahlaví (jinak mazanderanské národnosti) sám Kurdy nazýval „čistokrevnými Íránci“ nebo „jedním z nejušlechtilejších íránských národů“. K významnému obratu v kurdské společnosti došlo v 60. a 70. letech, kdy Rezá Pahlaví realizoval program industrializace země, čímž silně omezil venkovský a kočovný způsob života Kurdů. Tento program postihl převážně severní a střední části Íránu s velkou kurdskou populací, ale proces probíhal poměrně pomalu, takže v roce 1977 byl poměr pracovníků v průmyslu a zemědělství ve Východním Ázerbájdžánu 1 : 2,6. Také podíl městského obyvatelstva ve středním Íránu činil 80 % a v oblastech osídlených Kurdy pouze 25 %. Rozdíly mezi těmito ukazateli byly pak významně sníženy pokračujícím vzestupem íránské ekonomiky v 80. a 90. letech 20. století.\n\nDědictví dvou loutkových států zřízených Sovětským svazem na severu Íránu po skončení druhé světové války, zvláště Mahábádské republiky (1946), a roky pokusů SSSR destabilizovat Írán provokací etnických dělení a šířením komunismu se odrazily v ustavení několika kurdských marxistických politických stran, jako byly PDKI, Komalah a Tudeh. Nejvýznamnějším z nich byla „Íránská demokratická strana Kurdistánu“ (PDKI), která v 70. letech působila proti vládě šáha Pahlavího a usilovala o autonomii Kurdů. Po jejím pádu a vypuknutí íránsko-irácké války vznikla tzv. „Národní rada odporu“ v čele s MEK, což byla organizace, která se podílela na Saddámových masakrech iráckých Kurdů a kterou Írán a Spojené státy považovaly za teroristickou. Ačkoli byly kurdské marxistické strany po pádu SSSR do značné míry marginalizovány, v roce 2004 se činnost PJAK (rozšířená ruka turecké PKK), která také působí v regionu, zintenzívnila. \n\nPřesný počet Kurdů v Íránu je stejně jako v jiných zemích obtížné zjistit, ale v tomto případě nejsou pro to důvody v rovině asimilační politiky státu, ale spíše se Kurdové a další národy této země identifikují více podle státní příslušnosti než podle svého etnika. Nejběžnější odhady procenta Kurdů v poměru k celkovému íránskému obyvatelstvu se pohybují v rozmezí 7–10 %, což znamená mezi 5,4 a 7,7 milionů lidí. Významná kurdská společenství obývají 15 z 31 íránských provincií: většina z nich žije na severozápadě, a to v provinciích Kurdistán, Kermánšáh, Západní Ázerbájdžán, Východní Ázerbájdžán (s hlavním městem Tabríz) a Ardabíl. Kromě toho žije asi 10 % íránských Kurdů na severovýchodě země (provincie Severní Chorásán, Chorásán Razaví a Jižní Chorásán). Íránská města s největší kurdskou populací jsou Sanandadž, Kermánšáh, Bodžnúrd, Teherán, Shiraz a Mašhad. \n\nKurdové v Íránu hovoří kurdsky, kurdština má status úředního jazyka v několika provinciích. Kurdské dialekty jsou zhruba rozděleny na kurdské (severozápadní) a sorání (jihozápadní), ačkoli v závislosti na odborných klasifikacích existuje řada dalších dialektů nebo jazyků (tzv. tlačené dialekty, lakijski, sabaki). Sunnitští muslimové na severozápadě země tvoří většinu kurdské populace, asi milion a půl šíitů žije hlavně v provincii Kermánšáh. Mezi menšinová náboženská vyznání íránských Kurdů patří jarsanismus (Ahl-e Hakk), křesťanství a jezídismus. \n\nMezi nejznámější Kurdy v Íránu patří bývalý viceprezident Mohammad Reza Rahimi (úřadoval v letech 2008–2013) a starosta Teheránu v letech 2005 až 2017 Mohammad Bagher Ghalibaf (otec je Kurd, matka je etnická Peršanka), který v roce 2005 ve funkci starosty nahradil bývalého íránského prezidenta Mahmúda Ahmadínežáda.\n\nSe zhroucením britského mandátu Mezopotámie v roce 1932 se Kurdové poprvé ocitli v hášimovském iráckém království a poté v Irácké republice od roku 1958. Kurdská nespokojenost s iráckým nacionalismem předsedy vlády Abdula Karima Kasima vyvrcholila počátkem šedesátých let, kdy se Mustafa Barzani vzbouřil proti iráckým úřadům. V březnu 1970 byl v Iráku oznámen plán na zřízení kurdské autonomie v průběhu čtyř let, ale toto nebylo provedeno z důvodu prudkého zvratu v politice, který změnil pan-arabské světonázory. Začalo období programu arabizace v oblastech bohatých na ropu v okolí Kirkuku a Hanakinu. V roce 1974 bylo organizováno pronásledování Kurdů. Írán pomohl Kurdům bojovat s pan-arabskou politikou, což vedlo ke značnému tření s arabským světem. V roce 1975 irácký představitel Saddám Husajn a íránský Rezá Šáh Pahlaví podepsali v Alžíru dohodu, podle které se zavázali vyřešit otázku vymezení, tj. íránské ukončení ozbrojené podpory Kurdů v Iráku. Poté irácké orgány jednaly s Kurdy a jejich vůdci, jako byl Barzani, jako s rebely, takže vůdci uprchli do Íránu.\n\nKurdská situace v Iráku se výrazně zhoršila v průběhu agrese Saddáma Husajna vůči Íránu (1980) a Kuvajtu (1990): během íránsko-irácké války Saddámova vláda prováděla v roce 1983 represivní opatření vůči menšinám. Výsledkem byla občanská válka mezi sunnitskými Araby a Kurdy. Hlavními kurdskými představiteli konfliktu byli Masúd Barzání, který vedl Kurdistánskou demokratickou stranu (KDP) v Irbílu, a Džalál Talabání se svou Kurdistánskou vlasteneckou aliancí (PUK). Konečné období konfliktů v Iráku a Íránu v roce 1988 a arabsko-kurdských konfliktů z roku 1988 je poznamenáno masovými oběťmi a genocidními zločiny proti Kurdům, jako je kampaň al-Anfal a masakr v Halabdže. Kurdové budou stále pociťovat podobné pogromy i poté, co byla potlačena vzpoura v roce 1991, krátce po skončení války v Zálivu, ve které byl Saddámův Irák poražen, ale podařilo se mu získat kontrolu nad iráckým Kurdistánem, Ve stejném roce více než jeden a půl milionu uprchlíků opustilo severní Irák a uprchlo do Íránu a Turecka a evropských zemí aby OSN chránila zbývající Kurdy, přijala rezoluci zakazující iráckým letectvům létat na sever od 36. rovnoběžky. Na konci roku 1991 se kurdští partyzáni podařilo vyhnat irácké vojáky z Arbílu a Sulejmanije, kde byly zavedeny kontroly, na které irácká vláda reagovala pozastavením humanitární pomoci a úplným embargem iráckého Kurdistánu. Kurdové v reakci na to v květnu 1992 založili Kurdskou regionální vládu a provedli parlamentní volby.\n\nProstřední 1990 let označené občanské války mezi KDP a PUK, ze dvou hlavních kurdských politických stran v Iráku. Dva roky po parlamentních volbách v roce 1992, ve kterých KDP a PUK získali stejnou podporu 45% hlasů, vypukly ozbrojené střety mezi dvěma frakcemi kvůli kontrole černého trhu (produkt Saddámova embarga), což mělo za následek tisíce obětí v prvním roce. O rok později se střetem zprostředkovaným CIA rozešlo spiknutí Saddáma Husajna s likvidací, ale plán nakonec selhal a ozbrojený konflikt pokračoval. V roce 1996 vytvořily obě strany spojenectví:Talabaniho PUK hledá pomoc od Íránu a Barzaniho KDP se obrací k samotnému Saddámovi, který vidí příležitost znovu získat kontrolu nad severem země. Situace se ještě víc zkomplikuje, když se Spojené státy pod záminkou, že chtějí, aby se zabránilo „novému genocidu Kurdů,“ začíná bombardování Iráku a mezinárodní působení kurdské PKK při střetech spínačů a Turecka, které operace Hammer a oceli v severním Iráku způsobil velké ztráty na marxista organizace. mírová dohoda mezi KDP a PUK uzavřel 1998, rok Amerického zprostředkování, a aby byly obě strany zavázaly, že neumožní přístup k irácké armády a PKK v oblasti Kurdistánu, a jak sdílet mezinárodní pomoc a politickou moc. Spolupráce mezi těmito dvěma politickými proudy byla zvláště významná v roce 2003, kdy napomáhaly americké invazi do Iráku a svržení Saddáma Husajna.\n\nKurdové v Iráku dnes tvoří 15–20% z celkové populace, což znamená mezi 4,7 milionu až 6,5 milionu lidí. Většina z nich žije v severovýchodních částech země, tj. v politicky vymezené oblasti iráckého Kurdistánu, která se řídí novou ústavou z roku 2005, kterou řídí kurdská regionální vláda, a skládá se ze tří z 18 iráckých provincií: Arbil, Duhok a Suleiman. V této autonomii žije přibližně čtyři miliony lidí, ale mezi nimi jsou desítky tisíc Arabů, Asýřanů, Chaldejců, Arméni, Shabak, Mendeans a další etnické skupiny. Většina Kurdů žije v milionech měst Arbil a Suleimani, zatímco existuje značné množství venkovských populací, a mezi ostatními iráckými městy stojí za izolaci Bagdád s asi 300 000 Quds a Mosul s 50 000 a obecně jižní Irák s asi 100 000. Dominantním náboženstvím v iráckých Kurdech je sunnitský islám (větev Shafi'i), zatímco u méně izolovaných komunit kurdských křesťanů a Židů stojí za to vyčlenit desítky tisíc yeshisů, Kurdský spolu s arabštině oficiální jazyk v Iráku od roku 1970, v roce, a dialekty jsou nejčastěji Kurmanji a Sorani. Kurdové jsou dnes zastoupeni ve vedoucích politických pozicích v Iráku. Od roku 2005 je prezidentem autonomního iráckého Kurdistánu Masúd Barzání z KDP, v roce 2017 zesnulý Džalál Talabání byl prezidentem republiky Iráku.\n\nPoté, co se francouzský mandát v Levantu v roce 1946 rozpadl na Libanon a Sýrii (nepočítaje severní části zabavené Tureckem), většina původních Kurdů skončila pod hranicí nově vytvořené Syrské arabské republiky. Jak nově vytvořený arabský stát budoval svou národní identitu na pan-arabské ideologii egyptského prezidenta Gamala Abdel Nassera, Kurdové se ocitli v podřízeném postavení nad arabskou většinou, ale nebyl hlášen žádný ozbrojený konflikt ani pronásledování. V průběhu kurzu se situace Kurdů začala zlepšovat. 60., 70. a 80. léta byla podmíněna řadou náboženských a politických změn v Sýrii a v celém regionu. V roce 1961 byla Spojené arabská republika, sestávající ze Sýrie a Egypta, rozpuštěna a pan-arabská nálada začala na syrské politické scéně mizet a v roce 1970 se k moci dostal Hafez al-Assad, který patřil k menšinové Alawitské náboženské skupině. Šíitská větev podobná Alevitům), a proto se postoj vůči Kurdům výrazně zlepšil. Po roce 1979, v roce Saddam Hussein převrat uchvátili moc v Iráku a íránské revoluce, Sýrie se otočil zpátky do Iráku, a je nakloněna k tradiční kurdské spojence Íránu, na jehož čele přišel šíitského ajatolláha Chomejní . Během osmdesátých a devadesátých let v důsledku konfliktu PKK v Turecku a Saddámova pronásledování našli stovky tisíc Kurdů útočiště v Sýrii, kde jejich status nebyl dosud vyřešen.\n\nStejně jako v případě Turecka a Iráku jsou Kurdové největší etnickou menšinou v Sýrii, která představuje přibližně 8% celkové populace  tj. Přibližně dva miliony lidí. Většina z nich žije v severovýchodních částech země odpovídající zeměpisné oblasti Kurdistánu, tj. V syrské provincii al-Hasak. Významnější města této provincie, kde Kurdové tvoří velkou část populace, jsou Kamishli a al-Hasaka a kromě severních částí země, jako jsou svahy pohoří Taurus, největší syrská města Damašek a Aleppo s desítkami tisíců kurdské populace. Většina syrských Kurdů jsou sunnitští muslimové (Shafi'i a Hanafi), zatímco menšiny jsou šíitští Alevité, pak křesťané, a asi 12.000 jsou Jesidové. Jediným oficiálním jazykem v zemi je arabština, kterou hovoří většina mírumilovně asimilovaných Kurdů na jihozápadě země, a nejvíce zastoupeným kurdským dialektem na severovýchodě je Kurmandji. Podle oficiálních amerických zdrojů je většina Kurdů v EUSýrie, ať už domácí nebo nově příchozí, je identifikována více prostřednictvím kmenové identity než kurdský nebo syrský nacionalismus. Relativně mírové soužití s většinovým arabským obyvatelstvem a kulturní šíření mezi dvěma národy přispěly k větší důvěře Kurdů v syrské úřady.\n\nV lednu 2018 byla zahájena turecká invaze do kurdské provinice Afrín na severu Sýrie, kterou Turecko ovládlo. Turecká ofenziva v Sýrii v roce 2019 byla namířena proti prokurdským jednotkám SDF.\n\nK dalším zemím, ve kterých žijí Kurdové, patří Arménie a Ázerbájdžán s několika jejich etnickými enklávami, dále také Jordánsko a Turkmenistán. V případě zmíněných třech zemí, které patřily do bývalého Sovětského svazu, lze zmínit, že Kurdové zde od 19. století žili jako kočovné kmeny, které se staly oběťmi osmanské a turecké perzekuce. S výjimkou Stalinových čistek v 30. letech 20. století měli Kurdové během sovětského období relativní svobodu a vládní kulturní podporu, stejně jako jiné menšiny. Kulturní centra, vysokoškolské programy a vydávání publikací v kurdštině byly povoleny. Většina Kurdů v SSSR však mluvila ázerbájdžánsky - například sovětské sčítání lidu z roku 1926 ukázalo, že pouze 3 100 (neboli 8,3 %) z celkového počtu 37 200 ázerbájdžánských Kurdů aktivně používalo kurdské jazyky. Po rozpadu Sovětského svazu v roce 1991 se situace Kurdů v nově vzniklých republikách obecně zhoršila v důsledku sílícího nacionalismu titulárních národů, což platí především pro Arménii a proti kurdské náklonnosti k Ázerbájdžánu zvláště pro situaci po válce v Náhorním Karabachu. Podle posledního sčítání lidu v Ázerbájdžánu dnes žije již jen 13 100 Kurdů. Kurdské organizace odhadují, že počet Kurdů se v Jordánsku pohybuje kolem 200 000 a v Turkmenistánu přibližně kolem 40 000. Přesná čísla pro kurdskou populaci ve jmenovaných zemích je obtížné odhadnout kvůli politickým manipulacím při oficiálních sčítáních lidu.\n\nKurdská kuchyně je vysoce heterogenní pojem, protože integruje íránské, turecké a arabské kulinářské zvyky. Je nejvíce podobná národním kuchyním v Íránu a Turecku, zatímco od arabských se liší v tom, že není příliš pikantní. Vzhledem k tomu, že rozsáhlá oblast celého Kurdistánu nemá přístup k moři, je kurdská kuchyně velmi kontinentálního typu a odráží návyky života v horách, kde krátká léta a dlouhé chladné zimy omezují rozmanitost nabídky potravin. Tradiční kočovný způsob života, který v minulosti nezahrnoval obdělávání orné půdy a zemědělství jako takové, nýbrž téměř jen zacházení s hospodářskými zvířaty, učinil maso nejdůležitějším zdrojem výživy.\n\nNejběžnějšími masovými pokrmy jsou jehněčí a kuřecí maso, které se tradičním íránským způsobem podává spolu s rýží nebo chlebem. Významnou roli ve stravě hrají také mléčné výrobky, jako je sýr, smetana a jogurt vyrobené z ovčího nebo kravského mléka. Ohledně upotřebení ovoce v kurdské kuchyni je možno vyzvednout hrozny, jablka, fíky a ořechy. U zeleniny jsou to okurky a rajčata. Příprava pokrmů se vyznačuje jednoduchostí (vaření a pečení na otevřeném ohni). Koření se obvykle nevyskytuje. Oblíbeným kurdským nápojem je černý čaj.\n\n\"Kofta\" nebo \"chufti\" je jedním z nejoblíbenějších pokrmů v Kurdistánu i mimo něj. Mezi druhy jídel v Kurdistánu patří kromě toho \"kaak\", \"naan-birinja\", \"halal\", \"kabab\" nebo ćevapi, \"sib-polo\", \"jikaveh\", \"gimih tari\", \"ash shalami\" a \"burani\" (íránská jídla), a pak \"maclub\" a \"shift\" (arabská jídla) a sarma, baklava (sladká pochoutka) a jogurt (turecké pokrmy). \"Savar\" je tradiční jídlo kurdských farmářů a získává se vařením zrn pšenice, která se vysuší na slunci a pak se vymlátí. Toto jídlo se podává většinou vařené. \"Tapsi\" je lilek, zelené papriky, cuketa a brambory s pikantní rajčatovou omáčkou. Běžnou kurdskou specialitou jsou pokrmy, které se připravují z pečených rajčat, paprik, olivového oleje a vajec a slouží hlavně jako snídaně.\n\n"}
{"id": "144682", "url": "https://cs.wikipedia.org/wiki?curid=144682", "title": "Pásmo smrti", "text": "Pásmo smrti\n\nPásmo smrti označuje:\n"}
{"id": "144683", "url": "https://cs.wikipedia.org/wiki?curid=144683", "title": "Siemens-Schuckert I", "text": "Siemens-Schuckert I\n\nSiemens-Schuckert I byla německá poloztužená vzducholoď, vyrobená firmou Siemens-Schuckert. Práce na její stavbě začaly v roce 1909, poprvé se vznesla 23. ledna 1911.\n\nJednalo se o velkou vzducholoď srovnatelnou s výrobky Zeppelinových závodů. Na rozdíl od nich ale tvar vzducholodě nebyl udržován pevnou kostrou, ale tlakem nosného plynu. Tlak byl udržován balonety umístěnými v plynových oddílech. Pro zajímavost uveďme, že kompresor užitý pro plnění balonetů vynalezl český inženýr Klepal.\n\nVzducholoď absolvovala několik desítek letů. Po 28 zkušebních letech byla zvětšena, poté absolvovala dalších 36 (podle jiných zdrojů 72) letů. Jednoho z letů se 2. února 1912 zúčastnil i Ferdinand von Zeppelin. \n\nZničena byla během rutinního přistávacího manévru.\n\n"}
{"id": "144684", "url": "https://cs.wikipedia.org/wiki?curid=144684", "title": "Seznam mužských fotbalových reprezentací", "text": "Seznam mužských fotbalových reprezentací\n\nToto je seznam mužských fotbalových reprezentačních týmů z celého světa.\n\nDnes na světě existuje celkem 209 mužských národních fotbalových týmů, které jsou soustředěny pod celosvětovou fotbalovou asociací FIFA. Tyto týmy jsou rozděleny podle příslušnosti k danému kontinentu do šesti fotbalových konfederací. \n\n\nČleny zatím nejsou -\n\n\n1: V minulosti členem OFC (v AFC od roku 2006)\n\n1: Tyto země jsou členy CAF, ale nejsou členy FIFA.\n\nČlenem zatím není -\n\n1: Tyto země jsou členy CONCACAF, ale nejsou členy FIFA.\n\nČleny zatím nejsou -\n\n\nČleny zatím nejsou -\n\n\nČleny zatím nejsou -\n\n\n1: Je fotbalovou reprezentací Kyperské republiky. Severokyperská turecká republika má svůj vlastní reprezentační tým, který ale není členem UEFA, ani FIFA. \n2: Bývalý člen AFC (v UEFA od roku 1994).\n3: Bývalý člen AFC (v UEFA od roku 2002).\n\n"}
{"id": "144687", "url": "https://cs.wikipedia.org/wiki?curid=144687", "title": "Větrovy", "text": "Větrovy\n\nVětrovy () jsou místní částí města Tábor ležící 3 km jihozápadně od centra. V roce 2011 zde trvale žilo 316 obyvatel. Rozptýlené domky se rozkládají na návrší ve výši 525 m n. m. V minulosti bývaly označovány jako obec u Tábora, ale vždy byly jen osadou. V současnosti se rozkládají asi na 23 ha a návrší se rozrůstá o řady rodinných domků.\n\nVětrovy jsou spojeny s Táborem linkami městské hromadné dopravy, v dosahu (500 m severně) je také železniční zastávka Horky na trati Tábor–Bechyně. Na jihozápadním okraji vesnice se nachází Zoologická zahrada Tábor-Větrovy.\nPrvní písemná zmínka o vesnici pochází z roku 1748.\n\nV době třicetileté války bylo návrší obsazeno vojsky císařského generála Baltazara Marradase. V té době je zde zmínka o třech roztroušených samotách, ale o jejich majiteli prameny neuvádějí žádné informace. Název „Větrovy“ se v té době ještě neuvádí.\n\nNázev „Větrovy“ nalézáme až v 18. století, kdy osada příslušela k panství Želečskému. Uvádí se zde šest domkářů. Statek osada neměla. Osadníci byli pravděpodobně pastevci, neboť o „osedlaných gruntech“ (lánech) zde není zmínka. Počet domkářů se průběhem 19. století rozrostl na 11 chalup.\n\nNa západní straně návrší se nalézá nejvyšší bod (525 m), jenž byl pojmenován „Na Hylačce“. Co to znamená „Hylačka“ - v dnešní tanskripci „Hýlačka“ - nelze nikde zjistit.\n\n"}
{"id": "144688", "url": "https://cs.wikipedia.org/wiki?curid=144688", "title": "Běh na lyžích na Zimních olympijských hrách 1972", "text": "Běh na lyžích na Zimních olympijských hrách 1972\n\nBěh na lyžích na Zimních olympijských hrách 1972 v Sapporu.\n"}
{"id": "144700", "url": "https://cs.wikipedia.org/wiki?curid=144700", "title": "Syntetická vlákna", "text": "Syntetická vlákna\n\nSyntetická vlákna jsou textilní suroviny získané syntézou uhlíku, vodíku, dusíku, síry, fluoru a chloru. Při určitých chemických reakcích se spojením jednotlivých molekul (monomerů) vytváří makromolekuly (polymery).\n\nVláknitý materiál vzniká polykondenzací, polymerací nebo polyadicí. Běžně vyráběné druhy vláken se dají zařadit podle výchozí syntézy:\n\nPřívlastek polosyntetická (\"semi-synthetic\") se v anglosaské odborné literatuře často používá pro vlákna z \"regenerovaných přírodních materiálů\" (např. celulózy). Podle evropských odborníků je však toto označení nesprávné.\n\nNěkteré vlastnosti v porovnání s přírodními vlákny:\n\n¹) \"Polymerační stupeň\" udává počet monomerů v řetězci jedné makromolekuly\n\nU mnohých oděvních textilií zlepšují svými vlastnostmi (např. pevností v tahu a oděru, jemností atd.) samotné nebo ve směsi s přírodními materiály kvalitu výrobků.\n\nU technických a velké části bytových textilií jsou syntetická vlákna nenahraditelná. Výrobky ze syntetických materiálů jsou většinou levnější a některé jejich fyzikální vlastnosti se nechají modifikací přizpůsobit požadavkům na finální výrobek.\n\nSyntetická vlákna se podílí ve 2. dekádě 21. století asi 2/3 na celosvětové spotřebě textilních materiálů (v roce 2013 = 60 milionů tun). Na začátku století zaznamenaly vládní instituce v USA více než 1000 obchodních značek syntetických vláken z celého světa.\n\nPoužití: Téměř všechny druhy ošacení a bytových textilií, pneumatikové kordy, šicí nitě\n\nPoužití: Nejméně polovina netkaných textilií a všívaných koberců je z PP, umělý trávník, pletené sportovní oděvy\n\n\nPoužití: Dámské punčochové zboží, podlahoviny, sportovní oděvy, dopravní pásy, lana, odvozenina: Aramid (aromatický polyamid)\n\n\nPoužití: Bytové textilie, imitáty kožešin, surovina k výrobě uhlíkového vlákna, odvozenina: Modakryl (sloučenina PAC s PVC)\n\n\n\n"}
{"id": "144701", "url": "https://cs.wikipedia.org/wiki?curid=144701", "title": "Max Margules", "text": "Max Margules\n\nMargules Max (* 23. dubna 1856 Brody, Halič – † 4. října 1920 Perchtoldsdorf, Dolní Rakousko) byl rakouský meteorolog. V roce 1906 popsal podmínky sklonu frontální plochy vůči zemskému povrchu – Margulesova rovnice. Odvodil rovnici tlakové tendence, kterou později upravil Jacob Bjerknes (1937).\n\n"}
{"id": "144702", "url": "https://cs.wikipedia.org/wiki?curid=144702", "title": "Balbínova poetická strana", "text": "Balbínova poetická strana\n\nBalbínova poetická strana je stranou s recesistickým zaměřením, která se hlásí k odkazu Bohuslava Balbína, jezuitského kněze a vlastence. Stranu založila v roce 2002 malá skupinka recesistů z vinohradské Balbínovy poetické hospůdky. Majitelem hospody a zároveň lídrem Balbínovy poetické strany a jejím neodvolatelným, doživotním a dědičným geniálním guvernérem je Jiří Hrdina. Podle stanov má strana nejvýše pět členů, jimiž jsou geniální guvernér (Jiří Hrdina), pokladník (Petr Borka), nezávislý tiskový mlčící mluvčí (Ivan Fried), první dáma (Monika Kuchtová) a jeden člen inkognito, přičemž všechny funkce jsou dědičné. Členové strany s výjimkou geniálního guvernéra mají stanovami zakázáno za stranu kandidovat.\n\nPředsednictvo strany může podle stanov zřizovat „Mládež BPS“. Členství může získat každá fyzická osoba, která o to požádá, bez ohledu na věk, velikost, pohlaví, barvu pleti, státní příslušnost, politické či náboženské přesvědčení. Členství vzniká dnem, kdy předsednictvo strany vystaví dekretální diplom, a opravňuje k užívání titulu Mladý balbínovec (MB). Zájemci o členství mohou zřizovat na základě žádosti alespoň dvou zájemců o členství kluby mládeže BPS potvrzené dekretálním diplomem od předsednictva strany, v čele klubu stojí Vrchní Balbín klubu. Členství v Mládeži Balbínovy poetické strany je doživotní, nezrušitelné a dědičné. Členem nesmí být žádná svině: pokud o sobě člen Mládeže BPS zjistí, že je svině, je povinen se sám z MBPS vyloučit a tuto skutečnost oznámit předsednictvu: jiným způsobem vyloučen být nemůže.\n\nStrana stála za billboardy zesměšňujícími Miroslava Kalouska, kterého si vybrala proto, že (jak řekl geniální guvernér strany Jiří Hrdina v rozhovoru v MF Dnes) „on je pro nás prototypem politiků, kteří dle našeho názoru v politice nemají místo (…) a svojí politickou prostitucí, hrabivostí a falešností nahání rozčarované občany zpět do náruče zatím nicnedělajících komunistů“. Na konci roku 2012 na sebe strana upozornila podobným způsobem a to když vylepila billboardy kde je prezidentský kandidát Jan Fischer vyobrazen v uniformě milicionáře a s textem \"V KSČ byl, ale v Lidových milicích ne?\" a \"Věrni zůstaneme\". A strana uvedla že onen prezidentský kandidát prý do LM doopravdy vstoupil, mluvčí Jana Fischera řekla mediím že \"billboardy sice porušují zákon, ale Jan Fischer na ně zatím nebude reagovat\".\n\nAvšak i přes svůj charakter má strana jakýsi stručný program, který nese název \"BalbíNew Deal\", jehož hlavními body jsou změna volebního systému do Parlamentu ČR, zjednodušení podnikání, zavedení rovné daně, omezení stánkového prodeje, léky hrazené státem, omezení kamionové dopravy či školné na vysokých školách. Volební program není formulován jako recese.\n\nVe volbách do Poslanecké sněmovny Parlamentu České republiky v roce 2006 získala strana 6897 hlasů, tj. 0,12 %. V roce 2010 strana nekandidovala. V roce 2013 kandidoval Jiří Hrdina za Úsvit přímé demokracie Tomia Okamury.\n\n"}
{"id": "144705", "url": "https://cs.wikipedia.org/wiki?curid=144705", "title": "Midraš", "text": "Midraš\n\nMidraš ( , doslova \"zavrtávání se\") je odvozen od slovesa דרש ve významu \"hledat, bádat, zkoumat\", tedy snaha zkoumat a porozumět biblickému textu. Podle Bible se \"draši\", tedy výkladu, věnovali již Mojžíš a Ezdráš. Midraš tak může znamenat:\n\nNaprostá většina midrašů vznikala v Izraeli; midraše, které vznikaly v Babylonii, nebyly kompilovány jako samostatné spisy, ale spíše integrovány do textu Babylónského Talmudu (např. součástí traktátu Megila je midraš Ester raba).\nPůvod midrašů sahá prokazatelně až do 3. stol., nejmladší midraše pochází z období vrcholného středověku. Někteří badatelé se domnívají, že nalezli midraše z doby mnohem starší, někdy jsou jako důkaz existence midrašů předkládány některé evangelijní texty z Nového Zákona, eventuálně kumránský výklad (pešer k Abakukovi), nebo dokonce \"targum\", tj. aramejský překlad Bible, podle tradice praktikovaný již Ezdrášem a Nehemjášem a připisovaný podle autorství Onkelovi – proselytovi nebo Jonatanu ben Uzielovi. Tato tvrzení jsou ovšem z důvodu nedostatku důkazů neudržitelná.\n\nJedná se o sbírky výkladů Tóry, jejichž cílem bylo vyvodit z textu halachická nařízení. Tyto midraše patří mezi nejstarší, doba jejich redakce je odhadována na 3. stol. Přesné autorství je sporné, stejně jako jejich vztah s Mišnou, která byla redigována v téže době, nebo s Talmudem.\n\nHalachické midraše jsou následující:\n\nTyto midraše jsou též děleny do dalších podkategorií, a to jako exegetické nebo homiletické. Jejich účelem bylo vykládat biblický text, ať už z důvodu snadnějšího porozumění nebo z důvodu vysvětlení obtížně či nelogicky znějících pasáží. Lze předpokládat, že tyto midraše jsou buďto kompiláty složenými z různých homilií (kázání), které byly přednášeny v synagogách ve starověkém Izraeli, nebo sbírkami zaznamenaných exegetických výroků. Jsou psány formou mišnické hebrejštiny, s občasnými přechody do aramejštiny a s výpůjčkami z řečtiny. Midraše se vzájemně mezi sebou doplňují, často obsahují duplicitní témata, rovněž často se tato duplicitní témata v jednotlivostech liší (tradent, jména, pořadí událostí atd.).\n\nMidraš Raba (, dosl. \"Velký Midraš\") je sbírkou exegetických a homiletických midrašů k Tóře a pěti svátečním svitkům, tedy k těm biblickým knihám, které byly předčítány veřejně v synagoze. Skládá se z následujících midrašů:\n\nMidraš Tanchuma (), nazýván též Midraš Jelamdenu , nebo též Tanchuma Jelamdenu . Nazván pravděpodobně podle častého úsloví \"Rabi Tanchuma bar Aba začal vykládat.\", podle některých zdrojů je Rabi Tanchuma považován za autora předlohy tohoto midraše; nebo podle častých úvodních slov \"Jelamdenu rabenu\" – Náš učitel nás učí. Jedná se o hebrejsky psaný midraš k Tóře. Existuje ve dvou vydáních, které jsou standardně označované jako \"Vilna\" (jedno z posledních vydání proběhlo ve Vilniusu r. 1831) s komentáři nazvanými \"Ec Josef\" a \"Anaf Josef\"; a vydání \"Buber\", nazvané podle editora Salomona Bubera (dědečka Martina Bubera). Midraš vznikal pravděpodobně v 5. století, nicméně i po ustavení základní podoby následoval dlouhý vývoj.\n\nJalkut Šim'oni () je kompilací midrašů k celému Tanachu, v řadě případů je jediným zdrojem dnes již ztracených děl. Běžně bývá vydáván ve dvou svazcích, první k Tóře, druhý k prorokům a spisům. Jeho autorem je Šim'on ha-Daršan (vykladač), který žil pravděpodobně ve Frankfurtu nad Mohanem, ovšem vedou se spory ohledně doby jeho působení – datuje se od 11. až do 13. století.\n\nKromě tohoto \"Jalkutu\" existuje i \"Jalkut ha-Machiri\", který je pravděpodobně dílem Machira ben Aba Mari, vznikal nejspíše ve 12. století ve Španělsku nebo jižní Francii, a tematicky navazuje na sbírku Midraš Raba.\n\nPoslední Jalkut je \"Jalkut Re'uveni\" autora Rubena (Re'uvena) Hoszke (Jehošu'y) Kohena, pražského rabína, který zemřel r. 1637. \"Jalkut Re'uveni\" obsahuje kabalistické výklady k Tóře.\n\nPokud je v literatuře řečeno pouze „Jalkut“, pak se tím myslí Jalkut Šim'oni. Jalkuty jakožto sbírky a kompilace od autorů, kteří měli k dispozici velké množství rukopisných verzí různých děl a midrašů, jsou dílem neocenitelné hodnoty především pro vědecko-kritickou badatelskou činnost.\n\nŽalmy, jakožto velmi populární látka užívaná v midraších, získaly vlastní velkou midrašickou sbírku Midraš Tehilim (), která vznikala v průběhu několika staletí, valná část nejspíše během talmudického období v Izraeli. I tato sbírka se skládá ze dvou původně nezávislých částí, přičemž druhá se nezachovala v rukopise, a je de facto převzatá z Jalkutu.\n\nMidraš Mišlej () je samostatný midraš ke knize Přísloví, část tohoto midraše se nejspíše ztratila. Není možné ani s jistotou říci, zda vznikl v Izraeli nebo Babylónii, ani v jakém období – odhady se pohybují od 7. do 9. století – pro pozdější odhad hovoří tvrzení, že autor midraše (nebo jeho části) vede spor s karaity. Midraš byl pravděpodobně znám již v gaonském období a určitě v 11. století.\n\n\n\n"}
{"id": "144706", "url": "https://cs.wikipedia.org/wiki?curid=144706", "title": "Béla Kun", "text": "Béla Kun\n\nBéla Kun (rodným jménem Béla Kohn; 20. února 1886 v Szilágycseh, dnes Cehu Silvaniei, Sedmihradsko, Rumunsko – 29. srpna 1938 v SSSR, přesné místo nejisté, snad polygon Kommunarka) byl maďarský komunistický politik, po krátkou dobu roku 1919 stál fakticky v čele Maďarské republiky rad, republiky sovětského typu utvořené na části území bývalého Uherska.\n\nOtec Bély Kuna byl vesnický notář židovského původu, nebyl ale nábožensky aktivní. Stejně tak jeho matka, která byla nábožensky nepraktikující protestantka. V roce 1906 si Béla pomaďarštil jméno z \"Kohn\" na \"Kun\". Ačkoliv zaujal ke všem formám náboženství včetně židovského odmítavý postoj, jeho původní jméno způsobovalo během celé jeho aktivní kariéry mnoho antisemitských předsudků vyjadřovaných jeho oponenty. Kun byl vychováván sekulárně, vzdělání ale získal na proslulém kalvinistickém \"kollegiu\" (gymnáziu) v Kolozsváru (dnešní Kluž v Rumunsku).\n\nBěhem studia vyhrál první cenu za nejlepší slohovou práci o maďarské literatuře, za což mu bylo umožněno opustit \"kollegium\" a začít studovat na Kolozsvárské univerzitě. Kunova slohová práce byla o maďarském revolučním básníkovi období národního romantismu Sándoru Petőfim. Závěrečné odstavce jeho práce zněly takto:\n\n„\"Bouřící vášeň Petőfiho duše…se obracela proti privilegovaným třídám, proti utlačovatelům…a stavěla se proti nim s revoluční nespoutaností. Petőfi cítil, že zemi nemůže spasit umírněnost a zdrženlivost, ale pouze použití všech nejkrajnějších prostředků, které jsou k dispozici. Opovrhoval už jenom pomyšlením na jakoukoliv zbabělost…Petőfiho vize byla správná. V revolucích, o jejichž osudu a případném úspěchu rozhoduje odvaha a odhodlání, není místo pro opatrnost a rozvážnost…to je důvod proč Petőfi odsoudil své krajany za oportunismus a váhavost když měli čelit velkým problémům jejich doby…Petőfiho díla musí být považována za zákon maďarské duše…a za…lásku k vlasti.\"“\n\nStudia na univerzitě nakonec zanechal a rozhodl se vstoupit do politiky. Stal se členem sociální demokracie v Kolozsváru a plnil funkci pokladníka místní organizace. Pracoval také jako angažovaný investigativní (muckraking) novinář. Měl pověst výbušného bouřliváka a účastnil se několika soubojů. V květnu 1913 se Kun oženil s učitelkou hudby ze společenského prostředí střední třídy \"Irenou Galovou\". V roce 1914 pracoval v Dělnické pojišťovací společnosti, kde byl později obviněn z krádeže, peníze ale vrátil a žaloba na něj byla stažena. Kun poté raději opustil Kolozsvár a odstěhoval se do Budapešti.\n\nJeště během studií v Kolozsváru se stal jeho přítelem básník Endre Ady, který Kuna představil mnoha členům levicové inteligence v Budapešti. Před vypuknutím války ještě Kun stihl založit noviny s marxistickým ideovým pozadím.\n\nV první světové válce Kun bojoval na straně Rakousko-Uherska, v roce 1916 byl zajat ruskými vojáky, byl poslán do zajateckého tábora na Uralu, kde se ideově přiklonil ke komunismu. V roce 1917 se zapletl do, jak sám říkal,\nromantického dobrodružství Ruské revoluce, realizaci ideje, která uspokojila jeho dříve nenaplněné duševní touhy a představy. Paradoxně si ale k Rusům udržel určitý stupeň opovržení, protože se domníval, že by byl komunismus mnohem více vhodný pro „civilizované“ národy jako bylo Maďarsko než pro spíše „barbarské“ Rusko. Během svého pobytu v Rusku se naučil mluvit plynně rusky (ovládal plynně i němčinu a dorozuměl se i anglicky).\n\nV březnu 1918 Kun spoluzaložil v Moskvě Maďarské uskupení Ruské komunistické strany (předchůdce Maďarské komunistické strany). Cestoval hodně po Rusku, navštívil i Petrohrad, dostal se přitom do povědomí Lenina, ale uvnitř Strany utvořil ultra-radikální levicové křídlo, které bylo vůči Leninovi a většině bolševiků v opozici. Na rozdíl od Leninova pragmatizmu, Kun a jeho přátelé (např. Ital Umberto Terracini a Maďar Mátyás Rákosi) seskupení kolem Grigorije Zinovjeva a Karla Radeka promýšleli a propagovali politiku „revolučního útoku všemi prostředky“. Lenin tuto skupinu často nazýval jako \"kuneristé\" (od jména \"Béla Kun\").\n\nV Ruské občanské válce v roce 1918 bojoval Kun na straně bolševiků. V této době začal poprvé promýšlet detailní plány, jak exportovat komunismus do Maďarska. V listopadu 1918 se Kun, minimálně s několika stovkami maďarských komunistů a se značnými finančními prostředky od sovětů, vrátil do Maďarska.\n\nZ území, které bezprostředně po první světové válce ztratilo Maďarsko (Uhersko) ve prospěch států Dohody a také z území, která měla být ztracena na základě plánované Trianonské smlouvy, začali do Maďarska proudit maďarští uprchlíci, což přispělo k tomu, že již tak nestabilní vláda byla ještě více oslabena. Nekontrolovaná inflace, nedostačující ubytovací kapacity, obrovská nezaměstnanost, nedostatek potravin a uhlí, to vše dále oslabovalo ekonomiku země a naopak podporovalo všeobecnou nespokojenost a protesty. V říjnu 1918 byla na základě tzv. \"Astrové revoluce\" ustavena demokratická, ale značně nestabilní koaliční vláda. Nato 4. listopadu 1918 zakládá Béla Kun v Budapešti Maďarskou komunistickou stranu. Kun okamžitě započal s velmi energickou propagandistickou kampaní namířenou proti vládě. Spolu se svými stoupenci se účastnil nenávistných a pomlouvačných útoků\nna prezidenta, hraběte Mihály Károlyiho a jeho sociálně demokratické spojence.\n\nKunovy proslovy měly na jeho posluchače značný vliv. Jeden z jeho posluchačů si poznamenal:\n\n\"\"Včera jsem slyšel mluvit Kuna…byl to neohrožený, nenávistný, nadšený projev. Je to přísně vypadající člověk s hlavou býka, hustými vlasy a knírkem, ne až tak židovský, spíš sedláckého zjevu…Zná svoje publikum a plně ho ovládá…Dělníky z továren toužící po nových vyhlídkách spolu s představiteli sociální demokracie, mladými intelektuály, učiteli, doktory, právníky, všechny přítomné, kteří přišli, aby se seznámili s Kunem a Marxismem\".\n\nKomunisté také pořádali pochody, manifestace a organizované stávky. Kun toužil po komunistické revoluci, jelikož ale stále postrádal větší podporu veřejnosti, mohl přemýšlet jenom o politickém puči. V této době byl s pomocí telegrafu v živé komunikaci s Leninem. Postupně si získával další přívržence, ale maďarští sociální demokraté jako nejsilnější strana stále komunisty v podpoře vysoko přesahovali.\n\n22. února 1919 uspořádali komunisté demonstraci před sídlem listu sociální demokracie \"Népszava\". Způsobili při tom výtržnosti a celá demonstrace skončila přestřelkou a zabitím čtyř policistů. Po těchto událostech byl Kun zatčen a obviněn z velezrady. Po zatčení byl Kun ze strany policie vystaven antisemitským urážkám a brutálně zbit, což ovšem nezůstalo utajeno a bylo detailně popsáno v bulvárním tisku.\n\nZprávy o policejním násilí spáchaném na Kunovi a reakce Kuna na incident mu přinesly velkou veřejnou podporu a solidaritu. Kun po incidentu veřejně odpustil svým nepřátelům po způsobu Krista (znalosti o Kunově osobnostním charakteru naznačují, že šlo pouze o trik na získání podpory veřejnosti). Kun zůstal ve vězení do 21. března 1919.\n\n19. března 1919 vydal francouzský plukovník Fernand Vix memorandum států Trojdohody, známé jako \"Vixova nóta\" nebo \"Vixovo ultimátum\", které nařizovalo maďarské armádě stáhnout se z pozic, kde mělo základny. Přitom se předpokládalo, že vojenské linie budou na Pařížské mírové konferenci v dohodě mezi Maďarskem a státy Dohody ustaveny jako nové hranice států. Vixova nóta z toho důvodu vzbudila v celém Maďarsku vlnu rozhořčení a Maďaři se rozhodli raději bojovat se státy Dohody než přijmout takto určené hranice. Prezident Károlyi rezignoval na svůj úřad ve prospěch sociálních demokratů. Ti si uvědomovali, že Maďarsko bude potřebovat pro vedení války spojence, z jejich pohledu jediný spojenec, který se nabízel, bylo bolševické Rusko. Jelikož Kun byl přítelem Lenina, předpokládalo se, že jeho přítomnost ve vládě přinese Maďarsku pomoc sovětů ve válce proti státům Dohody.\n\nSociální demokraté s Kunem nejdříve navázali kontakt ve věci možné koaliční vlády. Kun a jemu slíbená pomoc sovětů byla pro ně ovšem natolik důležitá, že v této pro ně zoufalé situaci to byl nakonec (stále vězněný) Kun, kdo diktoval podmínky svým věznitelům a to navzdory faktu, že Rudá armáda byla v té době plně zapojena a vázána v Ruské občanské válce a tudíž její přímá podpora byla nepravděpodobná. Kun požadoval sloučení sociálně demokratické a komunistické strany, vyhlášení sovětské republiky (republiky rad) a další radikální opatření. Sociální demokraté v zoufalé situaci souhlasili se všemi jeho požadavky. 21. března 1919 byla vyhlášena Maďarská republika rad, sociální demokracie a komunisté se sloučili ve straně s dočasným názvem Maďarská socialistická strana a Béla Kun byl propuštěn z vězení a byl uveden do úřadu.\n\nSociální demokraté si ve vládě udrželi většinu křesel. Ze třiceti tří lidových komisařů v Revoluční vládní radě, která republiku rad řídila, bylo čtrnáct bývalých komunistů, sedmnáct bývalých sociálních demokratů a dva nestraníci. S výjimkou Kuna byl každý komisař bývalý sociální demokrat a každý zástupce komisaře bývalý komunista.\n\nMaďarská republika rad ustavená 21. března 1919 byla po bolševickém Rusku druhou republikou sovětského typu v Evropě. Byla ustavena na nátlak Kuna a jeho malé komunistické strany v době, kdy Maďarsko potřebovalo pomoc Ruska v připravované válce se státy Dohody.\n\nKun zastával funkci komisaře pro zahraničí, ale během krátké doby existence republiky byl dominantní osobností celé vlády. Kun o tom informoval ve zprávě Leninovi takto: „Můj osobní vliv v Revoluční vládní radě je takový, že diktatura proletariátu je pevně zavedená, jelikož mám podporu lidu.“\n\nPrvní rozhodnutí vlády se týkalo znárodnění prakticky veškerého soukromého majetku (mimo osobního). V rozporu s radami Lenina a ruských bolševiků odmítla Kunova vláda přerozdělit znárodněnou půdu rolníkům, čímž ztratila podporu většiny obyvatel. Místo toho Kun vyhlásil program kolektivizace a vytvoření jednotných zemědělských družstev. Kvůli nedostatku kvalifikovaných lidí, kteří\nby je mohli řídit, ustanovil jako ředitele těchto jednotných družstev původní majitele (velkostatkáře), vedoucí a správce půdy.\n\nVe snaze získat si podporu rolníků, zrušil Kun všechny daně v zemědělských oblastech. Ve skutečnosti to vládě spíše uškodilo, protože rolníci došli k závěru, že vláda, která nevybírá daně, je křehká a slabá. Nová republika rad ještě zhoršila již tak vysokou inflaci tím, že nechala natisknout více peněz a projevila se také jako neschopná řešit bytovou krizi. Aby byly zajištěny potraviny pro města, bylo rozhodnuto zabavit je na venkově pomocí pololegálních organizovaných band známých jako \"Leninovi chlapci\".\n\nUvnitř Maďarské socialistické strany probíhal ostrý, i když nakonec zbytečný spor o definitivní název strany. Bývalí sociální demokraté prosazovali jako název \"Maďarskou socialistickou stranu pracujících\" zatímco komunisté \"Maďarskou socialistickou komunistickou stranu pracujících\". Členové strany z řad bývalých komunistů se zase rozdělili na venkovskou a městskou frakci.\n\nRežimní opozice se soustředila ve městě Segedín na jihu Maďarska, které bylo pod vojenskou kontrolou francouzské armády. 10. dubna 1919 tam byla ustavena kontrarevoluční vláda, která pověřila válečného hrdinu, kontradmirála bývalého Rakouska-Uherska Miklóse Horthyho, který se těšil velké podpoře především konzervativních sil, velkostatkářů a velkopodnikatelů, aby zorganizoval armádu, která měla sovětský režim Bély Kuna potlačit.\n\nPoté, co 24. června ztroskotal pokus o protikomunistický\npřevrat, se Kun postaral o odplatu ve formě tzv. Rudého teroru prováděného tajnou policií, revolučními tribunály a pololegálními speciálními oddíly jako byli např. osobní strážci Tibora Szamuelyho tzv. \"Leninovi chlapci\". Počet popravených je odhadován mezi 370 až\n600, nejvíce zdrojů se shoduje na čísle 590. Za hlavní limitující faktor tohoto Rudého teroru jsou považováni bývalí sociální demokraté.\n\nZahraničně byla Maďarská republika rad ve velmi nevýhodné situaci. Vznikla jenom proto, aby byla schopna čelit \"Vyxově ultimátu\" ze strany Spojenců. Byla vytvořena Maďarská Rudá armáda, ovšem vzhledem k faktu, že bolševická Rudá armáda jí nebyla schopna přímo pomoci vzhledem k probíhající Ruské občanské válce, vyhlídky Maďarska na úspěch v boji se Spojenci byly mizivé. Aby získal čas, pokoušel se Kun se Spojenci vyjednávat, v dubnu se v Budapešti setkal s jihoafrickým ministerským předsedou generálem Janem Smutsem. Jakákoliv dohoda byla ovšem\nnemožná, takže se Maďarsko krátce poté, již koncem dubna, ocitlo ve válce s Rumunským královstvím a Československem podporovanými Francií. Maďarská Rudá armáda zaznamenala určitý úspěch ve válce s Československem, když v červnu ovládla značnou část jihovýchodního Slovenska.\n16. června byla v Prešově vyhlášena Slovenská republika rad s ústředními orgány \"Revolučním výkonným výborem\" a \"Revoluční vládní radou\". Předsedou revolučního výboru mezi 20. červnem a 7. červencem byl český novinář a komunista Antonín Janoušek.\nZačátkem července byla Maďarská Rudá armáda Kunem ze Slovenské republiky rad stažena, což vedlo k okamžitému zániku republiky a odchodu jejích představitelů na území Maďarska. 7. července byla její území obsazena československou armádou.\n\nVálečný konflikt s Rumunským královstvím se vyvíjel ještě méně příznivě a Maďarská republika rad utrpěla několik porážek. V polovině července se Kun rozhodl vsadit vše na útok proti Rumunům. Spojenecký velitel na Balkáně, francouzský maršál Louis Franchet d'Esperey napsal 21. července 1919 maršálu Ferdinandu Fochovi:\n\n„Jsme přesvědčeni, že Maďarská ofenziva se zhroutí sama od sebe…Jakmile bude zahájen maďarský útok, ustoupíme na demarkační čáru a odtamtud podnikneme protiútok. Podle slibu generála Fertianu nastoupí v příštích dnech na frontu dvě rumunské brigády. Jak sám vidíte, pane\nmaršále, nemáme se ze strany maďarské armády čeho bát. Mohu vás ujistit, že Maďarská republika rad nebude trvat déle než dva nebo tři týdny. A pokud nesvrhne Kunův režim naše ofenziva, udělá to zajisté jeho neudržitelná vnitřní situace.“\n\nBolševická Rudá armáda slíbila, že napadne Rumunské království a spojí se s Kunem a málem se tak opravdu stalo. Zabránila tomu vojenská porážka, kterou utrpěla Rudá armáda na Ukrajině, invaze do Rumunského království tak byla zastavena dříve než vůbec začala. Rumuni se souhlasem Trojdohody vstoupili do Maďarska a v krátké době se přes slabý odpor demoralizované maďarské Rudé armády dostali do vnitrozemí. Béla Kun spolu s dalšími exponenty komunistického režimu včetně Tibora Szamuelyho uprchl 1. srpna do Vídně. 6. srpna vstoupila rumunská armáda do Budapešti a donutila komunisty odevzdat moc sociálně demokratické straně. Tím Maďarská republika rad skončila.\n\nV době, kdy Kun uprchl do Vídně, vládla v Rakousku sociálně demokratická strana. Byl zajat a internován, ale v červenci 1920 byl propuštěn výměnou za rakouské vězně v Rusku.\n\nV Rusku Kun znovu vstoupil do Komunistické strany Ruska (bolševiků) a byl postaven do čela regionálního revolučního výboru na Krymu. Z této pozice údajně přikázal zabít tisíce příslušníků etnických menšin na Krymu. Údajně také nechal pozabíjet deset tisíc zajatých Bělogvardějců, konkrétně vojenské jednotky generála Pjotra Nikolajeviče Wrangela, kterým byla slíbena amnestie v případě že se vzdají, ale slib nebyl dodržen a vojáci byli v zajetí pozabíjeni. Krymské masakry vedené proti Rusům způsobily v komunistické straně Ruska velké pobouření, rozhořčení posilovala skutečnost, že byly spáchány cizincem, Maďarem, a vedly k tomu, že\nLenin Kuna zavrhl.\n\nKun se jako blízký spojenec Grigorije Zinověva stal vedoucím činitelem Kominterny. V březnu 1921 byl Kun poslán do Německa jako poradce Komunistické strany Německa (KPD). Povzbuzoval její představitele, aby se řídili „Teorií útoku“, kterou podporovali Zinovjev a další \"Kuneristé\".\n\n27. března se představitelé KPD rozhodli zahájit revoluční útok na podporu horníků ve středním Německu, hnací silou celé akce byl Kun. Pokus o puč ovšem skončil naprostým neúspěchem.\n\nPočátkem dubna vydal Otto Horsing, Oberpräsident německé sociální demokracie v Sasku pokyny policii a polovojenským\njednotkám, aby obsadily měděné doly a chemické továrny v okolí Halle (v Sasku-Anhaltsku), aby „ochránily vedoucí a ředitele před útoky a sabotážemi“. Skutečným důvodem těchto opatření bylo ovšem zamezit komunistům v získání kontroly nad doly a továrnami, uklidnit situaci v oblasti, pokud by bylo potřeba i silou, a\nzbavit místní odborové organizace a sdružení vlivu komunistů. Pod vedením anarchisty Maxe Hoelzela se začala tvořit ozbrojená opozice. KPD vyzvala pracující třídu v celém Německu, aby se solidárně k této opozici také vyzbrojila. KPD ale nesprávně posoudila většinovou náladu Němců, takže vzpoura\nzůstala omezena především na střední Německo. I když se Hoelzlovi anarchisté a KPD spojili, nezískali většinovou podporu a vládní ozbrojené síly zaujaly místa bez významnějšího odporu (stávkující nesouhlasili s účastí v ozbrojeném konfliktu s policií). Byly dokonce případy, například v továrnách Krupp nebo v hamburských loděnicích, kdy dělníci zahnali komunistické agitátory s holemi v rukách.\n\nPozadí a organizace celé \"Březnové akce\" je poněkud nejasné. Někteří lidé (jako např. Ruth Fischer, představitel KPD) tvrdili, že Lenin a sovětští komunističtí pohlaváři chtěli odvést pozornost veřejnosti od vnitřních problémů a krize Kominterny a komunistické strany. Jiní zase tvrdili, že akce byla přímým důsledkem přespříliš velké horlivosti\nLeninových radikálních \"Kuneristů\", kteří usilovali o to dokázat vlastní důležitost pro Stranu.\n\nLenin nakonec vinil sám sebe, že jmenoval Kuna, a obvinil ho z odpovědnosti za neúspěch Německé revoluce. Kunovy akce a nezdar při zajištění všeobecného povstání v Německu Lenina přímo rozzuřily. Na nejbližším sjezdu Operační výboru označil jeho akce jako idiotské.\nNicméně Kun členství v Operačním výboru neztratil a závěrečný dokument z konce zasedání německým komunistům oficiálně přiznal „bojového ducha“.\nKun nebyl vyhozen ze stranických funkcí, ale „Březnová akce“ znamenala konec radikální opozice a její teorie o „permanentním útoku“.\n\n„\"Poslední analýza ukazuje, že Levin měl v mnoha politických věcech pravdu. Tvrzení Thallheimera a Bély Kuna jsou politicky naprosto chybná. Fráze a nedostatek pozornosti, hry radikálních levičáků.\"“ --\"Leninův\" dopis \"Zinovjevovi\"\n\nVe dvacátých letech byl Kun přední operativec Kominterny, sloužil především v Německu, Rakousku a Československu, ale kvůli své nechvalně proslulosti byl nepoužitelný pro tajné a špionážní úkoly.\n\nKunův poslední tajný úkol skončil v roce 1928 když byl ve Vídni zatčen místní policií za cestování na falešný pas. V Moskvě mu většinu času zabraly spory s maďarskými komunistickými emigranty, několik z nich udal sovětské tajné policii, tzv. \"Spojené státní politické správě\" (OGPU), která je zatkla a věznila koncem dvacátých a počátkem třicátých let.\n\nBéla Kun byl obviněn z trockismu a popraven na konci třicátých let během Stalinových čistek mezi starší generací komunistů. Obvinění z trockismu bylo naprosto nezasloužené, protože Kun byl v tom čase fanatický stalinista, který až do svého zatčení v květnu 1937 mocně podporoval Stalinovo působení. Kolem jeho smrti existují nejasnosti.\n\n"}
{"id": "144707", "url": "https://cs.wikipedia.org/wiki?curid=144707", "title": "Univerzita Jana Evangelisty Purkyně v Ústí nad Labem", "text": "Univerzita Jana Evangelisty Purkyně v Ústí nad Labem\n\nUniverzita Jana Evangelisty Purkyně v Ústí nad Labem ( Universitas Purkyniana Ustensis, zkráceně UJEP) je česká univerzita sídlící převážně v Ústí nad Labem. Univerzita nese jméno světoznámého biologa Jana Evangelisty Purkyně, severočeského rodáka z Libochovic, ale jinak spolu nemají nic společného. Univerzita je umístěna v Ústeckém kraji České republiky se sídlem v Ústí nad Labem. Současným rektorem je docent Martin Balej.\n\nUniverzita se skládá z osmi fakult (Fakulta filozofická, Fakulta sociálně ekonomická, Fakulta umění a designu, Pedagogická fakulta, Přírodovědecká fakulta, Fakulta životního prostředí, Fakulta strojního inženýrství, Fakulta zdravotnických studií).\n\nCelkový počet studentů k 31. říjnu 2008 byl 10 813, což bylo o 563 více než v předchozím roce a škola tak měla 14. místo ve velikostní kategorii z 26 vysokých veřejných škol v Česku. Univerzita Jana Evangelisty Purkyně v Ústí nad Labem byla první univerzita v ČR, která prošla úspěšně institucionálním hodnocením Akreditační komisí vlády ČR a získala právo realizovat výuku ve všech studijních oborech na následujících 6 let (hodnocení probíhalo listopad 2008 – únor 2009).\n\nUniverzita vydává také svůj časopis-zpravodaj, který informující o dění na ústecké univerzitě. Vychází jako občasník od roku 2004, od roku 2007 do 2015 jako měsíčník (s výjimkou akademických prázdnin) 10 x ročně v nákladu 2 000 ks (pravidelné vydání) až 12 000 ks (speciál), od roku 2016 nepravidelně pod názvem Silverius (což bylo řádové jméno J. E. Purkyně).\n\nHistorie univerzity byla započata v roce 1954, kdy byla založena \"Vyšší pedagogická škola\", z níž se v roce 1959 stal \"Pedagogický institut\". Následně byla v roce 1964 založena \"Pedagogická fakulta v Ústí nad Labem\".\n\nNa základě zákona č. 314/1991 Sb. z této pedagogické fakulty vznikla vysoká škola s názvem „Univerzita Jana Evangelisty Purkyně“. Slavnostní otevření se konalo 28. září 1991. Jméno převzala po Masarykově univerzitě, která nesla Purkyňovo jméno v letech 1960–1990. Novou Univerzitu J. E. Purkyně tehdy tvořily tři fakulty – pedagogická, sociálně ekonomická a životního prostředí – a ústav slovansko-germánských studií.\n\nV roce 1993 byl v rámci pedagogické fakulty zřízen Institut výtvarné kultury, zárodek pozdější fakulty užitého umění a designu. Dne 1. prosince 1998 vzniká z pedagogické fakulty Ústav techniky a řízení výroby s cílem garantovat technické vzdělání v regionu. Dne 1. prosince 2000 schválil akademický senát zřízení Fakulty užitého umění a designu. V roce 2003 byl zřízen Ústav zdravotnických studií. Dne 1. dubna 2005 byl na základě rozhodnutí akademického senátu zřízen Ústav humanitních studií a Ústav přírodních věd, ze kterého se 4. listopadu 2005 stala Přírodovědecká fakulta. 1. září 2006 byla zřízena Filosofická fakulta a Fakulta výrobních technologií a managementu. 18. listopadu 2008 bylo slavnostně otevření severovýchodní křídlo univerzitního kampusu v zrekonstruované budově Fakulty umění a designu. Dne 1. března 2012 vznikla z Ústavu zdravotnických studií Fakulta zdravotnických studií. Od 1. 9. 2017 byl změněn název Fakulty výrobních technologií a managementu na Fakultu strojního inženýrství.\n\nČestný titul doctor honoris causa udělila univerzita např. Václavu Klausovi, a to v roce 2007, a Vladimírovi Feixovi v roce 2009.\n\nDne 4. března 2009 byla po rekonstrukci budovy B znovu otevřena univerzitní kaple v areálu Kampusu UJEP.\n\n\nSeznam rektorů UJEP od jejího založení:\n\n\n\n\n\n\n"}
{"id": "144708", "url": "https://cs.wikipedia.org/wiki?curid=144708", "title": "Univerzita Jana Evangelisty Purkyně", "text": "Univerzita Jana Evangelisty Purkyně\n\nUniverzita Jana Evangelisty Purkyně je či byl název více vysokých škol: \n"}
{"id": "144711", "url": "https://cs.wikipedia.org/wiki?curid=144711", "title": "Puštík vousatý", "text": "Puštík vousatý\n\nPuštík vousatý (též puštík bradatý, věd. \"Strix nebulosa\") je velká sova z čeledi puštíkovití. Je největším z puštíků, na délku těla přerůstá i výra velkého (postrádá však jeho mohutnost). Jméno dostal podle bílých peříček zespodu lemujících jeho masku, což budí dojem bílého kníru.\n\nPřirozený areál puštíka vousatého zahrnuje Fennoskandinávii, jižní část severní Asie a Severní Ameriku, kde hnízdí mezi Velkými jezery a Hudsonovým zálivem a dál na západ až k pobřeží Aljašky. Na západě jeho areál zasahuje hluboce na jih Severní Ameriky, je známa i malá populace z kalifornské Sierry Nevady. Velikost kanadsko-americké populace se odhaduje na 60 000 dospělých puštíků vousatých, evropská populace dosahuje 4000 až 15 000. Celkový počet dospělých jedinců se může pohybovat okolo 127 000 (odhad k roku 2013).\n\nVyhledává vzrostlé a nepříliš husté jehličnaté lesy, kde je dostatek mýtin, luk a volného prostoru.\n\nPuštík vousatý náleží k největším sovám. S délkou těla 61-84 cm (obvykle okolo 72 cm) a rozpětím křídel až 152 cm (obvykle kolem 140 cm) a hmotností 580-1900 g je největší severoamerickou sovou. V Evropě mu konkuruje výr velký, který je na délku menší, ale celkově mohutnější a má delší křídla. Samice puštíka vousatého jsou mírně větší než samci. Starší jedinci mají žluté oči a okolo nich tmavé kruhy v šedé masce. Zdola je maska lemována bílými pírky připomínajícími knír, což dalo druhu jeho jméno.\n\nPuštík vousatý létá velice tiše a má vynikající sluch. Často loví tak, že létá nad sněhem a naslouchá zvukům pod ním. Když zaslechne kořist, vrhne se prudce celou svou vahou na místo, kde se pohybuje, čímž dokáže prorazit krustu, která by unesla osmdesátikilového člověka. Kořistí jsou zejména malí savci, převážně hlodavci. Schopnost lovit kořist i v hlubokém sněhu, kde jsou ostatní sovy bez šancí na úspěch, ho předurčuje k životu v chladných podmínkách. Dospělý puštík spořádá v zimě za jediný den hlodavce představující třetinu jeho hmotnosti. Severní populace migrují za potravou stovky kilometrů podle výskytu hrabošů, kteří jsou jejich téměř výhradní potravou, naproti tomu jižní jsou usedlejší, mají pestřejší stravu a někdy vytvářejí trvalá lovecká teritoria o průměru až 8 km.\n\nHnízdí na pahýlech starých stromů nebo v hnízdech dravců. Obvyklá snůška se pohybuje okolo 3-4 vajec. Pro puštíky není problém zahnízdit v zimě za hlubokého sněhu. Mláďata se rozlézají z hnízda mnohem dříve, než začnou létat (asi ve 4 týdnu života), rodiče je pak ještě celé léto hlídají a krmí. Jako řada jiných puštíků bez váhání napadnou kohokoliv, kdo by se příliš přiblížil k jejich hnízdu, včetně velkých šelem či člověka. Vzhledem k jejich velikosti a síle dokážou úspěšně zahnat i velké vetřelce. Přesto hyne až 1/3 mladých puštíků, příčinou je hlad nebo predátoři, zejména lasice, krkavci a výři virginští.\n\nPuštíky vousaté chová v České republice většina zoologických zahrad – například Zoo Praha, Zoo Brno, Zoo Děčín, Zoo Plzeň, Zoo Hluboká nad Vltavou, Zoopark Chomutov či Zoo Tábor.\n\nLynne Warren a Daniel J. Cox: \"Létající ticho\" v \"National Geografic Česká republika\", březen 2005, str. 64-79\n\n"}
{"id": "144715", "url": "https://cs.wikipedia.org/wiki?curid=144715", "title": "Ploština", "text": "Ploština\n\nPloština je zaniklá pasekářská osada obce Drnovice, nedaleko Valašských Klobouk na Moravě, kterou 19. dubna 1945 nacisté vypálili a její obyvatele za podporu partyzánů zmasakrovali. Akci provedla mj. zvláštní jednotka SS „Josef“, jejíž štáb byl v dubnu 1945 ve Vizovicích a jejíž mužstvo tvořili mladí Slováci, příslušníci Hlinkovy gardy. V Ploštině bylo zaživa upáleno 24 osob, další tři osoby byly popraveny, jedna osoba byla umučena při výslechu. O této události píše v knize Smrt si říká Engelchen spisovatel Ladislav Mňačko, který byl na sklonku války členem partyzánského oddílu Ploština. Nejpůvodnějším dokumentem o Ploštinské tragédii je publikace PLOŠTINA ŽALUJE!, kterou sepsal a v roce 1947 vlastním nákladem vydal újezdský kněz Vladimír Růčka. Odlišný pohled na tragédii a roli partyzánů nabízí televizní hraný dokument Ploština – krvavá paseka (2003), na kterém se podílel Jaroslav Pospíšil.\n\nV malé osadě spolu s okolními pasekami žilo přibližně padesát občanů.\n\nJako jediný přežil Jan Machů. Do konce války byl zazděn v cihlové kupě u sousedů. Následně po převratu jej komunisti uvěznili a odebrali mu partyzánský důchod poté, co prohlásil, že ač partyzáni vypálení sledovali, bojem k ochraně lidu nezasáhli. V době brzké totality byl uvěznen ve věznici v Uherském Hradišti. Zemřel v roce 1988.\n\n"}
{"id": "144716", "url": "https://cs.wikipedia.org/wiki?curid=144716", "title": "Grand Prix Monaka 1999", "text": "Grand Prix Monaka 1999\n\nGrand Prix Monaka LVII. Grand Prix Automobile de Monaco \n\n\n\n\n\n\n"}
{"id": "144719", "url": "https://cs.wikipedia.org/wiki?curid=144719", "title": "Grand Prix Španělska 1999", "text": "Grand Prix Španělska 1999\n\nVelká cena Španělska (\"XXXXIII Gran Premio Telefónica de España\") vozů Formule 1 se v roce 1999 jako 635. Grand Prix konala 30. května na okruhu Catalunya. Závod se jel na 65 kol po 4,728 km, celkem na 307,196 kilometrů. Skončil 11. vítězstvím Miky Häkkinena a 118. vítězstvím pro McLaren.\n\n\n\n\n"}
{"id": "144724", "url": "https://cs.wikipedia.org/wiki?curid=144724", "title": "Poštovní přihrádka", "text": "Poštovní přihrádka\n\nPoštovní přihrádka neboli dodávací schrána je schránka instalovaná na poště, která slouží k vyzvedávání korespondence. Pošta nedoručuje zásilky na adresu domu, ale pouze do skříňky v budově pošty. Adresát má ke schránce vlastní klíček.\n\nTuto placenou službu používají zejména klienti, kteří dostávají hodně zásilek, které by se neměly dostat do rukou třetích stran. Používají ji také firmy, které z různých důvodů chtějí mít veškerou korespondenci na jednom místě nebo které chtějí skrývat svou skutečnou adresu.\n\nČasto je také pro poštovní přihrádku používána zkratka P. O. Box, převzatá z angličtiny.\n"}
{"id": "144732", "url": "https://cs.wikipedia.org/wiki?curid=144732", "title": "Grand Prix Francie 1999", "text": "Grand Prix Francie 1999\n\nGrand Prix Francie 85e Mobil 1 Grand Prix de France\n\n\n\n\n\n\n\n"}
{"id": "144734", "url": "https://cs.wikipedia.org/wiki?curid=144734", "title": "Tramvajová doprava v Rostově na Donu", "text": "Tramvajová doprava v Rostově na Donu\n\nRostov na Donu je jedním z měst v Rusku, kde se nachází síť tramvajové dopravy. Jedná se o systém střední velikosti, jedinečný v tom, že jako jediný v Rusku má rozchod kolejí 1435 mm (ostatní provozy jsou širokorozchodné či výjimečně úzkorozchodné).\n\nHistorie rostovských tramvají začala v roce 1886, když zde belgická dopravní společnost vybudovala systém koňky; jednalo se o tehdy již desátou zprovozněnou síť tohoto typu na území tehdejšího Ruska. Do roku 1900 se zprovoznily již čtyři linky; od roku 1890 pak byla v provozu zcela první meziměstská tramvajová trať, spojující Rostov na Donu a nedaleké město Nachičevan. Od 2. ledna 1902 se rozjely též elektrické tramvaje, od 22. prosince téhož roku pak elektrifikace dosáhla i meziměstské tratě.\n\nNa rozdíl od jiných měst v Rusku, kde po první světové válce byl provoz tramvají zastaven, a to vzhledem k válce občanské, v Rostovu fungovala tramvajová síť stále. \n\nK dalšímu rozvoji došlo ještě za války; roku 1920 došlo k otevření druhé sítě na pravém břehu řeky Don. Ještě ve 20. letech byla zprovozněna trať do čtvrti Krasnyj Aksaj (na jihovýchodě města) a tak byly obě sítě spojeny. \n\nPo druhé světové válce začala rozsáhlá výstavba nových čtvrtí; nejprve zděných domů a později paneláků. Na nová sídliště bylo nutné zavést městskou hromadnou dopravu; stavěly se tedy opět nové tramvajové tratě. Na ně byly nasazovány, poprvé v tehdejším Sovětském svazu, tramvaje československé výroby, nejprve typu Tatra T1 a později (od roku 1957) i Tatra T2.\n\nÚtlum tramvajové dopravy se objevil až v 90. letech 20. století, kdy bylo mnoho tratí, ale též i infrastruktury (ze čtyř vozoven zůstaly dvě – Vozovna Lengorodke a Vozovna Nachičevan). Vyřazeno bylo samozřejmě též i mnoho tramvají. Očekává se, že dopravní zátěž převezme metro, které má být v Rostově výhledově vybudováno.\n\n\n"}
{"id": "144738", "url": "https://cs.wikipedia.org/wiki?curid=144738", "title": "Borneo", "text": "Borneo\n\nBorneo () je největší ostrov Velkých Sund a s rozlohou 737 000 km² třetí největší ostrov na Zemi. Nachází se v jihovýchodní Asii mezi Indickým oceánem a Tichým oceánem. Na Borneu se rozkládal většinou deštný prales, jenž údajně patří k nejstarším deštným lesům na světě a který je v současnosti velice ohrožen rychlou deforestací. Je to domov mnoha druhů živočichů i rostlin. Nejvyšší hora Bornea se jmenuje Gunung Kinabalu a dosahuje nadmořské výšky 4095 m n. m. Na Borneu je také největší jeskynní sál na světě (Sarawacká síň).\n\nPoliticky je rozdělený na Indonésii, Malajsii (Sarawak, Sabah) a Brunej. Město Martapura je proslulé po celé jihovýchodní Asii svým trhem s diamanty, drahými kameny a zlatem.\n\nVe vnitrozemí ostrova žijí domorodí Dajákové, kteří byli ještě na začátku 20.století obávanými lovci lebek. Na pobřeží žijí muslimští Malajci a také etničtí Číňané, kteří tvoří 29% populace Sarawaku a 18% obyvatel Západního Kalimantanu. V rámci vládního programu transmigrace se do indonéské části Bornea přistěhovalo mnoho migrantů z přelidněné Jávy, což vedlo ke konfliktům s Dajáky.\nHorniny tvořící Borneo jsou pouze 200 miliónů let staré. Severní a východní část Bornea byla před 30 milióny let ještě pod vodou. Ostrov je nyní pokrytý deštným pralesem, kde rostou endemické rostliny. Pro tvrzení, že je prales více než 100 miliónů let starý, není zdroj. Takové tvrzení je spíše zavádějící. V turonu i oligocénu zde patrně nebyly podmínky pro vznik deštného lesa. Také například při posledním maximu doby ledové bylo Borneo součástí kontinentu. Před několika tisíci lety tak jej zaplevelili i migrující lidé.\n\nRoste zde více než 15 000 druhů vyšších rostlin, z čeho je 3000 druhů stromů. Žije zde 221 druhů suchozemských savců. Typickými představiteli místní fauny jsou slon indický bornejský (\"Elephas maximus borneensis\"), nosorožec sumaterský a orangutan bornejský (\"Pongo pygmaeus\"), kahau nosatý (\"Nasalis larvatus\"), levhart Diardův (\"Neofelis diardi\"), medvěd malajský (\"Helarctos malayanus\"), trogon šedoprsý (\"Harpactes whiteheadi\"), několik vzácných ptačích druhů, dlouhoocasí makaci a také četné druhy motýlů.\n\n\n\n"}
{"id": "144741", "url": "https://cs.wikipedia.org/wiki?curid=144741", "title": "Dieta", "text": "Dieta\n\nDieta (z řeckého \"diaita\", \"Δίαιτα\" – strava) je řízený příjem pokrmů a tekutin za účelem dosažení specifického cíle. Slovo \"dieta\" se může používat ve několika rozdílných významech: nemocniční (oficiální) diety, redukční diety na hubnutí, diety za účelem udržení nějakého zdravotního stavu, diety za účelem změny zdravotního stavu, diety jako dlouhodobého stravovacího systému (podepřený nějakým názorem nebo filozofií).\n\nNemocniční diety jsou předepisovány pro dosažení lékařských cílů, například bezsodíkové diety či diety bez soli. Jiné diety naopak míří na nárůst tělesného tuku či svalové hmoty.\n\nRedukční (nízkoenergetická) dieta je dieta, jejímž cílem je redukce tělesné hmotnosti, je základním prostředkem léčby nadváhy a obezity. Nejběžnější cíl držení diety je ztráta nadbytečného tělesného tuku, zhubnutí; účinná redukční dieta by měla rovnoměrně omezit tukové tkáně v těle. Často je však držena i osobami, nejčastěji mladými dívkami, které sice nadváhou netrpí, ale díky módnímu diktátu vychrtlosti nabývají pocitu nutnosti zhubnout.\n\nÚbytek váhy může být způsoben nejen ztrátou tuku, ale i vody nebo svalů. Proto neplatí přímá úměra mezi obsahem tuku a tělesnou váhou. Ztrátu svalů během hubnutí lze omezit cvičením a optimálním výběrem potravy. Nesprávně prováděná dieta může být i zdraví nebezpečná. Nesprávně prováděná dieta může mít také opačný efekt, kdy po zhubnutí opět dochází k tvorbě tukových zásob, tzv. „jojo efekt“. Návrat k výživné stravě však může být horší než nepraktikování diety.\n\nLidé potřebují výživné látky jako jsou bílkoviny, tuky, sacharidy, vitamíny, minerály a voda. Esenciální aminokyseliny (složky bílkovin) jsou potřeba pro tvorbu buněk, především svalových. Esenciální mastné kyseliny jsou potřeba pro tvorbu mozkových buněk. Vitamíny a minerály jsou nutné pro mnoho funkcí. Celkové množství energie se liší podle věku jedince. U dospělých lidí je optimální příjem 1200–1500 kalorií denně.\n\nRedukční dieta je realizována snížením energetického příjmu v konzumované potravě, dle současných dostupných studií vyplývá, že nejúčinnějším způsobem hubnutí je snížení příjmu energie a správné rozložení živin. Takto formulovaná strava je efektivní i při minimální fyzické aktivitě. Změna zastoupení základních živin ve prospěch bílkovin na úkor sacharidů – v poměru bílkoviny:tuky:sacharidy 30:30:40. Rovněž formulace jídelníčku by měla být taková, aby přítomné sacharidy v jednotlivých pokrmech měly co možná nejnižší glykemický index. Při omezení denního energetického příjmu o 500 až 1000 kcal by se úbytek hmotnosti měl pohybovat okolo 2 až 4 kilogramů za měsíc, při omezení o 1000 až 1500 kcal (denní energetický příjem okolo 1000 kcal) 4 až 6. Krátkodobě, obzvláště při vyšším stupni obezity, je možné snížit energetický příjem na 500 až 800 kcal. Taková dieta by však neměla trvat déle než jeden měsíc.\n\nVychází z předpokladů, že bílkoviny vyžadují v žaludku prostředí kyselé, kdežto sacharidy zásadité. Proto se v jídle nemají vyskytovat bílkoviny se sacharidy dohromady (zelenina s jednou složkou) aby tak nedocházelo k neutralizaci trávicích šťáv (kyselé a zásadité prostředí se neutralizuje), a tudíž nedocházelo k poruše trávicího procesu. V případě neutralizace by se nemohly účelně rozkládat ani tuky, ani bílkoviny, takže by sacharidy kvasily a bílkoviny hnily, za vzniku pro tělo jedovatých – neboli toxických zbytků, z čehož je odvozen název této otravy – toxémie.\n\nJak blíže popisuje Harvey Diamond v knihách \"Fit pro život\", ukládání těchto toxických látek, které se nepodařilo zpracovat, je příčinou nadbytečných kilogramů. Diamond (spoluautor s manželkou Marylin) v oné knize nabízí stravovací styl, který pomůže přirozeně váhu dělenou stravou snížit. Dále jej rozvíjí pod pojmem přírodní hygiena i na další potřeby člověka jako je čistá voda, čistý vzduch, dostatek spánku, slunce, láskyplných vztahů atd. Propagátorem dělené stravy je také např. Vít Chaloupka.\n\n\n"}
{"id": "144742", "url": "https://cs.wikipedia.org/wiki?curid=144742", "title": "Pennywise", "text": "Pennywise\n\nPennywise je americká punková hudební skupina, pocházející ze severoamerického městečka Hermosha Beach v Kalifornii.\n\nSkupina Pennywise byla založena roku 1988. Název skupiny je odvozen od jména postavy klauna z hororu Stephena Kinga \"To\". Po smrti basisty Jasona Thirska v roce 1996 hrozil rozpad skupiny. Thirsk byl ale nakonec nahrazen novým basistou Randy Bradburym. První smlouvu podepsali s Epitaph Records a roku 1991 vydali své první album se stejnojmenným názvem \"Pennywise\". V roce 1993 vydali své páté album \"Unknown Road\", kterého se prodalo několik set tisíc kopií. Přestože o ně mělo zájem několik předních hudebních firem, Pennywise zůstali u Epitaph Records a roku 1995 vydali další album. Na kontě mají celkem 13 alb.\nV roce 2009 opustil kapelu frontman Jim Lindberg, který se chtěl věnovat rodině, a nahradil ho zpěvák kapely Ignite Zoli Téglás. Téglás po třech letech v kapele přemluvil Jima Lindberga k návratu, a sám se vrátil do kapely Ignite.\n\nKapela vystoupila 24. srpna 2016 v pražském Forum Karlín spolu s další punkovou legendou NOFX na festivalu \"Prague Sounds Good!.\" Den předtím zde vystoupily kapely jako Millencolin a Sum 41.\n\n\n\n"}
{"id": "144746", "url": "https://cs.wikipedia.org/wiki?curid=144746", "title": "Grand Prix Rakouska 1999", "text": "Grand Prix Rakouska 1999\n\nGrand Prix Rakouska 1999 (\"XXVIII Großer A1 Preis von Osterreich\") je velká cena Rakouska, která se jela 25. července v roce 1999 na okruhu A1 Ring. Závod se jel na 71 kol (délka jednoho okruhu 4,319 km) o celkové délce 306,649 km. Jednalo se o celkovou 639. Grand Prix. Z vítězství se radoval Eddie Irvin, který vyhrál po druhé v kariéře. Vítěznou stájí se stalo Ferrari, které se radovalo ze 123 vítězství.\n\n\n\n\n\n"}
{"id": "144747", "url": "https://cs.wikipedia.org/wiki?curid=144747", "title": "Watthodina", "text": "Watthodina\n\nWatthodina (značka Wh) je jednotka energie. V praxi se nejčastěji používá její násobek kilowatthodina, kWh (1000 watthodin) pro měření spotřeby elektřiny. \n\nWatthodina nepatří do soustavy SI, přestože je odvozena od jednotky watt. Jednotkou energie se v soustavě SI stala jednotka joule, která odpovídá jedné wattsekundě.\n\nJedna watthodina odpovídá práci stroje s příkonem jeden watt po dobu jedné hodiny, neboli 3600 joulům. Kilowatthodina je tedy rovna 3 600 000 joulům, neboli 3,6 megajoulům. \n\nZa 1 spotřebovanou kilowatthodinu elektrické energie v roce 2019 zaplatí česká domácnost v průměru 4 až 5 Kč, pokud elektřinou netopí, ani neohřívá vodu. \n\nV praxi se velmi často používají násobky a díly této jednotky, např.:\n"}
{"id": "144749", "url": "https://cs.wikipedia.org/wiki?curid=144749", "title": "Nicola Abbagnano", "text": "Nicola Abbagnano\n\nNicola Abbagnano (15. července 1901 Salerno – 9. září 1990 Milán) byl italský filosof, představitel pozitivního existencialismu.\n\nJako první italský filosof našel cestu k existencialismu. Od roku 1936 profesorem v Turíně. Existenci definoval jako „hledání bytí, v kterém se člověk bezprostředně angažuje“.\n\n"}
{"id": "144752", "url": "https://cs.wikipedia.org/wiki?curid=144752", "title": "Asian Football Confederation", "text": "Asian Football Confederation\n\nAsian Football Confederation známá pod zkratkou AFC je hlavní řídící organizací asijského fotbalu, futsalu a plážového fotbalu. Je jednou ze šesti kontinentálních konfederací pod FIFA. Sdružuje 46 národních fotbalových asociací z celé Asie.\n\nVzhledem k ne zcela jasnému vedení hranice mezi Evropou a Asií jejími členy nejsou Turecko, Kazachstán, Ázerbájdžán, Gruzie, Arménie a Rusko, které leží větší či menší částí svého území také v Evropě a proto se tyto asociace rozhodly, že budou členy UEFA. Izrael a Kypr navíc leží pouze v Asii, ale s Evropou je pojí historické, kulturní a politické důvody, a tak jsou také členy UEFA. Na druhou stranu se v roce 2006 stala členem AFC Austrálie, která byla do té doby členem OFC. Navíc Guam a Severní Mariany patří geograficky do Oceánie, ale obě asociace se rozhodly přiklonit se k AFC.\n\nAFC byla založena 8. května 1954 ve filipínské Manile, kdy se dvanáctka národních asociací rozhodla pro její založení. Zakládajícími členy byli: Afghánistán, Barma, Tchaj-wan, Hongkong, Indie, Indonésie, Japonsko, Jižní Korea, Pákistán, Filipíny, Singapur a Vietnam.\n\nPozn. Do roku 1958 předsedové.\n\nNejdůležitější reprezentační soutěží na kontinentu je Mistrovství Asie ve fotbale, které se koná každé 4 roky. AFC má na starost také kvalifikaci na MS z asijské zóny. Na MS 2014 má zóna AFC alokována 4 přímá místa a jedno místo v mezikontinentální baráži. Soutěží druhé kategorie je AFC Challenge Cup, který je určen fotbalově méně rozvinutějším zemím. Její vítěz se kvalifikuje na Mistrovství Asie. Pro mládež je organizováno Mistrovství Asie do 16, do 19 a do 22 let.\n\nPro ženské týmy je pořádáno Mistrovství Asie ve fotbale žen a dále mládežnické turnaje pro ženy do 19 a do 17 let.\n\nJednou za čtyři roky také spolupořádá fotbalové turnaje na Asijských hrách, a to od roku 1951.\n\nAFC pořádá tři stupně asijských klubových soutěží. Nejprestižnější (a zároveň nejstarší) z nich je Liga mistrů AFC, která vznikla v roce 2002 sloučením Asijského poháru mistrů a Asijského poháru vítězů pohárů. Účastní se jí nejlepší týmy nejrozvinutějších lig. Druhou soutěží je Pohár AFC, který je určen pro nejlepší týmy středně rozvinutých lig. A nakonec, soutěže AFC President's Cup se účastní týmy z rozvojových lig.\n\nAFC má 46 plných a dva přidružené členy. Všichni jsou navíc rozděleni do čtyř regionálních asociací.\n\nKromě soutěží pořádaných centrálně AFC, každá regionální federace pořádá i vlastní soutěže.\n\n"}
{"id": "144753", "url": "https://cs.wikipedia.org/wiki?curid=144753", "title": "Smrt je nejlepší lékař", "text": "Smrt je nejlepší lékař\n\nSmrt je nejlepší lékař je povídka od českého spisovatele Jiřího Kulhánka. Jedna z naturalističtějších a brutálnějších Kulhánkových povídek. Typický kulhánkovský humor je v povídce sice zastoupen, ale vzhledem k silně horrorové povaze je přebit spíše mrazivými výjevy.\n\nPovídka je o tajné operaci pojmenované dosti nešťastně Mrtvá srna. Zločinci použijí pro získání bohatství potopení výletní lodě plné dětí. Doufají v podvodní víry, které loď vcucnou do podvodní jeskyně a zachránci tak loď nenajdou a budou ji považovat za záhadně zmizelou. Při vyzvedávání \"pokladu\" však jeden ze zločinců zradí svého kamaráda a pošle ho zpět do hlubin. A zdá se, že mrtvé děti také nechtějí zůstat v klidu, jak by se snad zdálo. Náš zločinec si pořídí za získané prostředky zámek a myslí si, že má nadosmrti vystaráno. To však ještě neví, že jej brzy čeká nemilá návštěva.\n\n\"Kapitán ještě zahlédl, jak se pod břichem vrtulníku rozzářil dlouhý, jedovatě oranžový plamen. Gejzír kulek nejprve smetl kormidelníka. Velký střep z roztříštěného okna mu seřízl tvář i s pravým uchem a dlouhá tlustá tříska vyštípnutá z kormidelního kola projela bulvou jeho úlekem vytřeštěného oka, takže celá hlava, kulkami odervaná od těla, vypadala jako nechutně přerostlá jednohubka. \"\n"}
{"id": "144758", "url": "https://cs.wikipedia.org/wiki?curid=144758", "title": "Brod", "text": "Brod\n\nBrod je mělký úsek řeky nebo potoka vhodný k překonání tohoto vodního toku pěšky, na koni či jiném zvířeti nebo vozidlem.\n\nVyužívají se zpravidla přirozeně příhodná místa, kde je koryto širší a mělké a pevné (kamenité) dno. Někdy bývají brody pro dopravu stavebně upraveny zarovnáním dna, v některých případech jeho zpevněním výdřevou, dlážděním nebo panely. Největší hloubka vody pro brodění je závislá na rychlosti toku a použitém způsobu dopravy.\n\nBrody představovaly klíčová místa při vzniku prvních stezek. K jejich obraně vznikala na březích chráněná sídla, která mnohdy dala vznik budoucím městům.\n\nSlovo \"brod\" se také vyskytuje v řadě místních názvů, zvláště měst. V českých zemích jsou to například Český Brod, Havlíčkův Brod, Uherský Brod nebo Železný Brod. Stejné slovo se používalo v dalších slovanských jazycích, odtud například Slavonski Brod v Chorvatsku. Anglický výraz \"ford\" se vyskytuje v názvech britských měst Oxford (Volský Brod) či Stratford, německé \"furt\" v názvech Frankfurt (Francký Brod), Schweinfurt (Svinibrod) Furth im Wald a podobně (Lesní Brod).\n\n\n"}
{"id": "144777", "url": "https://cs.wikipedia.org/wiki?curid=144777", "title": "Moment", "text": "Moment\n\nMoment je vyjádření časového okamžiku, v němž došlo k události (např. \"v daný moment\"), popř. vyjádření krátkého časového intervalu (např. \"trvalo to jenom moment\"). \n\nV dobách středověku byl moment skutečnou časovou jednotkou a vyjadřoval dnešních devadesát sekund.\n\nV odborné terminologii má však také jiné významy:\n\n"}
{"id": "144780", "url": "https://cs.wikipedia.org/wiki?curid=144780", "title": "Normální rozdělení", "text": "Normální rozdělení\n\nNormální rozdělení neboli Gaussovo rozdělení (podle Carla Friedricha Gausse) je jedno z nejdůležitějších rozdělení pravděpodobnosti spojité náhodné veličiny. (Slovo „normální“ zde není použito v nejběžnějším smyslu „obyčejné, běžné“, ale znamená „řídící se zákonem, předpisem nebo modelem“.) Jeho důležitost ukazuje centrální limitní věta (CLV), jež zhruba řečeno tvrdí, že součet či aritmetický průměr velkého počtu libovolných vzájemně nezávislých a nepříliš „divokých“ náhodných veličin se vždy podobá normálně rozdělené náhodné veličině. Normální rozdělení proto za určitých podmínek dobře aproximuje řadu jiných pravděpodobnostních rozdělení (spojitých i diskrétních), i když v praxi málokteré rozdělení je přesně normální.\n\nNáhodné chyby, např. chyby měření, způsobené velkým počtem malých, neznámých a vzájemně nezávislých příčin, jsou v důsledku CLV rovněž rozděleny přibližně normálně. Proto bývá normální rozdělení také označováno jako \"zákon chyb\". Podle tohoto zákona se také teoreticky řídí rozdělení některých fyzikálních a technických veličin. \n\nNormální rozdělení pravděpodobnosti s parametry formula_1 a formula_2, pro formula_3 a formula_4, je pro formula_5 definováno hustotou pravděpodobnosti ve tvaru Gaussovy funkce\n\nNormální rozdělení se většinou značí formula_7. Rozdělení formula_8 bývá označováno jako normované (nebo standardizované) normální rozdělení. Normované normální rozdělení má tedy hustotu pravděpodobnosti\n\nStřední hodnota normálního rozdělení je\n\nNormální rozdělení má rozptyl\n\nPro medián dostaneme\n\nKoeficient šikmosti i koeficient špičatosti normálního rozdělení jsou nulové, tj.\n\nMomentovou vytvořující funkci normálního rozdělení lze zapsat ve tvaru\nPro přirozená čísla formula_16 lze centrální momenty psát jako\n\nDistribuční funkcí normálního rozdělení je\n\nDistribuční funkci normálního rozdělení nelze vyjádřit elementárními funkcemi. Její hodnoty lze stanovit numericky (viz numerická integrace) nebo po transformaci formula_20 na rozdělení s formula_21 a formula_22 hodnotu odečíst z tabulek (viz například ).\n\nMáme-li formula_23-rozměrný náhodný vektor formula_24, jehož sdružená hustota pravděpodobnosti má tvar\npro formula_26, formula_27, kde formula_28 je symetrická, pozitivně definitní matice a formula_29 a formula_30 jsou sloupcové vektory. V takovém případě hovoříme o \"formula_23-rozměrném normálním rozdělení\", které představuje zobecnění normálního rozdělení pro vícerozměrnou náhodnou veličinu.\n\nMomentovou vytvořující funkci lze vyjádřit jako\n\nZ předchozího vztahu lze odvodit, že formula_33 představuje vektor středních hodnot a formula_28 kovarianční matici.\n\nMarginálním rozdělením veličiny formula_35 je jednorozměrné normální rozdělení formula_36, marginálním rozdělením veličin formula_37 pro formula_38 je dvourozměrné normální rozdělení, atd.\n\nVektor X náhodných hodnot podle vícerozměrného normálního rozdělení můžeme generovat podle vztahu\n\n\nRůzné matematické programy obvykle umožňují výpočet hustoty pravděpodobnosti i distribuční funkce. V následujícím textu jsou uvedeny dva často používané programy: tabulkový kalkulátor Microsoft Excel a matematický software Matlab (respektive open-source klon GNU Octave).\n\n\n"}
{"id": "144783", "url": "https://cs.wikipedia.org/wiki?curid=144783", "title": "Šumava (rozcestník)", "text": "Šumava (rozcestník)\n\nSlovo Šumava není jednoznačné a má několik významů:\n\n\n\n"}
{"id": "144786", "url": "https://cs.wikipedia.org/wiki?curid=144786", "title": "501 př. n. l.", "text": "501 př. n. l.\n\nStoletí: 7. století př. n. l. – 6. století př. n. l. – 5. století př. n. l.\n\nRoky: 506 505 504 503 502 – 501 př. n. l. – 500 499 498 497 496\n\n\n"}
{"id": "144787", "url": "https://cs.wikipedia.org/wiki?curid=144787", "title": "Rozdělení chí kvadrát", "text": "Rozdělení chí kvadrát\n\nRozdělení chí kvadrát čili rozdělení formula_1 (jinak také Pearsonovo rozdělení) s formula_2 stupni volnosti je spojité rozdělení pravděpodobnosti, které je často využíváno ve statistice. Velký význam má pro určování, zda množina dat vyhovuje dané distribuční funkci.\n\nRozdělení formula_1 o formula_2 stupních volnosti, které se označuje formula_5, je rozdělení náhodné veličiny formula_6, kde formula_7 je formula_2 vzájemně nezávislých náhodných veličin s normovaným normálním rozdělením formula_9.\n\nRozdělení formula_5 má hustotu pravděpodobnosti\n\nStřední hodnota rozdělení formula_5 je \n\nRozdělení formula_5 má rozptyl\n\nMomentová vytvořující funkce pro rozdělení formula_5 má tvar\n\nTabulka některých kvantilů pro některé počty stupňů volnosti:\n\n\"Poznámka:\" 95% kvantil odpovídá kritické hodnotě pro 5% hladinu významnosti, 99% kvantil kritické hodnotě pro 1% hladinu významnosti.\n\nRozdělení formula_5 se s rostoucím formula_2 blíží k normálnímu rozdělení se střední hodnotou formula_2 a rozptylem formula_21.\n\n"}
{"id": "144793", "url": "https://cs.wikipedia.org/wiki?curid=144793", "title": "Vlnový multiplex", "text": "Vlnový multiplex\n\nVlnový multiplex (wavelength-division multiplexing, WDM) představuje v optických sítích technologii, kterou se při přenosu multiplexuje více optických signálů v jednom optickém vlákně s použitím rozdílných vlnových délek (barev) LED nebo laserů. Je tak umožněno rozšířit kapacitu média nebo provést obousměrnou komunikaci na jednom optickém vlákně.\n\nPojem vlnový multiplex se nejčastěji používá při přenosu informace optickým způsobem (signál bývá popsán svojí vlnovou délkou), zatímco frekvenční multiplex se typicky používá při rádiovém přenosu informace (charakteristickým znakem signálu bývá jeho frekvence). Stejně jako se při frekvenčním multiplexu pro různé signály používají různé frekvence, tak pro komunikaci po optickém vlákně je použit WDM za použití nosných různých vlnových délek. Ostatně vlnová délka je nepřímo úměrná frekvenci daného vlnění, navíc optický i rádiový signál jsou pouze dvě možné formy elektromagnetického vlnění.\n\nWDM používá multiplexer ve vysílači pro spojení signálů dohromady a demultiplexer v přijímači pro následné rozděleni. Se správným typem vlákna je možné mít zařízení, které umožňuje oboje současně a funguje jako optický add-drop multiplexer. Zařízení pro optickou filtraci používaná v modemech jsou obvykle etalony, stálé jednofrekvenční interferometry (Fabry-Perot) fungující na principu optických skel, na nichž je nanesen tenký film.\n\nKoncept byl poprvé publikován v roce 1970 a v roce 1978 byl WDM realizován v laboratořích. První WDM umělo kombinovat dva signály. Moderní systémy umožňují až 160 signálů a umožňují rozšířit 10 Gbit/s optický systém na teoretickou kapacitu 1.6 Tbit/s přes jeden optický pár.\n\nWDM je populární v telekomunikačních společnostech, protože jim umožňuje rozšiřovat kapacitu sítě bez nutnosti pokládání dalších optických vláken. Při použité WDM a optických zesilovačů, můžou umístit více generaci technologie v jejich optické infrastruktuře, bez nutnosti renovace páteřní sítě. Kapacita může být navyšována jednoduchým rozšířením multiplexu na každém konci.\n\nNejčastěji se používají opticko-elektricko-optické převodníky na samém okraji transportní sítě, čímž je zachována interoperabilita s existujícími zařízení s optickými rozhraními.\n\nVětšina WDM systému pracuje na jednovidových optických vláknech, které mají průměr jádra 9 µm.\n\nNěkteré typy WDM pracují i na vícevidových optických vláknech (známe také jako prostorové kabely) které mají průměr jádra 50 nebo 62,5 µm.\n\nPrvotní WDM systémy byly hodně drahé a komplikované. Nicméně standardizace, lepší porozumění dynamice WDM systémů, měla za následek nasazování WDM systémů a jejich zlevňování.\n\nOptické přijímače, kontrastující s laserovými zdroji, směřují k širokopásmovým zařízením.\n\n„Coarse Wavelength Division Multiplexing“ byl docela všeobecný pojem a znamenal mnoho rozdílných věcí. \nPřed ITU standardizací bylo považováno za Coarse WDM dva (nebo více) signálů multiplexovaných do jednoho optického vlákna, kde jeden signál měl pásmo 1550-nm nebo 1310 nm pásmo.\n\nITU standardizovala 20 nm kanálové rozteče pro použití s CWDM za použití vlnových délek mezi 1270 nm a 1610 nm. Širší kanál 20 nm může využívat teplotně nestabilizovaný laser (DFB) a z tohoto důvodu jsou tyto systémy levnější než multiplexy s hustým dělením (DWDM). V současné době se převážně využívá pásmo 1470 nm až 1610 nm. Vlnové délky mezi 1350 nm až 1450 nm se nepoužívají z důvodu nasazení na optická vlákna G.652.B, která mají zvýšený útlum vlivem „waterpeeku“ v okolí vlnové délky 1383 nm a tyto zvýšené hodnoty zasahují i do dalších kanálů. Též kanály v okolí 1310 nm nejsou obvyklé. S nástupem nových vláken standardu G.652.C a G.652.D (eliminace zvýšení útlumu v okolí 1383 nm) lze očekávat využití celého pásma od 1270 nm do 1610 nm (20 kanálů). Připravují se i aplikace CWDM pro projekty FTTx.\n\nEthernet standard LX-4 fyzické vrstvy je příkladem CWDM systému, který na čtyřech vlnových délkách blízko 1310 nm, kde na nosné je 3,125 Gbit/s a jsou použity pro přenos 10 Gbit/s agregovaných dat.\n\nZesilovače, které musí být přítomny v signálové cestě kvůli ztrátám a postupnému \"oslabování\" signálu. Využívá se většinou převod na elektrickou veličinu, následuje úprava signálu a poté opět převod zpět na optický signál. Někdy se tyto zesilovače také označují jako O/E/O (optical-electrical-optical) zesilovače. Podle typu úpravy signálu rozlišujeme tři typy zesilovačů.\n\n\n\n\n\n\n"}
{"id": "144796", "url": "https://cs.wikipedia.org/wiki?curid=144796", "title": "Studentovo rozdělení", "text": "Studentovo rozdělení\n\nStudentovo rozdělení (t rozdělení) je rozdělení pravděpodobnosti, které je často využíváno ve statistice.\n\nStudentovo rozdělení vymyslel anglický statistik William Sealy Gosset publikující pod pseudonymem Student.\n\nStudentovo rozdělení o formula_1 stupních volnosti, které označujeme formula_2, je rozdělení náhodné veličiny formula_3, kde formula_4 a formula_5 jsou vzájemně nezávislé náhodné veličiny, přičemž formula_4 má rozdělení formula_7 a formula_5 má rozdělení formula_9.\nRozdělení formula_2 má pro formula_11 a formula_12 hustotu pravděpodobnosti\nkde formula_14 je gama funkce (zobecnění faktoriálu pro reálná čísla).\n\nStřední hodnota rozdělení formula_2 je \npro formula_17.\n\nRozdělení formula_2 má rozptyl\npro formula_20.\n\nTabulka některých kvantilů pro některé počty stupňů volnosti:\n\n\"Poznámka:\" protože T rozdělení je symetrické, pro kvantily platí, že formula_21\n\n\"Poznámka:\" uvedené kvantily odpovídají kritickým hodnotám pro některé hladiny významnosti (používané například v T testu), a to\n95% kvantil - 10% hladina významnosti\n97,5% kvantil - 5% hladina významnosti\n99% kvantil - 2% hladina významnosti\n99,5% kvantil - 1% hladina významnosti\n\nPro hodnoty formula_22 je rozdělení formula_23 velmi blízké normovanému normálnímu rozdělení.\n\n"}
{"id": "144798", "url": "https://cs.wikipedia.org/wiki?curid=144798", "title": "Web Services Description Language", "text": "Web Services Description Language\n\nWSDL (Web Services Description Language) je jazykem pro popis funkcí, jež nabízí tzv. webová služba, a dále pro popis vstupů a výstupů těchto funkcí (jinými slovy, co webová služba poskytuje a jak si o to říci). Jelikož webová služba v principu komunikuje protokolem SOAP, WSDL zpravidla popisuje SOAP komunikaci. WSDL vychází z formátu XML.\n\nPodporované operace a zprávy jsou popsány abstraktně, a potom se omezují na konkrétní síťový protokol a formát zprávy. Z toho plyne, že WSDL popisuje veřejné rozhraní webové služby.\n\n"}
{"id": "144799", "url": "https://cs.wikipedia.org/wiki?curid=144799", "title": "Webová služba", "text": "Webová služba\n\nWebová služba je softwarový systém umožňující interakci dvou strojů na síti. Je popsána ve strojově zpracovatelném formátu, konkrétně WSDL. S webovou službou ostatní stroje komunikují způsobem, který je předepsaný v popisu služby, pomocí protokolu SOAP přepravené pomocí jiných, již zavedených protokolů, tzv. Tunelování firewallu. Důvodem pro tunelování je nedostatek důvěry ze strany firewallů již zavedených systémů.\n\nProtokoly SOAP a WSDL jsou oba provedeny v syntaxi jazyka XML, který je navržen tak, aby byl snadno strojově zpracovatelný. Protokol SOAP i WSDL byly navrženy tak, aby byly co nejméně závislé na zvolené verzi standardu XML. Oba protokoly jsou zavázány dodržet příslušné standardy WSDL (SOAP) a zvolený standard XML.\n\nExistují i jiné způsoby pro komunikaci s webovou službou: Je jím například komunikace podle filosofie CRUD (Create, Read, Update, Delete - vytvoř-zapiš, přečti-vrať, změň, smaž) realizované typicky jako Representational State Transfer (REST), který v provedení nad protokolem HTTP využívá právě čtyř jeho metod (POST, GET, PUT, DELETE). Aby bylo možno s daty na serveru pracovat, tato čtyři volání vystavené služby stačí.\n\nPro zajištění spolupráce vyvinula IBM standard WSFL.\n\nWebová služba je reprezentována softwarovým nebo hardwarovým agentem; ti mohou být různí, ale webová služba zůstává stále stejná. Během transakce je jeden agent \"žádajícím o službu\" a druhý \"poskytujícím službu\". Standardy používané specifikací webových služeb mají za úkol zajistit totožnou sémantiku obou agentů.\n\nSpecifikace při provádění webové služby počítá se třemi účastníky. Jsou jimi již zmínění žadatel o službu a poskytovatel služby, třetí entitu představuje \"registr služeb\". Poskytovatel zveřejňuje definici služby v registru pomocí protokolů UDDI a WSDL. Žadatel o službu ji vyhledá, a pomocí definice, která mu byla poskytnuta registrem služby, se s poskytovatelem spojí.\n\nWebové služby používají pro přenos informací mezi stroji již zavedených protokolů. Důvodem je nedůvěra firewallů pro příchozí zprávy. Mechanismus tunelování tedy funguje tak, že SOAP zpráva se zabalí do obecného protokolu (např. HTTP, SMTP nebo MQseries), kterému firewall důvěřuje; po průchodu firewallem se příjemci dostane požadovaná zpráva.\n\nProtokol SOAP, který se stará o realizaci přenosu dat mezi žádajícím a poskytujícím agentem, umožňuje realizace komunikace typu:\na definuje dva druhy účastníků přenosu zprávy:\n\nSlužba je strojem chápána jako množina síťových koncových bodů nebo portů, které jsou kontaktovány pomocí portů. Jednotlivé operace jsou reprezentovány jednotlivými typy portů. Porty chápejme jako adresy pro připojení k webové službě.\n\nHlavním přínosem webových služeb je přijetí jejích protokolů jako standardů mezi-systémové komunikace a tak vytvářejí vhodný nástroj pro komunikaci mezi firemními systémy a tím i zefektivnění Business-to-Business operací.\n\nJako vedlejší přínos, ale stále velmi významný, se jeví přijetí protokolu SOAP jako standardu pro přenášení zpráv mezi programy nebo systémy. Mnoho programů tak nabízí rozhraní pro využívaní jejich nástrojů prostřednictvím zpráv SOAP.\n\n\n\n"}
{"id": "144803", "url": "https://cs.wikipedia.org/wiki?curid=144803", "title": "Pchu-er (čaj)", "text": "Pchu-er (čaj)\n\nPchu-er (, Wade-Gilesova transkripce: p'u-erh), též puerh, jsou označení pro tmavý čaj (hei cha, chej čcha) pěstovaný v čínské provincii Jün-nan. Pchu-er se vyrábí, až na pár výjimek, z jednoho druhu čajového keře, ta-jie, v doslovném překladu název znamená \"velký list\" a zpracovává se užitím dodatečné fermentace čaje.\n\n\n\n\n\n\n\nPchu-er je jeden z nejrozmanitějších typů čaje. Připravuje se různými způsoby.\n\nÚčinky pchu-eru jsou často přeceňovány, lze se setkat s názorem, že lze pchu-erem léčit vše od bolesti žaludku a nadváhy až po rakovinu (na druhou stranu je čaj obecně předmětem několika studií v souvislosti s prevencí proti rakovině). V čaji byla objevena přírodní antibiotika, takže při pití ve větším množství může mít lepší účinky na průběh chorob než běžný čaj. Byly také prokázány určité léčebné účinky na trávení.\n\n\n"}
{"id": "144806", "url": "https://cs.wikipedia.org/wiki?curid=144806", "title": "Formule (logika)", "text": "Formule (logika)\n\nFormule (také predikátová formule, srov. výroková formule) je v matematice a logice syntaktický pojem reprezentující nějaké (matematické) tvrzení v jisté formální teorii predikátové logiky prvního řádu.\n\nNechť \"L\" je jazyk. V následující definici uvažujeme pouze dvě logické spojky formula_1 a formula_2 a jeden kvantifikátor formula_3. Zbylé spojky a kvantifikátor lze zavést definicemi.\nTermy jazyka \"L\" jsou definovány indukcí podle složitosti takto:\nMnožina termů je nejmenší množina splňující:\n\nAtomická formule jazyka \"L\" je výraz tvaru formula_6, kde P je n-ární predikátový symbol jazyka \"L\" a formula_4 jsou termy nebo (jde-li o logiku s rovností) tvaru formula_8, kde formula_9 jsou termy.\n\nFormule jazyka \"L\" jsou definovány indukcí podle složitosti takto:\nMnožina formulí je nejmenší množina splňující:\n\nFormule se nazývá otevřená, neobsahuje-li žádný kvantifikátor, a uzavřená, je-li každá proměnná v ní obsažená kvantifikována (tj. je na ni aplikován některý kvantifikátor). Uzavřená formule se nazývá též sentence.\n\nNapříklad: \n\nPodformulí formule formula_10 je každá formule, která je částí formule formula_10.\n\nŘíkáme, že proměnná \"x\" je vázaná ve formuli formula_10, jestliže existuje podformule formule formula_10 ve tvaru formula_23. Říkáme, že proměnná \"x\" je volná ve formuli formula_10, jestliže \"x\" má výskyt v nějaké podformuli formula_25 formule formula_10 takové, že formula_25 není podformulí žádné formule tvaru formula_28.\n\nŘíkáme, že term \"t\" je substituovatelný za proměnnou \"x\" do formule formula_10, jestliže \"x\" není volná v žádné podformuli tvaru formula_30, kde proměnná \"y\" má výskyt v termu \"t\". Tedy, pokud náš term \"t\" obsahuje proměnnou \"y\", která je v místě substituce vázaná, musí tam být i \"x\" vázaná.\n\nJe-li \"x\" proměnná, \"t\" term a formula_10 formule, formula_32 značí formuli, která vznikne nahrazením (substitucí) termu \"t\" za každý volný výskyt proměnné \"x\" v formula_10.\n\nOtevřené formule nemají vázané proměnné, uzavřené formule nemají volné proměnné. \n\n"}
{"id": "144810", "url": "https://cs.wikipedia.org/wiki?curid=144810", "title": "Albatrosovití", "text": "Albatrosovití\n\nAlbatrosovití (Diomedeidae) je čeleď největších mořských ptáků z řádu trubkonosých. Od svých příbuzných čeledí buřňákovitých, buřňáčkovitých a buřníkovitých se zřetelně odlišují tím, že mají trubkovité nozdry umístěné po obou stranách horní čelisti zobáku, kdežto ti druzí mají nozdru jen jedinou uprostřed. Čeleď albatrosovití je tvořena čtyřmi recentními rody, všechny mají stejné české jméno albatros.\n\nAlbatrosi se vyskytují převážně na jižní polokouli v okolí Antarktidy a jihu Austrálie a Afriky, včetně Jižní Ameriky. Výjimku tvoří jen albatrosi bělohřbetí, albatrosi černonozí a albatrosi laysanští žijící v severním Pacifiku na Havajských ostrovech, v Japonsku, Kalifornii a na Aljašce, dále ještě albatrosi galapážští hnízdící na Galapážských ostrovech a lovící v chladném Peruánském proudu. V severní části Atlantského oceánu žádní albatrosi nežijí, přestože na pobřežích se nacházejí jejich fosilní kosterní pozůstatky.\n\nPatří vůbec mezi největší létající ptáky, jsou vysocí až 50 cm, mohou dosáhnout váhy 10 kg a rozpětí jejich křídel je i přes 3 metry. Křídla mají dlouhá, úzká s extrémně dlouhou loketní části. Při letu využívají speciální techniky (dynamic soaring) - rozdílné rychlosti větru těsně nad hladinou a ve větší výšce několika metrů. Získají energii letem po větru ve větší výšce, a vrací se zpět mírnějším protivětrem u hladiny, případně využijí i závětří v brázdě mezi vlnami. S každým takovým cyklem se pak přebytek jejich kinetické energie zvyšuje, což pak využívají k postupnému bočnímu pohybu směrem k cíli, a to i částečně proti větru - a bez potřeby mávání křídly. Člověk tuto techniku nezávisle objevil teprve před necelými 50 lety, a díky analogickému postupu s využitím svahu a rozdílné rychlosti větru nad kopcem a v závětří dnes bezmotorové RC větroně dosahují špičkových rychlostí až 800km/h. U žádného jiného ptáka tato technika zatím nebyla pozorována. Proto nemusí mávat křídly, a překonává dlouhé vzdálenosti i proti větru s minimálním výdejem energie. Spotřebují nejvíce sil při lovu, kdy musí opakovaně vzlétat. Při vznesení se z hladiny nebo z rovné půdy jim dělají problémy dlouhá křídla, musí se dlouze rozběhnout, nejraději proti větru. Barva dospělého albatrosa je podle druhu směsici hnědé v různých odstínech a bílé barvy, od albatros Sanfordova který má černé jen konce křídel až po albatrosa hnědého, který je téměř celý hnědý.\n\nNohy mají krátké a silné, umístěné více vzadu. Chodí pomalu a kolébavě, jsou ale vytrvalí chodci. Mají pouze tři přední prsty které jsou navzájem spojené plovací blánou. Zobáky mají mohutné, silné, bývají dlouhé 14 až 19 cm, horní čelist je delší a přes spodní je hákovitě zahnutá. Jejich dvě čichové nozdry jsou také nápomocny tomu, že albatrosi na rozdíl od většiny ptáků mají dobrý čich. V horní části zobáku jsou nosní žlázy vylučující nadbytečnou sůl z mořské vody, kterou spolykají zároveň s kořistí. Mají vynikající zrak, dokážou s velké výšky spatřit pod hladinou potravu.\n\nMimo doby hnízdění nevstupují na pevninu, prožijí celý svůj život na moři. Létají po pravidelných trasách vedoucích po tradičních místech výskytu potravy, každý druh loví na jiných místech. Pravidelně se vyskytují poblíž chladných, úživných mořských proudů. Na mořské hladině i spí, stávají se tak sami kořistí velkých vodních predátorů.\n\nŽerou výhradně živočichy žijící v moři. Podle druhu se různě specializují na rybky, drobné hlavonožce nebo korýše. Loví i v noci, hlavně menší chobotnice které nejsou ve dne aktivní. Nejčastěji potravu sbírají z hladiny nebo jen z malé hloubky, některé druhy se ale dokáži potopit i do 5 m. V období nedostatku potravy žerou i mršiny plovoucí po mořské hladině, tučňáky, tuleně i velryby, nebo kril žijící blízko hladiny. Létají také za rybářskými loděmi, u kterých se živí vyhozenými rybími zbytky. Jako téměř všichni ptáci mají i albatrosi vole, do kterého ukládají potravu pro mláďata při krmení. Albatros pije slanou vodu.\n\nŽijí v monogamních párech, které se rozpadnou jen zřídka, například nepodaří-li se několik sezon po sobě vyvést mladé. Hnízdění je pro ptáky energeticky velmi náročné, menší druhy obvykle zahnízdí ob jeden rok, větší co dva až tři roky. Čím větší druh, tím snáší větší vejce a déle o mládě pečuje, od snesení vejce po opeření mláděte to trvá téměř i rok.\n\nHnízdí tradičně na ostrovech, kde v minulosti nebylo suchozemských šelem, které by jim mohly ublížit. Hnízda stavějí v koloniích, ty podle druhu čítají stovky nebo tisíce párů. Je veliká rozdílnost v místě hnízdění i způsobu stavění hnízd. Někteří hnízdí na skalách a stavějí si hnízda z klestí a travin, jiní v travnatém porostu na zemi, někteří si netvoří hnízdo žádné a kladou vejce přímo na skálu nebo jen vytvoří důlek v písku. Také hustota hnízd v kolonii je rozdílná, ze všech hnízdišť je však dobrý přístup na moře.\n\nPo návratu albatrosů k zahnízdění si staré páry většinou vybírají stejná místa pro postavení hnízda jako v minulostí. Pak následují obřadní tance a po spáření samice snese většinou jen jedno veliké bílé vejce s hnědými skvrnami, o váze až 500 gramů (slepičí 80 g). Po inkubační dobu trvající 70 až 80 dnů se oba rodiče při sezení na vejci střídají. Po 3 až 4 týdny po vylíhnutí vždy jeden rodič mládě zahřívá a střeží a druhý mu přináší již natrávenou potravu ve voleti. Po měsíci již zůstává mládě samo a oba rodiče odlétají na moře pro něj lovit potravu. Doba do plného opeření, kdy má již hmotnost srovnatelnou s rodiči, trvá od 140 do 280 dnů, po ten čas jsou mláďata stále krmena. Pak se najednou o ně rodiče přestanou starat a odletí. Mládě je od té doby odkázáno samo na sebe a jen vrozené instinkty mu poradí, jak a kudy letět a lovit potravu.\n\nPohlavně dospělá jsou mláďata asi ve 4 až 6 letech, to již na začátku období páření přilétají na místa odkud pocházejí a zkouší první zásnubní tance. Trvá však další dva nebo tři roky, než se páry vytvoří a poprvé zahnízdí. Albatrosi se podle druhu mohou dožít 40 a více let.\n\nVelká úmrtnost je již při samém hnízdění mláďat, kdy hodně vajec praskne na kamenitém podkladu nebo čerstvě vylíhnutá jsou při nepozorností rodičů uchvácena chaluhami nebo racky. Velké nebezpečí jim také hrozí v místech, kam lidé v minulostí zavlekli krysy a kočky, které je loví, nebo od králíků, kteří hrabáním rozrývají jejich hnízda a ničí vejce. Riskantní jsou i pokusy mláďat o prvý let, kde na ně ve vodě čekávají žraloci a draví delfíni.\n\nTaké lidé svou činnosti tyto ptáky ohrožují, přestože záměrné lovení albatrosů již snad neexistuje. Rybářské lodě chytají ohromná množství ryb a na hejna ptáků již moc nezbývá, proto albatrosi okolo lodí loví rybky připravené jako nástraha a chytnou se na háček, nebo se při lovu zapletou do rybářské sítě s rybami a utonou. Dále velkým nebezpečím, nejen pro albatrosy, jsou plasty, které ptáci omylem pozřou z mořské hladiny, ty jim poškozují trávicí orgány a ptáci hynou. Nebezpečím ohrožujícím velká množství ptáků jsou ropné havárie v blízkosti hnízdišť. Bylo již uzavřeno několik mezinárodních smluv mající tato nebezpečí eliminovat.\n\nZa kriticky ohrožené druhy (CR) jsou považováni albatros amsterdamský, albatros galapážský, albatros tristanský a za ohrožené druhy (EN) albatros Carterův, albatros černobrvý, albatros černonohý, albatros hnědý, albatros pestrozobý a albatros Sanfordův.\n\nVědecké názory na počty rodů a druhů se dlouho vyvíjely, zde je uvedeno jedno z posledních zatřídění:\n\n"}
{"id": "144813", "url": "https://cs.wikipedia.org/wiki?curid=144813", "title": "Stolička", "text": "Stolička\n\nStolička (molar, z latinského \"mola\", což označuje mlýnský kámen, zkratka \"M\") je nejméně častý a nejkomplikovanější typ zubů u savců. U většiny savců slouží k drcení (rozmělnění) potravy.\n\nDospělý člověk má 3 stoličky na každé straně čelisti. Jedná se o zuby, které do dutiny ústní prořezávají jako poslední.\n\nTřetí stoličky jsou nazývány zuby moudrosti. Můžou se prořezat již v 18 letech (odtud jejich označení), ale i mnohem později. S jejich růstem bývají některé problémy, např. když zubní čelist není dostatečně vyvinutá a není pro zub místo. To se pak někdy řeší extrakcí.\n\n"}
{"id": "144814", "url": "https://cs.wikipedia.org/wiki?curid=144814", "title": "Star Wars Jedi Knight: Jedi Academy", "text": "Star Wars Jedi Knight: Jedi Academy\n\nStar Wars Jedi Knight: Jedi Academy je akční počítačová hra ze Star Wars světa. Byla vydána v září 2003. Byla vyvinuta Raven Software a vydaná v Severní Americe LucasArts a Activision ve zbytku světa.\n\nHra Jedi Academy je velmi blízkým pokračovatelem hry Jedi Outcast. Běží na stejném enginu a spousta herních elementů je totožných. Ale i tak je pár novinek oproti Jedi Outcast. Týkají se několika oblastí. Především je to pochopitelně nový, docela propracovaný příběh, dokonce mající konec za obě strany síly, jako tomu bylo v Jedi Knight: Dark Forces 2.\n\nPrvní zcela novou věcí je volba misí, která se v tomto provedení v sérii JK/DF ještě nevyskytla. Hra se dělí na tři skupiny misí - Initiate, Apprentice a Jedi. V každé skupině je pět misí, ze kterých si lze vybírat. K postupu do další skupiny je potřeba dokončit čtyři z pěti nabízených misí, nicméně se hráč pravděpodobně pokusí dohrát všech pět misí, protože je za ně odměna v podobě bodů do schopností Síly. Pěknou vychytávkou je volba zbraní, které si hráč vezme do mise, ale stejně nakonec prakticky po celou hru používá světelný meč .\n\nDruhá totální novinka na poli JK/DF je tvorba postavy. Při vytváření postavy hráč volí pohlaví a rasu, barvu kůže, oděv a barvu a rukojeť meče. Rasu lze vybírat z následující skupiny: člověk (muž, žena), Rodian (m), Twi'lek (ž), Kel Dor (m) a Zabrak (ž).\n\nPozději ve hře navíc dostane hráč na výběr mezi jedním mečem, dvěma meči a dvoustranným mečem. S novými možnostmi přicházejí dva nové bojové styly, pro singl meč zůstávají tři styly. Přibývají nové speciální pohyby, některé z původních jsou upraveny pro zjednodušení ovládání.\n\nDalší větší novinkou je multiplayerový režim Siege a modifikovaný duel, skrývající se pod názvem Power Duel. V Siege spolu na mapě bojují dva týmy, přičemž jeden brání a druhý útočí. Útočící tým má za úkol na mapě splnit určité cíle, pokud chce dosáhnout vítězství. Hráči týmu si mohou vybírat z několika povolání, každé má nějaké specifické vlastnosti. V Power Duelu mohou bojovat dva hráči proti jednomu, který má drobné výhody (více zdraví).\n\nV režimu pro více hráčů, si můžete vybrat mezi hraním po místní síti (LAN), nebo hraním na veřejných serverech. Hráč si může vytvořit svou vlastní postavu stejně jako v singlplayeru, zvolený vzhled pak uvidí ostatní hráči. Kromě editoru vlastní postavy je možné vybírat také z několika desítek přednastavených postav, jako je Kyle Katarn, nebo Boba Fett.\n\nPro hraní s ostatními hráči funguje několik různých režimů, například Capture the flag, Power Duel a Siege. V závislosti na režimu, mohou hráči hrát sami za sebe, nebo si získat určitou pozici v teamu. V režimu Siege si mohou hráči vybrat z několika rolí. K dispozici je například technik, odstřelovač a špión, nebo samotný rytíř Jedi. Každá z postav má své slabé i silné stránky a odlišné zbraně. Celkově je ve hře 6 módů. Nejznámějším a nejhranějším módem je FFA, neboli volná hra.\n\nUběhlo již celých deset let od bitvy u Endoru. Nová Republika stále ještě čistí zbytky Impéria, které se musí klonit ke stále zoufalejším metodám boje. Luke Skywalker zatím na Yavinu 4 vybudoval fungující Akademii Jedi a snaží se obnovit pozici Jedi jakožto ochránců míru v galaxii.\n\nNa Yavin 4 právě cestuje skupinka nových studentů, mezi nimi i Jaden Korr, pocházející z Coruscantu. Tomuto studentovi se podařilo takřka nemožné, když si vyrobil vlastní meč. Při příletu ale jejich transport havaruje, zřítí se nedaleko Akademie. Studenti spolu vyrazí do Akademie, akorát Jaden se oddělí, aby pomohl dalšímu studentovi, Roshovi Peninovi.\n\nJaden a Rosh sami putují džunglí, a když se přiblíží k Akademii, spatří stormtroopery. Jaden jde napřed na průzkum. Proplíží se až k jedné z budov, kde spatří ženu s dlouhým žezlem a její nohsledy. Z žezla až k budově proudí zvláštní paprsek, a než si Jaden uvědomí nebezpečí, už se válí v bezvědomí u paty budovy.\n\nProbere se obklopen několika Jedi - Kyle Katarn, Luke Skywalker, Rosh a další. Jaden jim řekne, co viděl, a pak se společně vydají do Akademie, kde má Luke proslov k nováčkům. Dříve bylo zvykem, že měl mistr Jedi jen jednoho učně v danou chvíli, ale Luke praví, že je málo mistrů a nezbývá než přidělit mistrovi učňů více. Nato studenty rozdělí, Jaden a Rosh dostanou za mistra Kyla Katarna.\n\nLuke objevil, že za napadením Akademie je jakýsi kult, pokoušející se oživit dávno mrtvého Sitha jménem Marka Ragnos. Všichni Jedi včetně studentů začínají pátrat po kultu po celé galaxii, i Jaden pomáhá hledat. Pátrání je usměrněno ve chvíli, kdy Luke zjistí, že mu při napadení Akademie někdo ukradl záznamy z cest. Jedi se vydávají prozkoumat místa s koncentrací síly. Corran Horn vyráží na Wayland, Kyle do Údolí Jedi, Rosh je vyslán na Byss a Jaden má za úkol prozkoumat na Hothu místo, kde měl Luke vizi Bena Kenobiho před svou první cestou na Dagobah.\n\nNejdřív se Jadenovi zdá, že je místo prázdné, ale pak objeví navigační světla a vydá se po nich. Narazí na stormtroopery. Pátrá dál a dostane se až do opuštěné povstalecké základny. Zjistí, že členové kultu z databáze počítače vytáhli informace, ukazující na Dagobah. Jaden se je pokusí zastavit, ale střetne se s nebezpečnou protivnicí, Alorou. Po tvrdém boji Alora prchá pryč.\n\nZpátky v Akademii se Jaden od Luka dozvídá, že ze všech míst, kam byli Jedi vysláni, byla vysáta síla. Akorát od Roshe nedorazila žádná zpráva a Kyle s Lukem o něj mají starost. Jaden pokračuje ve výcviku, zatímco Luke dál pátrá. Zjistí, že Rosh byl zajat členy kultu, ale neví, kam ho vzali.\n\nSituace se stává nebezpečnější a Luke rozhodne, že budou nyní Jedi pátrat na místech s velkou koncentrací síly ve dvojicích. Kyle a Jaden jsou vysláni na Vjun, kde je starý hrad Dartha Vadera. Dvojice se dostane až do hradu přes hordy imperiálů a členů kultu. V útrobách hradu jsou kvůli nehodě rozděleni. Kyle se snaží najít cestu vzhůru k Jaden, který zatím pokračuje v pátrání.\n\nDostane se až do Vaderovy soukromé místnosti, kde objeví Roshe. Evidentně byl sveden temnou stranou síly a nyní s ním musí Jaden zkřížit meč. Aby boj nebyl jednoduchý, Roshovi asistují dva temní Jedi. Jaden se vypořádá nejdříve s nimi a pak se zuřivě vrhne na Roshe. Oba se míhají rychleji, než by prostý člověk chápal, výpady se střídají s neuvěřitelnou frekvencí. Rosh je plný temné strany, agresivně prohání Jadena po místnosti.\n\nJaden přivolá sílu a tvrdě se s Roshem střetnou. Srazí ho k zemi a chystá se na finální úder, když do místnosti vtrhne Kyle a hned po něm se odkudsi vynoří žena s žezlem, kterou Jaden viděl na Yavinu 4. Kyle poznává Tavion, kterou kdysi ušetřil. Tavion použije moc, skrytou v žezlu, a srazí Kyla i Jadena na zem. Po krátkém proslovu využije Jadenův meč k narušení stropu a uprchne i s Roshem. Kyle silou přidrží trosky stropu a Jaden jeho mečem prořízne podlahu. Uniknou z hradu.\n\nZpátky v Akademii se setkají s Lukem. Jaden přijde s nápadem, že lze-li použít žezlo k vysávání energie z míst s koncentrací síly, že jej možná lze využít i k posílení schopností u členů kultu. Luke souhlasí, že je to možné, a také povyšuje Jadena na rytíře Jedi. Čerstvého Jedi Kyle upozorní, aby si dal pozor na temnou stranu. Velmi dobře si všiml jeho zloby, se kterou útočil na Roshe.\n\nJaden si vyrobí nový meč a pak už vyráží na další důležité mise, snaže se dál hledat stopy kultu. Kyle mezitím pátrá po tom, co dělala Tavion v posledních měsících, a zjistí, že byla na Commenoru, kde od sběratele, kterého zabila, získala žezlo. Zdá se, že je o kultu méně slyšet. Kyle si myslí, že je kult blízko ke svému cíli.\n\nLuke konečně zjistí, o co jde, a povolá Jedi do Akademie. Tavion se snaží oživit Ragnose pomocí žezla, kterým vysála sílu z míst, kde byla její vysoká koncentrace. Jedi se vydávají na Korriban, akorát Kyle s Jadenem putují na Taspir III, odkud byl zachycen nouzový signál od Roshe. Při příletu se rozdělí, aby zkusili proniknout do zařízení kultu ze dvou stran.\n\nJaden se dostane přes vnější obranu a uvnitř narazí na Aloru, která řekne Jadenovi, že Rosh je sveden na temnou stranu a nemá smysl se pokoušet ho zachránit. Když se Jaden přímo zeptá, kde je Rosh, Alora se jen zasměje a zmizí v chodbách instalace. Jaden jde v jejích stopách a nakonec je oba najde v hangáru. Jaden se ho chystá zabít, ale Rosh se Jadena snaží přesvědčit, že si uvědomil své pochybení. Alora využívá Jadenovo váhání a pokouší se ho přimět k vraždě, zatímco v myšlenkách se Jadenovi ozve Kylův hlas, zrazující ho od neuváženého činu. Vycítil, že Rosh nelže, upozorní na to Jadena.\n\nJaden dobojuje svůj vnitřní boj a vypne k nelibosti Alory svůj světelný meč. Alora se na Jadena vrhne a po krátké potyčce přiskočí k Roshovi a vážně ho zraní. Jaden se s výkřikem vrhne na Aloru a zasype ji ranami. Alora ovšem dlouho vzdoruje. Nakonec se ale projeví Jadenovo nadání a mrtvá Alora se svalí na zem.\n\nOpozdilec Kyle se konečně dostane do hangáru. Je spokojen s tím, jak vše dopadlo a jak se Jaden rozhodl, ale ještě není všemu konec. Ještě je potřeba zastavit Tavion. Kyle vezme s sebou Roshe, neboť mladík potřebuje nutně do nádrže s baktou. Jaden vyráží tam, kam většina Jedi, na planetu Korriban, kde jsou hrobky Sithů.\n\nJedi pronikají do hrobek, hledajíce Ragnosův hrob. Spousta jich padne, ale členů kultu ještě více. Jaden řádce Jedi zachrání život při své cestě do hlubin Sithských hrobek. Nakonec se objeví v malém údolí, ve kterém se nachází hledaný hrob. Probije se přes poslední zbytky nepřátel a stane před Tavion.\n\nPo krátkém boji Tavion využije moc žezla a vyvolá ducha Ragnose. Duch vstoupí do jejího těla a ovládne jej. Z držadla žezla vytáhne unikátní meč a vrhne se zuřivě na Jadena. Zběsilý a vyčerpávající boj, ve kterém má evidentně Ragnos navrch, skončí ve chvíli, kdy Jaden, urychlený Silou, srazí Ragnose na zem. Meč se mu odkutálí z ruky a Jaden po zbrani bleskurychle skočí a přesekne ji svým mečem. Ragnos se po ztrátě meče nemůže dále udržet v těle Tavion a opouští jej. Tavion zůstane ležet mrtvá na podlaze hrobky a duch mizí v rakvi. Jaden vyjde z hrobky a zboří její vchod.\n\nV Akademii se Jaden dozvídá, že Rosh je v pořádku. Šíří se zvěsti, že po zničení žezla přeživší členové kultu ztratili schopnost využívat Sílu. Zdá se, že hrozba byla zažehnána.\n\nJaden se rozhodne Roshe zabít a smrtelně ho zraní. Alora je z počátku nadšená, ale úsměv jí mizí z tváře, když jí Jaden řekne, že chce žezlo pro sebe. Bojují spolu a Jaden Aloru zabije. Vydá se na Korriban a čelí zde odporu nejen ze strany následovníků Tavion, ale i bývalým kolegům z Akademie.\n\nI přes velké potíže se nakonec Jaden dostane k Tavion a porazí ji. Kyle přijde krátce na to a pokusí se ještě jednou Jadena přemluvit, ale nakonec spolu stejně bojují. Jaden s pomocí žezla Kyla zasype kamením a uteče z hrobky. Přichází opozdilec Luke. Pomůže Kylovi z trosek a společně přemítají nad výsledkem. Kyle je nešťastný, že přišel o dva své studenty, ale Luke ho uklidňuje, nejen on, ale i takoví velikáni jako Yoda a Kenobi udělali chybu. Kyle moc uklidněn není a vydává se za Jadenem.\n"}
{"id": "144815", "url": "https://cs.wikipedia.org/wiki?curid=144815", "title": "Lykúrgos", "text": "Lykúrgos\n\nLykúrgos (latinsky \"Lycurgus\") je v řecké mytologii jméno více postav.\n\nZ nositelů toho jména byl nejznámější thrácký král Lykúrgos, syn Dryantův. Byl nejprve přítelem boha Dionýsa, později ho však začal pronásledovat, protože ve víně spatřoval záhubu lidstva. \n\nKdyž jednou Dionýsos zavítal do Thrákie s celým svým průvodem, Lykúrgos průvod rozehnal, některé Bakchantky zajal, některé dokonce i zabil a Dionýsos sám se musel zachránit útěkem a skokem do moře. Tehdy mu přispěchala na pomoc bohyně Thetis. Dionýsos Lykúrga za zradu krutě potrestal: seslal na něho šílenství, v němž král zabil svého vlastního syna a sobě navíc usekl nohy v domnění, že ničí vinnou révu. Podle jiné verze však tento trest na Lykúrga seslal sám nejvyšší bůh Zeus. \n\nTo ještě nestačilo, království hubil mor, nastala dlouhá neúroda. Podle věštby to vše nepřestane, dokud bude Lykúrgos živ. Rozlícený lid vyvedl krále na horu Pangaion a tam ho nechal roztrhat koňmi. \n\nTento král měl manželku Eurydiku (nemá nic společného s manželkou Orfeovou), jeho synem byl Ofeltés, který zahynul hned na začátku války „sedmi proti Thébám“, což zavinila jeho chůva Hypsipylé, bývalá královna na ostrově Lémnos. \n\npocházející z královské rodiny. Snad v 9. století př. n. l. převzal své zákony z Kréty a dal Sparťanům jejich ústavu. Měl ve Spartě chrám, kde byl uctíván. Dnes nelze rozhodnout, zda byl historickou postavou či zda byl původně bohem světla, jehož kult ve Spartě existoval. \n\nByl údajným tvůrcem státního zřízení Sparty, rozdělení moci (2 králové, 28 eforů a gerusie a apelly) a roztřídění obyvatel do tří kategorií. Jeho ústava zasahovala do všech oblastí života ve Spartě, od zákonů týkajících se moci k chování, výchově chlapců a děvčat, stolování, věkovým uspořádáním, postavenmí a právám občanů a jejich povinnosti. Pro plnoprávné občany zavedl přísná tělesná cvičení, kterými měl každý občan dojít kalokagathie — tělesné i duševní rovnováhy, dokonalosti. \n\nXenofón jej datuje do období Héraklovců, kteří včele Dórů údajně plenili Řecko. asi v 13-12. stol. př.n.l. \n\nŽák Isokratův, podporoval Démosthena v jeho protimakedonské politice. 338–327 př. n. l. vedl příkladným způsobem athénskou finanční správu a dal postavit stadion, Dionýsovo divadlo i sochy tří největších tragiků a pořídil státní exempláře jejich díla. Z jeho 15 řečí se zachovala jenom \"Obžalovací řeč proti Léokratovi\".\n\n"}
{"id": "144816", "url": "https://cs.wikipedia.org/wiki?curid=144816", "title": "Formule", "text": "Formule\n\nFormule má více významů:\n\n\n"}
{"id": "144828", "url": "https://cs.wikipedia.org/wiki?curid=144828", "title": "Dryás", "text": "Dryás\n\nDryás (řecky Δρύας — \"dub\", latinsky \"Dryas\") byl v řecké mytologii synem nebo otcem thráckého krále Lykúrga.\n\nThrácký král Lykúrgos byl nejprve přítelem boha Dionýsa, později ho však začal pronásledovat, protože ve víně spatřoval záhubu lidstva. Když jednou Dionýsos zavítal do Thrákie s celým svým průvodem, Lykúrgos průvod rozehnal, některé Bakchantky zajal, některé dokonce i zabil a Dionýsos sám se musel zachránit útěkem a skokem do moře. Tehdy mu přispěchala na pomoc bohyně Thetis.\n\nDionýsos Lykúrga za zradu krutě potrestal: seslal na něho šílenství, v němž král zabil svého vlastního syna Dryanta a jeho mrtvolu ještě zohavil. Sobě usekl nohy v domnění, že ničí vinnou révu. Podle jiné verze však tento trest na Lykúrga seslal sám nejvyšší bůh Zeus.\n\nNásledně království hubil mor, nastala dlouhá neúroda. Podle věštby musel Lykúrgos zemřít.\nRozlícený lid vyvedl krále na horu Pangaion a tam ho nechal roztrhat koňmi.\n\n"}
{"id": "144829", "url": "https://cs.wikipedia.org/wiki?curid=144829", "title": "Rudolf Hlubinka", "text": "Rudolf Hlubinka\n\nRudolf Hlubinka (15. února 1878 Čechy pod Kosířem – 2. února 1951 Praha) byl český právník, historik a ochránce památek v Praze. Zabýval se hlavně středověkými stavbami v Praze a moravskými hrady.\n\nNarodil se na Hané jako syn řídícího učitele na vesnické škole. Vystudoval na Slovanském gymnáziu v Olomouci a později práva v Praze, kde byl po dobu studií ubytován v rodině Mikoláše Alše. Zde se seznámil s jeho dcerou Eliškou, se kterou se později oženil. Po ukončení studií přijal místo na živnostenském odboru pražského magistrátu a vedle toho se zabýval studiem historických památek, včetně jejich fotografické dokumentace.\n\nPro své velké znalosti byl roku 1920 jmenován jednatelem Památkového sboru hlavního města, v němž vedle radních zasedali také odborníci. Památkový sbor se vyjadřoval ke všem úředním rozhodnutím o pražských památkách. Vedle toho Hlubinka intenzivně pracoval v Klubu Za starou Prahu, Společnosti přátel starožitností a v Masarykově akademii práce. Památková péče však stále narážela na to, že chyběl soupis pražských památek, a Hlubinka na něm začal pracovat.\n\nOd roku 1925 spolupracoval s fotografy A. Alexandrem a T. Vojtou a soustavně fotografovali památkové objekty, jejich interiéry a celé ulice a náměstí. Značná část těchto fotografií a negativů byla zničena při požáru Staroměstské radnice v roce 1945, zbytek je uložen v Archivu města Prahy. Protože Hlubinku zajímala i ochrana přírody, fotografoval i pražské periferie a přírodní zajímavosti (např. Šárku) a podílel se na přípravě památkového zákona. Zúčastnil se také archeologických průzkumů středověkých staveb, zejména románských domů na Starém městě, o nichž vydal řadu článků.\n\n"}
{"id": "144833", "url": "https://cs.wikipedia.org/wiki?curid=144833", "title": "Kevin J. Anderson", "text": "Kevin J. Anderson\n\nKevin J. Anderson (* 27. března 1962, Oregon, Wisconsin) je americký spisovatel. Napsal průvodní romány pro \"Star Wars\" (\"Hvězdné války\"), \"StarCraft\", \"Titan A.E.\", \"Akta X\", jako spoluautor se podílel na románu \"Duna\". Je původním autorem série \"Sága sedmi sluncí\". Prodal více jak 20 milionů knih ve 30 jazycích. Od roku 1993 bylo mezi bestsellery 32 Andersonových románů.\n\nPři své cestě za slávou obdržel 750 odmítnutí a získal trofej \"Autor bez budoucnosti\", protože má ze všech spisovatelů nejvíce odmítnutí. Jeho koníčky jsou mimo jiné turistika a táboření.\n\nNarodil se 27. března v Oregonu ve Wisconsinu. V dětství ho ovlivnila \"Válka světů\", už v 8 letech napsal svůj první příběh \"The Injection\" o šíleném vědci s receptem na oživování čehokoli. V 10 si koupil psací stroj (místo kola) a od té doby píše.\n\nPrvní povídka, kterou poslal do časopisu, byla odmítnuta, když studoval první ročník na střední škole. Až po dvou letech a 80 odmítnutích byla otisknuta jeho práce, za kterou dostal peníze – 12,5 dolaru (před tím dostával jen výtisky časopisu). Teprve ve 26 letech napsal první román, \"Resurrection, Inc.\"\n\nKevin pracoval 12 let v Kalifornii jako editor a technický autor v Lawrencově národní laboratoři Livemore (Lawrence Livermore National Laboratory). Tam se seznámil se svou ženou Rebeccou Moestou a častým spoluautorem Dougem Beasonem.\n\nKdyž vydal asi 10 románů s velkým ohlasem kritiky, všiml si ho Lucasfilm a nabídl mu psát o \"Star Wars\". Pro Lucasfilm napsal mimo jiné trilogii \"Star Wars Jedi Academy\" ( \"Akademie Jedi\", tyto tři romány se v roce 1994 staly nejprodávanějšími sci-fi knihami) a ságu \"Young Jedi Knights\" se 14 díly, jejíž spoluautorkou byla jeho manželka Rebecca Moesta. Podílel se na třech antologiích Star Wars, jež se staly nejprodávanějšími sci-fi antologiemi všech dob.\n\nPodle seriálu \"Akta X\" napsal tři romány, jež se staly mezinárodními bestsellery (romány \"Ground Zero\" a \"Zříceniny\" byly čtenáři časopisu SFX zvoleny nejlepšími sci-fi romány v rocích 1995 a 1996).\n\n\n\n\nTrilogie \"Akademie Jedi\" (\"Jedi Academy\"):\n\nSérie \"Young Jedi Knights\" (s Rebeccou Moestou):\n\nAntologie, na nichž se podílel jako editor:\n\nVšechny s Brianem Herbertem:\nKrátké příběhy:\n\n\n\n"}
{"id": "144838", "url": "https://cs.wikipedia.org/wiki?curid=144838", "title": ".vi", "text": ".vi\n\n.vi je internetová národní doména nejvyššího řádu (ccTLD), určena pro Americké Panenské ostrovy.\n\nDomény druhého stupně (více než dvouznakové) jsou přístupné pouze pro společnosti Panenských ostrovů. Třetí stupeň domén je méně omezen.\n\n"}
{"id": "144841", "url": "https://cs.wikipedia.org/wiki?curid=144841", "title": "Jazyk (logika)", "text": "Jazyk (logika)\n\nV matematické logice se pod pojmem jazyk rozumí pevně zvolená množina symbolů, pomocí nichž se vytvářejí formule. Pojem jazyka náleží do oblasti logické syntaxe.\n\nKaždý jazyk se skládá ze symbolů dvou druhů - logických, které jsou povinně prvky každého jazyka a mimologických, které se mohou pro různé jazyky lišit.\n\nLogické symboly jazyka jsou:\n\nMimologické symboly jazyka mohou být libovolné symboly různé od symbolů logických a také vzájemně po dvou různé. Může jich být libovolně (i nekonečně) mnoho. Ke každému mimologickému symbolu je zároveň přiřazen jeho druh a četnost (arita). Existují tři druhy mimologických symbolů:\nSignatura je funkce formula_14 definovaná na množině všech mimologických symbolů přiřazující každému mimologickému symbolu \"S\" přirozené číslo formula_15 nazývané četnost (arita) symbolu \"S\" tak, že formula_16 pro každý konstantní symbol \"c\". Funkční resp. predikátový symbol četnosti \"n\" se také nazývá \"n\"-ární funkční resp. predikátový symbol.\n\nJazykem rozumíme trojici formula_17, kde \"LS\" jsou všechny logické symboly jazyka, \"MLS\" mimologické symboly a formula_14 signatura pro tyto mimologické symboly. Jazyk se obvykle zadává pouze vypsáním jeho mimologických symbolů a stanovením jejich četností, neboť logické symboly jsou společné pro všechny jazyky.\n\nKardinalita jazyka je maximum z mohutnosti množiny jeho mimologických symbolů a kardinálu formula_19 (viz funkce alef).\n\n\n"}
{"id": "144844", "url": "https://cs.wikipedia.org/wiki?curid=144844", "title": "Bakchantky", "text": "Bakchantky\n\nBakchantky, (latinsky \"Bacchae\", řecky \"Μαινάδες\") jsou v řecké mytologii průvodkyně boha vína Dionýsa či Bakcha.\n\nByly zvané také \"mainady\" („šílící“ nebo „třeštící“, \"thyiády\" nebo \"Bassaridy\". Pořádaly divoké orgie zvané \"nyktélie\" (bůh Dionýsos byl někdy nazýván \"Nyktelios\"). Někdy až upadají do stavu blížícímu se šílenství, v němž jsou schopné všeho. V dlouhých řízách a ve zvířecích kůžích se oddávají v extatickém vytržení divokým rejům, společníky jim bývají Siléni, Kentauři, Panové, Satyrové, nymfy, a dokonce i Múzy. Ke všemu vyhrává divoká hlučná hudba. Znakem Bakchantek je thyrsos, hůl ovinutá břečťanem nebo révou, v rukou mívají hady a dýky. Vrhají se na obětní zvířata, trhají je na kusy a požívají je syrová.\n\nPřístup mužů na slavnosti není dovolen, jinak jim hrozí i smrt.\n\nKdyž jednou Dionýsos zavítal do Thrákie s celým svým průvodem, thrácký král Lykúrgos průvod rozehnal, některé Bakchantky zajal, některé dokonce i zabil a Dionýsos sám se musel zachránit útěkem a skokem do moře. Dionýsos Lykúrga krutě potrestal: seslal na něj šílenství, v němž král zabil svého vlastního syna a jeho mrtvolu ještě zohavil. Sobě usekl nohy v domnění, že ničí vinnou révu. Následně království hubil mor, nastala dlouhá neúroda. Podle věštby musel Lykúrgos zemřít. Rozlícený lid vyvedl krále na horu Pangaion a tam ho nechal roztrhat koňmi.\n\nKdyž thébský král Pentheus, který zakázal uctívat boha vína, zajal Dionýsa s celým jeho průvodem. Bakchantky se ale rozprchly v bakchickém šílenství trhaly nejprve dobytek, potom se obrátily proti Pentheovi a na kusy roztrhaly i jeho. Zuřící ženy vedla Pentheova matka Agaué a vlastní rukou srazila synovi hlavu.\n\nKdyž pěvec Orfeus v háji truchlil nad ztrátou své milované ženy, tak ho Bakchantky ukamenovaly. Později mu také utrhly hlavu a hodily ji do řeky.\n\nBakchantky jsou mýtické, ale i skutečné, obojí tropily výtržnosti při Bakchantkových slavnostech. Již ve starém Římě proti nim musela dokonce zasahovat státní moc. Ostatně výraz „\"bakchanálie\"“ přetrval dodnes v popisu bohapustých pitek a nespoutaných zábav.\n\nVýtvarných zobrazení bakchantek je velmi mnoho, známý je\n\n"}
{"id": "144848", "url": "https://cs.wikipedia.org/wiki?curid=144848", "title": "Steroidy", "text": "Steroidy\n\nSteroidy jsou deriváty \"cyklopentano-perhydrofenanthrenu\" neboli steranu. Jedná se o fyziologicky a farmakologicky významné látky. Patří mezi ně např. D-vitamíny, žlučové kyseliny, pohlavní hormony, hormony kůry nadledvin, steroly aj. Někdy jsou spolu s terpeny řazeny mezi izoprenoidy. Jsou to bezbarvé krystalické látky, rozpustné v organických rozpouštědlech. Vznikají oxidací terpenů. Z hlediska chemie jde o alkoholy, alkaloidy, hormony, vitaminy či kyseliny. Zřejmě nejznámějším steroidem je cholesterol. Veřejnosti dobře známé a v kulturistice často zneužívané jsou anabolické steroidy, kam patří např. testosteron, růstový hormon a jejich deriváty. Dle funkčního zařazení se obvykle dělí na:\n\n\nSteroidy a jejich metabolity často fungují jako signalizační molekuly, např. steroidní hormony. Steroidy a fosfolipidy jsou komponenty buněčných membrán. Steroidy např. cholesterol, snižují tekutost membrány. Podobně jako lipidy jsou steroidy vysoce koncentrované zásoby energie. Nicméně nejsou typickými zdroji energie; u savců se ale normálně metabolizují a vylučují Steroidy hrají rozhodující roli v řadě poruch, včetně malignit, jako je rakovina prostaty, kde produkce steroidů uvnitř i vně nádoru podporuje agresivitu rakovinových buněk. Stovky steroidů, které se nacházejí u zvířat, hub a rostlin, jsou vyrobeny z lanosterolu (u zvířat a hub, viz příklady výše) nebo cykloartenolu (v rostlinách). Lanosterol a cykloartenol pocházejí z cyklizace triterpenoidu skvalenu \n\nSteroidní biosyntéza z jednoduchých prekurzorů je anabolickým dějem. Unikátní biosyntetická dráha je sledována u zvířat a stává se běžným cílem antibiotik a jiných protiinfekčních léků. Steroidní metabolismus u lidí je také cílem léků snižujících hladinu cholesterolu (statiny). U lidí a zvířat se biosyntéza steroidů řídí mevalonátovou cestou, která využívá acetyl-CoA jako stavební kameny pro dimetylalyl pyrofosfát (DMAPP) a izopentenylpyrofosfát (IPP) V dalších krocích se DMAPP a IPP spojují k vytvoření geranylpyrofosfátu (GPP), který syntetizuje steroidní lanosterol. Modifikace lanosterolu na jiné steroidy jsou klasifikovány jako transformace steroidogeneze..\n\nSteroidy jsou primárně oxidovány enzymy cytochromu P450 oxidázy, např. CYP3A4. Kyslík se váže na steroidní kruh a tím umožní rozpad cholesterolu jinými enzymy na žlučové kyseliny. Tyto kyseliny je pak možno vyloučit vylučováním z jater v žluči. Exprese genu oxidázy může být zvýšena pomocí steroidního senzoru PXR při vysoké koncentrace steroidů v krvi. Steroidní hormony, postrádající postranní řetězec cholesterolu a žlučové kyseliny, jsou typicky hydroxylovány v různých pozicích v kruhu nebo oxidovány v poloze 17, konjugovány se sulfátem nebo kyselinou glukuronovou a vylučovány močí.\n\n"}
{"id": "144851", "url": "https://cs.wikipedia.org/wiki?curid=144851", "title": "Franco Faccio", "text": "Franco Faccio\n\nFranco Faccio (8. března 1840 Verona - 21. července 1891 Monza) byl italský skladatel a dirigent.\n\nStudoval v Miláně na konzervatoři. Jeho přítelem a spolužákem byl Arrigo Boito. Společně získali stipendium od italské vlády a dále studovali v Paříži. Faccio se stal přítelem Giuseppe Verdiho. Jeho sestra, Chiarina Faccio (1846-1923), byla sopranistka. Zemřel v Monze na syfilitidu.\n\n\n\n"}
{"id": "144852", "url": "https://cs.wikipedia.org/wiki?curid=144852", "title": "Model (logika)", "text": "Model (logika)\n\nModel (také struktura) je matematický pojem z oblasti matematickologické sémantiky. Je to seskupení objektů, na němž jsou definovány nějaké vztahy (relace) a přiřazení (funkce) tak, že vytváří „realizaci“ nějaké formální teorie.\n\nStruktura pro jazyk \"L\" (také model jazyka \"L\"), který obsahuje z mimologických symbolů konstantní symboly formula_1, funkční symboly formula_2 četností formula_3 a predikátové symboly formula_4 četností formula_5, je množina \"A\" nazývaná \"nosič struktury\" spolu s konstantami formula_6, funkcemi formula_7 a relacemi formula_8. Konstanta formula_9, resp. funkce formula_10, resp. relace formula_11 se nazývá realizací konstantního symbolu formula_12, resp. funkčního symbolu formula_2, resp. predikátového symbolu formula_4 v modelu A a značí se \nformula_15, resp. formula_16, resp. formula_17. Struktura s nosičem A (a příslušnými realizacemi symbolů) se obvykle značí formula_18.\n\nMéně matematicky a možná nepřesně: Jazyk L obsahuje pouze symboly pro konstanty, funkce a predikáty. Model jazyka L přidává množinu A (nosič struktury, např. množinu přirozených čísel) a dodává symbolům jazyka L jejich realizace.\n\nV tomto odstavci značí formula_18 model jazyka \"L\" s mimologickými symboly popsanými výše. Ohodnocení proměnných v modelu formula_18 je každá funkce \"e\" z množiny všech proměnných do nosiče A. Ohodnocení, které se shoduje s ohodnocením \"e\" na všech proměnných kromě \"x\" a na \"x\" má hodnotu \"a\", značíme \"e(x/a)\".\n\nRealizace termu \"t\" jazyka \"L\" při ohodnocení proměnných \"e\" v modelu \"A\", značíme formula_21, se definuje indukcí dle složitosti takto:\n\nPlatnost formule formula_28 jazyka \"L\" při ohodnocení proměnných \"e\" v modelu formula_18 definujeme indukcí dle složitosti takto (formula_28 platí v formula_18 při ohodnocení \"e\" značíme formula_32, formula_28 neplatí v formula_18 při ohodnocení \"e\" značíme formula_35):\n\nŘíkáme, že formula_28 platí v modelu formula_18, značíme formula_60, pokud formula_32 pro každé ohodnocení proměnných \"e\".\n\nJe-li \"T\" teorie v jazyce \"L\" a formula_18 struktura pro tento jazyk, pak říkáme, že formula_18 je modelem \"T\", značíme formula_64, pokud formula_60 pro každý axiom formula_28 teorie \"T\".\n\n\nIzomorfismem modelů (struktur) formula_73 téhož jazyka \"L\" je taková bijekce formula_74, která zachovává všechny symboly jazyka \"L\", tj. splňuje:\n\nExistuje-li izomorfismus modelů formula_73, říkáme, že jsou tyto modely izomorfní.\n\n"}
{"id": "144853", "url": "https://cs.wikipedia.org/wiki?curid=144853", "title": "Vláda Černé Hory", "text": "Vláda Černé Hory\n\nVláda Černé Hory (černohor.: Влада Црне Горе, \"Vlada Crne Gore\") je vrcholný orgán výkonné moci v Černé Hoře. Skládá se z předsedy vlády – který stojí v jejím čele –, místopředsedů vlády a ministrů.\n\nSoučasným předsedou vlády je Duško Marović. Jeho vláda získala mandát dne 28. listopadu 2016.\n\nBudova vlády stojí v hlavním městě Podgorice. V dobách monarchie (knížectví, království) vláda sídlila v historickém královském hlavním městě Cetinje.\n\n\n"}
{"id": "144862", "url": "https://cs.wikipedia.org/wiki?curid=144862", "title": "Testosteron", "text": "Testosteron\n\nTestosteron je steroidní hormon ze skupiny androgenů. Řadí se mezi anabolické steroidy, je to mužský pohlavní hormon (androgen).\n\nPřirozenou cestou vzniká testosteron v Leydigových buňkách ve varlatech a v buňkách nadledvinek. U mužů ovlivňuje spermatogenezi a vývoj sekundárních pohlavních znaků. Patrný je jeho vliv především v pubertě, kdy dochází k růstu varlat a penisu, pigmentaci a vrásnění šourku, po těle začíná růst ochlupení, zvětšuje se prostata a hrtan, dochází k nárůstu svalové hmoty. V dospělosti testosteron s jinými androgeny udržuje mužský charakter ochlupení, stimuluje spermatogenezi a brání rozvoji osteoporózy. Ze společenského hlediska je spojován s dominancí, libidem a agresivitou; je zkoumán jeho vliv na čestné chování. Znamením vyšší hladiny testosteronu je také lepší prostorová představivost. Úroveň testosteronu u mužů historicky klesá.\nProdukci u muže zajišťují ze 2/3 varlata a z 1/3 nadledviny. U ženy jsou naopak nadledviny hlavním zdrojem mužských hormonů, testosteron u nich však zároveň vzniká i ve vaječnících.\n\nTestosteron se používá jako lék na léčbu mužů s příliš malou nebo žádnou přirozenou produkcí testosteronu, určitých forem rakoviny prsu a pohlavní dysforie u transgender mužů známé jako hormonální substituční léčba (HRT) nebo substituční terapie testosteronem (TRT), která udržuje hladiny testosteronu v séru v normálním rozmezí. Pokles produkce testosteronu s věkem vedl k zájmu o náhradní terapii androgeny. [170] Není zatím jasné, zda je použití testosteronu pro zvýšení jeho nízké hladiny v důsledku stárnutí prospěšné nebo škodlivé. \n\nTestosteron je zařazen do seznamu základních léků Světové zdravotnické organizace, které jsou nejdůležitějšími léky potřebnými v základním zdravotním systému. Je k dispozici jako obecný lék a jeho cena závisí na použité formě testosteronu. Může být podáván jako krém nebo transdermální náplast, která se aplikuje na kůži injekcí do svalu, jako tabletu, která je umístěna na tvář nebo požití.\n\nČasté nežádoucí účinky testosteronových léků zahrnují akné, otok a zvětšení prsů u mužů. Závažné nežádoucí účinky mohou zahrnovat jaterní toxicitu, srdeční onemocnění a změny v chování. Ženy a děti, které jsou jeho působení vystaveny, mohou vyvinout virilizaci. Doporučuje se, aby pacienti s rakovinou prostaty neužívali léky. \n"}
{"id": "144867", "url": "https://cs.wikipedia.org/wiki?curid=144867", "title": "Pentheus", "text": "Pentheus\n\nPentheus (latinsky \"Pentheus\") byl v řecké mytologii synem Kadmovy dcery Agaué a jejího manžela Echíona.\n\nPodobně jako thrácký král Lykúrgos, ani Pentheus neuznával boha vína Dionýsa, dokonce se dá říci, že ho nenáviděl. Podle jedné verze nenávist pramenila z toho, že Pentheus sám byl nevrlý mrzout. Takže zakázal hodování Dionýsa a jeho rozverné družiny.\n\nPřed jeho svátkem prý vylezl na strom a chtěl nepozorovaně zjistit, co se bude dít. Dionýsos vyzval thébanky, aby se k jeho slavnostem připojily a ty potom rozjařené svého krále na stromě našly, prý si ho spletly se lvem a rozsápaly ho. Podle jiné verze chtěl spoutat Dionýsa, ale nebyl zcela při smyslech, takže svázal býka. Bakchantky se mezitím rozprchly, v extázi začaly trhat telata a potom se obrátily proti Pentheovi, který chtěl jejich řádění zastavit. Jenže ženy se vrhly proti němu a roztrhaly ho na kusy. Zuřící ženy vedla jeho vlastní matka Agaué a vlastní rukou srazila synovi hlavu.\n\nPrvní verzi tohoto mýtu zpracoval Euripidés v tragédii \"Bakchantky\" (asi v letech 408–406 př. n. l.)\n\n\n"}
{"id": "144876", "url": "https://cs.wikipedia.org/wiki?curid=144876", "title": "Agaué", "text": "Agaué\n\nAgaué (řecky \"Αγαύη\", \"Agaué\"; latinsky \"Agave\") byla v řecké mytologii dcera thébského krále Kadma a jeho manželky Harmonie. Jejím manželem byl Echíón. Podle některých zdrojů podle ní získala své jméno rostlina agáve.\n\nJejí syn, thébský král Pentheus, nenáviděl boha vína Dionýsa, kdežto Agaué právě naopak Dionýsa ctila. Když na jedné velké slavnosti bůh pozval thébské ženy, aby se s ním radovaly, rozjařily se tak, že v extázi začaly trhat na kusy dobytek a poté se obrátily proti svému králi Pentheovi, zabily ho a Agaué osobně mu srazila hlavu, kterou prý potom přinesla do města. \n\nPodle jiné verze však Agaué v euforii zabila svého syna proto, že byl nepřítelem radosti, kterou Dionýsův nápoj – víno – přinášel lidem. Pentheus byl mrzout, žádné radosti nevyhledával, víno a radovánky považoval za věci, které lidi vytrhují a odvádějí od práce nebo od vážných povinností jako jsou třeba války. \n\nV mýtech se vyskytuje ještě jiná Agaué, jedna z Néreidek (mořských víl). Tato Agaué byla prý „úžasně krásná“, ale větší úlohu nehrála.\n\n"}
{"id": "144877", "url": "https://cs.wikipedia.org/wiki?curid=144877", "title": "Spermatogeneze", "text": "Spermatogeneze\n\nSpermatogeneze je tvorba mužských pohlavních buněk (spermií). Pro správný průběh spermatogeneze je zapotřebí dostatečná stimulace pohlavními hormony (zejména testosteronem) a dále nižší teplota, jíž je docíleno umístěním varlat v šourku. Tvorba spermií má tři fáze: rozmnožovací, růstovou a zrání. Na počátku vývoje spermií jsou spermatogonie, což jsou samčí prapohlavní buňky. Mají kulovitý tvar a jsou uloženy na okrajích semenných kanálků. Spermatogonie se mitoticky dělí. Jednak aby zachovaly své početní stavy a jednak jejich dělením vznikají primární spermatocyty (spermatocyty I. řádu), které leží nad vrstvou spermatogonií. Primární spermatocyty jsou diploidní, avšak po prvním meiotickém dělení z nich vznikají haploidní sekundární spermatocyty (spermatocyty II. řádu). Ty mají stále zdvojené chromatidy, proto záhy dochází k druhému meiotickému dělení, jehož produktem jsou spermatidy. Spermatidy jsou již plně haploidní a dále se nedělí. Spermatidy poté prochází procesem spermiogeneze, při kterém dochází ke kondenzaci jádra, vytvoření bičíku a ztrátě většiny cytoplazmy a některých organel. Nezralé spermie putují přes semenotvorné kanálky do nadvarlete, kde dochází k jejich definitivnímu zrání. Celý tento proces trvá asi 72 dní (± 2 dny). Spermatogeneze probíhá od puberty do individuálně vysokého věku a odhaduje se, že muž za svůj život vyprodukuje cca 12 biliónů spermií.\n"}
{"id": "144879", "url": "https://cs.wikipedia.org/wiki?curid=144879", "title": "Konstantní symbol (peněžní převod)", "text": "Konstantní symbol (peněžní převod)\n\nKonstantní symbol (často zkracován na KS) je v Česku identifikátor udávaný u bankovních plateb, který byl uváděn povinně u všech plateb před vstupem České republiky do Evropské unie. Od roku 2004 se povinně uváděl jen u plateb tvořících příjem nebo výdaj státního rozpočtu (konstantní symbol zde rozlišuje účetní kategorie plateb) a u plateb do zahraničí či plateb mezi cizozemci v cizí měně (zde se KS používá pro devizovou statistiku, pro sestavení platební bilance České republiky). Od roku 2011, kdy byla zrušena vyhláška 62/2004, žádný právní předpis povinnost uvádění konstantního symbolu neukládá.\n\nVyhláška stanovovala, že konstantní symbol je čistě číselný údaj o nejvýše deseti znacích; stejný formát dnes specifikují i technická pravidla mezibankovního platebního systému ČNB CERTIS. V praxi konstantní symbol sestává maximálně ze čtyř číslic (kratší symboly se někdy zleva doplňují nulami), přičemž je pevně stanovena množina hodnot, kterých může nabývat a jejich význam. Tak byl konstantní symbol definován již ve Všeobecných podmínkách SBČS z roku 1992.\n\nNěkteré konstantní symboly jsou vyhrazeny pro mezibankovní platební styk a klienti je nesmí používat. Seznam těchto tzv. „bankovních konstantních symbolů“ určuje Česká národní banka:\n\nV případě konstantních symbolů používaných u plateb státu se používá formát \"ZZZx\", kde první tři číslice (\"ZZZ\") určují charakter platby, poslední číslice (\"x\") určuje způsob platby či zúčtování. Speciálním případem je konstantní symbol „0001“, používaný na tzv. daňové složence (varianta poštovní poukázky A označovaná jako doklad V/DS), která umožňuje úhradu některých daní v hotovosti bez poplatku za platbu poštovní poukázkou.\n\nPodle předposlední číslice konstantního symbolu (poslední číslice charakteru platby) se konstantní symboly dělí do tzv. \"tříd\":\n\nKonstantní symboly tříd 1 a 4 popisují vztahy ke státnímu rozpočtu a rozpočtům místních samospráv. Tyto symboly předepisuje Ministerstvo financí a vyhlašuje je ve Finančním zpravodaji.\n\nTřída 4 obsahuje symboly používané při placení daní, cla, odvodů apod. a také pokut, penále atd.\nU plateb se zahraničím či s cizinci má konstantní symbol tvar \"MTTT\", přičemž první znak (\"M\") určuje, na čí podnět je úhrada prováděna:\nZbylá trojmístná základní část (\"TTT\") pak označuje charakter platby a přímo odkazuje na platební tituly vyjmenované ve vyhlášce ČNB.\n\n\n"}
{"id": "144882", "url": "https://cs.wikipedia.org/wiki?curid=144882", "title": "Kuma (přítok Kaspického moře)", "text": "Kuma (přítok Kaspického moře)\n\nKuma ( ) je řeka na severním Kavkaze v Karačajevsko-Čerkesku, Stavropolském kraji, Dagestánu a Kalmycku v jižním Rusku. Její dolní tok určuje část hranice mezi Evropou a Asií. Je dlouhá 802 km. Povodí řeky je 33 500 km².\n\nPramení na severních svazích Skalistého hřbetu na severním Kavkaze západně od města Kislovodsk. Na horním toku teče mezi vysokými a strmými břehy. Na části středního toku teče v široké dolině. V místech, kde vtéká do Kaspické nížiny, se rozvětvuje na řadu ramen, která obvykle ani nedotékají do Kaspického moře, do něhož řeka ústí.\n\nZdrojem vody jsou sněhové a dešťové srážky. Průměrný roční průtok vody na středním toku činí 10,9 m³/s. Zamrzá na konci listopadu až na začátku prosince a rozmrzá na začátku března. Na jaře jsou charakteristické velké povodně. Vyznačuje se vysokou kalností, jež dosahuje 600 t unášených pevných částic za rok.\n\nVyužívá se ve velké míře na zavlažování. Byly vybudovány Terskokumský a Kumomanyčský kanál. Protéká městy Mineralnye Vody, Zelenokumsk, Buďonnovsk, Neftekumsk, Prikumsk.\n"}
{"id": "144886", "url": "https://cs.wikipedia.org/wiki?curid=144886", "title": "Sandhi", "text": "Sandhi\n\nSandhi (v sanskrtu: संधि, „spojení“) je souhrnný termín pro velkou šíři rozmanitých fonologických procesů, které se vyskytují na hranici morfémů nebo slov. Patří sem zejména splývání hlásek přes hranice slov a hláskové změny způsobené hláskovým okolím nebo gramatickou funkcí blízkých slov. Sandhiové změny se vyskytují nápadně často v sanskrtu, proto má tento jev jméno z tohoto jazyka.\n\nRozeznávají se dvě podoby sandhi:\n\nAčkoli může být sandhi v jazyce běžně zastoupeno, obvykle nebývá vyjádřeno v písmu.\n\n"}
{"id": "144887", "url": "https://cs.wikipedia.org/wiki?curid=144887", "title": "Sekundární pohlavní znaky", "text": "Sekundární pohlavní znaky\n\nSekundární pohlavní znaky jsou znaky odlišující příslušníky opačného pohlaví stejného druhu, které však, na rozdíl od primárních pohlavních znaků, nejsou přímou součástí rozmnožovací soustavy. Vytvářejí se v průběhu dospívání, což je u lidí v období puberty.\n\nRozdíl ve vzhledu samce a samice dané sekundárními pohlavními znaky se nazývá pohlavní dimorfismus.\n\nV období pohlavního dozrávání (puberty) je oběma pohlavím společný růst tělesného ochlupení v podpaží a v pubické oblasti.\n\nU mužů ovlivňuje sekundární pohlavní znaky především hormon testosteron a patří k nim zejména:\nU žen zahrnují sekundární pohlavní znaky:\nK vývinu sekundárních pohlavních znaků někdy nemusí dojít, např. dojde-li před pubertou ke kastraci.\n\n"}
{"id": "144889", "url": "https://cs.wikipedia.org/wiki?curid=144889", "title": "Koeficient špičatosti", "text": "Koeficient špičatosti\n\nKoeficient špičatosti (excesu) je charakteristika rozdělení náhodné veličiny, která porovnává dané rozdělení s normálním rozdělením pravděpodobnosti.\n\nKoeficient špičatosti se obvykle označuje formula_1.\n\nKoeficient špičatosti je definován vztahem\nkde formula_3 je čtvrtý centrální moment, formula_4 je směrodatná odchylka, formula_5 označuje střední hodnotu a formula_6 je rozptyl.\n\nNormální rozdělení má špičatost nula. Kladná špičatost značí, že většina hodnot náhodné veličiny leží blízko její střední hodnoty a hlavní vliv \nna rozptyl mají málo pravděpodobné odlehlé hodnoty. Křivka hustoty je špičatější, nežli u normálního rozdělení. Záporná špičatost značí, že rozdělení je rovnoměrnější a \njeho křivka hustoty je plošší nežli u normálního rozdělení.\n\nŠpičatost rozdělení nezávisí na lineární transformaci náhodné veličiny, je tedy např. stejná pro všechna normální rozdělení.\n\nVýběrový koeficient špičatosti je definován vzorcem\n\nkde formula_8 je výběrový průměr, formula_9 je výběrový rozptyl a formula_10 je čtvrtý výběrový centrální moment.\n\nTento odhad je vychýlený. Méně vychýlené odhady dostaneme, když místo výběrových centrálních momentů použijeme nevychýlené odhady centrálních momentů:\n\nformula_11\n\nPro rozptyly těchto odhadů platí formula_12.\n"}
{"id": "144894", "url": "https://cs.wikipedia.org/wiki?curid=144894", "title": "Sociální demokracie", "text": "Sociální demokracie\n\nSociální demokracie je levicová politická ideologie, která se přes ekonomické i sociální zásahy státu snaží dosáhnout sociální spravedlnosti uvnitř liberální demokracie a tržní ekonomiky. Cílem sociální demokracie je vybudování sociálního státu, ve kterém by byl zajištěn blahobyt občanů pomocí přerozdělování bohatství, vyššího zdanění majetnějších osob, ale také participativní demokracie a regulace ekonomiky (tzv. \"sociálně-tržní hospodářství\" nebo \"sociální kapitalismus\"). Usiluje tak o rovnostářskou, demokratičtější a solidárnější společnost, ale jejím cílem není překonání kapitalismu.\n\nPůvodně byla sociální demokracie směrem, který usiloval o mírovou transformaci tržní ekonomiky v socialismus, na přelomu 19. a 20. století se však sociálnědemokratické strany začaly tříštit na radikální a umírněné křídlo, což v mnoha státech vyústilo ve stranický rozkol (např. odtržení KSČ od ČSDSD nebo rozpad RSDDP). Po druhé světové válce přijali sociální demokraté keynesiánství jakožto ekonomický směr, kterého se po jeho inovaci v neokeynesiánství a krátkém odklonu k třetí cestě (pouze některé sociálnědemokratické strany; přibližně mezi lety 1990 a 2010) drží do současnosti.\n\nZástupcem sociálních demokratů v České republice je Česká strana sociálně demokratická (ČSSD), jež je členem Socialistické internacionály, Strany evropských socialistů a Progresivní aliance. V letech 1998 až 2006 a 2010 až 2017 byla ČSSD nejsilnější českou politickou stranou, v letech 1996 až 1998 a 2006 až 2010 byla druhou nejsilnější stranou.\n\nSocialistická internacionála (SI) – celosvětová organizace sdružující sociálnědemokratické strany a strany demokratického socialismu – definuje sociální demokracii jako ideální formu (liberální) demokracie, která je schopná řešit společenské problémy, které vytváří neregulovaný kapitalismus. SI zdůrazňuje následující principy lidského společenství (následuje volný překlad):\n\n\n\nPůvodně byly členy sociálnědemokratických stran jak demokratičtí socialisté, tak revoluční socialisté, např. Rosa Luxemburgová nebo Vladimir Lenin. Po první světové válce a Říjnové revoluci je sociální demokracie spojena výlučně s nerevolučním politickým směrem.\n\nSociální demokraté často za svojí symboliku používají růži. Barvou sociálně demokratických strana je z velké většiny červená, ojediněle růžová, modrá, oranžová atd.\n\n\n"}
{"id": "144901", "url": "https://cs.wikipedia.org/wiki?curid=144901", "title": "Mareograf", "text": "Mareograf\n\nMareograf je přístroj, který na pobřeží zaznamenává výšku mořské hladiny. Přístroj pomocí systému kladek reaguje na změny výšky vodní hladiny a ty pak zaznamenává. Pro správnou funkčnost mareografu je nutné mít v jeho blízkosti nivelační body o známé nadmořské výšce.\n\nMareograf nachází, mimo jiné, praktické využití při sledování vln tsunami.\n"}
{"id": "144904", "url": "https://cs.wikipedia.org/wiki?curid=144904", "title": "Queens", "text": "Queens\n\nQueens je jeden z pěti obvodů města New York a zároveň okres státu New Yorku. Rozlohou je největší. Na jejím území se nacházejí dvě letiště: LaGuardia v části Flushing a Mezinárodní letiště Johna F. Kennedyho (známé pod zkratkou JFK). Počet obyvatel činí přibližně 2,2 miliónu osob. Polovina obyvatel se narodila v jiné zemi než v USA. V Národním tenisovém centru Billie Jean Kingové je každý rok na počátku září pořádán tenisový grandslam US Open. Narodil se zde známý raper Curtis 50 Cent Jackson.\n\nNázev obvodu pochází z doby, kdy tehdejší \"Nieuw Amsterdam (Nový Amsterodam)\" byl odebrán Holandsku a přejmenován na New York; jeho okolí pak na památku vlády manželky anglického krále Karla II. Kateřiny z Braganzy dostalo jméno \"Queens\" (královny n. královnino).\n\nQueens se nachází v západní části Long Islandu a zahrnuje i několik menších ostrovů, z nichž většina leží v Jamaica Bay. Čtvrť má celkovou rozlohu 462 km, 283 km je souš a 38,7 % činí voda.\n\nDemokratická strana drží většinu veřejných úřadů. 63 procent registrovaných voličů v Queensu jsou demokraté. Místní stranické platformy se soustředí na dostupné bydlení, vzdělávání a ekonomický rozvoj. Mezi kontroverzní politické otázky v Queensu patří rozvoj, hluk a náklady na bydlení.\n\nQueens nehlasoval pro republikánského kandidáta v prezidentských volbách od roku 1972, kdy zdejší voliči vybrali Richarda Nixona nad Georgem McGovernem.\n\nZdejší ekonomika je založena na cestovním ruchu, průmyslu a obchodu. Vzhledem k tomu, že newyorská metropolitní oblast má tři letiště, vzdušný prostor patří mezi nejrušnější a nejvíce regulované na světě. Mezinárodní letiště Johna F. Kennedyho podél Jamaica Bay se nachází nejrušnější letiště v zemi v oblasti mezinárodního cestování. Regionální Letiště La Guardia na East River většinou obsluhuje lety z východu Severní Ameriky.\n\nPodle sčítání lidu z roku 2010 tvořili běloši 39,7 % populace (nehispánští běloši 27,6 %), jejich podíl v roce 1960 činil 91,5 %, Afroameričané 19,1 %, Asiaté 22,9 %, populace jiné rasy 12,9 % a smíšené (dvou nebo více ras) 4,5 %. 27,5 % populace čtvrti Queens bylo hispánského nebo latinoamerického původu (jakékoliv rasy).\n\n46,6 % obyvatel se narodilo v jiné zemi než USA. Přibližně 44,2 % populace starší 5 let mluví doma anglicky, 23,8 % španělsky, 16,8 % jiným Indoevropským jazykem. Dalších 13,5 % mluví doma některým z asijských jazyků.\n\nPodle sčítání lidu z roku 2000 zde žilo 2 229 379 lidí, bylo tam 782 664 domácností, a 537 690 rodin. Hustota obyvatelstva byla 7 879,6/km. Bylo tam 817 250 bytových jednotek s průměrnou hustotou 2 888,5/km.\n\nPodle odhadu Úřadu pro sčítání lidu se počet obyvatel zvýšil v roce 2008 na 2 293 007.\n\nPrůměrný příjem pro domácnost ve čtvrti činí 374 39 dolarů a průměrný příjem pro rodinu činil 42 608 dolarů. Muži měli průměrný příjem 30 576 dolarů oproti 26 628 dolarům u žen. Příjem na hlavu činil 19 222 dolarů. V Queensu vydělává černošská populace průměrně více než populace bělošská.\n\nQueens má zásadní význam v mezinárodní a mezistátní letecké dopravě. Nachází se zde dvě ze tří Newyorských hlavních letišť, letiště LaGuardia se nalézá v severním Queensu při řece East River a Mezinárodní letiště Johna F. Kennedyho se nalézá na jihu u pobřeží Jamaica Bay. Nadzemní povrchová dráha JFK poskytuje železniční spojení mezi letištěm JFK a místní železniční tratí.\n\nQueens je připojen k Bronxu čtyřmi mosty: Bronx–Whitestone Bridge, Throgs Neck Bridge, Robert F. Kennedy Bridge a Hell Gate Bridge. K Manhattanu je připojen dvěma mosty a jedním tunelem: Robert F. Kennedy Bridge, Queensboro Bridge a Queens Midtown Tunnel. Vede zde také most na Roosevelt Island – Roosevelt Island Bridge.\n\n"}
{"id": "144907", "url": "https://cs.wikipedia.org/wiki?curid=144907", "title": "Asimilace", "text": "Asimilace\n\nAsimilace (z latinského \"similis\" – \"podobný\") je označení pro přizpůsobení jednoho jevu jinému. Užívá se ve více různých situacích a oborech:\n"}
{"id": "144908", "url": "https://cs.wikipedia.org/wiki?curid=144908", "title": "Bronx", "text": "Bronx\n\nBronx je jeden z pěti obvodů města New York a zároveň jedním z okresů amerického spolkového státu New Yorku. Bronx je jediným městským obvodem New Yorku, který neleží na ostrově.\n\nBronx byl proslavený zejména v 60. letech 20. století jako nejbrutálnější část New Yorku a vyznačoval se nejvyšší kriminalitou. Přepadení, krádeže aut, drogy a dealeři byli v jižní části města každodenní samozřejmostí. Jedná se o velice chudou čtvrť s rozsáhlou černošskou a hispánskou komunitou. V poslední době se ale situace zlepšila a zčásti nastoupila gentrifikace. V roce 2005 zde žilo přibližně 1,3 mil. obyvatel (48 % hispánci, 36 % černoši, 14 % běloši, 2 % ostatní).\n\nJižní část je domovem nejznámějšího amerického baseballového týmu New York Yankees, hip hopu a breakdance.\n\nBronx prošel rychlým růstem po první světové válce. Rozšíření newyorského metra přispělo ke zvýšení populace, když tisíce imigrantů zaplnily Bronx, což zapříčinilo významný rozmach výstavby. Z imigrantských skupin se tu usadilo mnoho Iro-Američanů, Italo-Američanů a zejména Žido-Američanů. Kromě toho se do čtvrti přistěhovali ve větší míře Francouzi, Němci a Poláci. V této době se velmi zvýšila Židovská populace čtvrti. V roce 1937 žilo podle židovských organizací v Bronxu 592 185 Židů (43,9% populace čtvrti), zatímco v roce 2002 jen asi 45000. V Bronxu stále stojí mnoho synagog, ale většina z nich byla přestavěna k jiným účelům.\n\nV letech prohibice (1920-1933) se v Bronxu vymkly kontrole gangy. Irští, italští a polští imigranti pašovali většinu ilegální whisky. Od roku 1926 byl Bronx znám svou vysokou mírou kriminality. Po roce 1930 poklesla populace irských imigrantů v Bronxu. Německá populace toto následovala v roce 1940, stejně jako mnozí Italové v roce 1950 a Židé v roce 1960. Od poloviny 60. let do poloviny 70. let Bronx šel do éry prudkého poklesu kvality života obyvatel. Historici a socilogové toto zdůvodnili mnoha faktory. Jedním z těchto faktorů může být rozvoj výstavby výškových domů jako budov určených pro bydlení.\n\nV 70. letech byl Bronx sužován vlnou žhářství. Bylo rozšířené především v jižním Bronxu, soustředilo se kolem Westchester Avenue a ve čtvrti West Farms. Nejčastější vysvětlení tohoto žhářství jsou pojistné podvody. Po zničení mnoha staveb v jižním Bronxu se žhářství výrazně snížilo v další části tohoto desetiletí, ale důsledky byly cítit ještě na začátku 90. let.\n\nSíť ulic v Bronxu je nepravidelná. Stejně jako nejsevernější část horního Manhattanu, kopcovitý terén západního Bronxu nechává relativně volný styl pro síť ulic.\n\nVýchodní Bronx je výrazně plošší a ulice mají tendenci být více pravidelné.\n\nMnoho tunelů a mostů pojí Bronx k Manhattanu a Queensu (3). Mezi ně patří, od západu na východ:\n\n\"Na Manhattan:\" Spuyten Duyvil Bridge, Henry Hudson Bridge, Broadway Bridge, University Heights Bridge, Washington Bridge, Alexander Hamilton Bridge, High Bridge, Concourse Tunnel, Macombs Dam Bridge, 145th Street Bridge, 149th Street Tunnel , the Madison Avenue Bridge, Park Avenue Bridge, the Lexington Avenue Tunnel, Third Avenue Bridge (pouze provoz na jih) a Willis Avenue Bridge (pouze provoz na sever).\n\n\"Na Manhattan a Queens:\" Robert F. Kennedy Bridge\n\n\"Na Queens:\" Bronx–Whitestone Bridge a Throgs Neck Bridge.\n\nV Bronxu je šest tratí newyorského metra.\n\nPodle sčítání lidu Spojených států v roce 2000 zde žilo 1 332 650 lidí, bylo zde 463 212 domácností a 314 984 rodin. Hustota obyvatelstva činila 12 242,2 lidí na km². Na 100 žen tam případalo 87 mužů.\n\nV roce 1999 činil střední příjem jedné domácnosti 27 611 dolarů a střední příjem pro rodinu byl 30 682 dolarů. Muži měli střední příjem 31 178 dolarů oproti 29 429 dolarům pro ženy. Příjem na hlavu byl 13 959 dolarů. Okolo 28,0 % rodin a 30,7 % populace žilo pod hranicí chudoby.\n"}
{"id": "144909", "url": "https://cs.wikipedia.org/wiki?curid=144909", "title": "Ferrari F399", "text": "Ferrari F399\n\nFerrari F399 (Ferrari, objem motoru 3000 cc, rok 1999) je vůz Formule 1, který se účastnil mistrovství světa v roce 1999.\n\nKonstruktéři Rory Byrne a John Barnard koncepčně vyšli z předchůdce tohoto vozu tj. Ferrari F300, který prošel pouze malými změnami. Předností vozu byla jeho vysoká spolehlivost, auto pouze třikrát nedojelo do cíle. Přičemž při Velké Ceně Kanady se jednalo o chybu jezdce Michaela Schumachera, který s vozem vyjel mimo trať. V Imole nedojel Eddie Irvine pro poruchu motoru a při Velké Ceně Evropy musel odstoupit Mika Salo pro problémy s brzdami.\nPři prvních sedmi cenách startovali jezdci Michael Schumacher a Eddie Irvine, při zaváděcím kole Grand Prix Velké Británie měl M. Schumacher nehodu při které si zlomil nohu. Na následujících šest Velkých Cen ho tak musel nahradit Mika Salo. Přes tento problém dokázalo Ferrari s tímto vozem vyhrát pohár konstruktérů a E. Irvine do posledního závodu bojoval o titul mistra světa. Ferrari tak vyhrálo pohár konstruktérů poprvé po šestnácti letech (předtím v roce 1983). Počet vítězství (6) nebyl sice extrémně vysoký, zato lze říci, že jezdci Ferrari dosáhli vysokého počtu umístění na pódiu (17).\n\n\n FedEx, Fiat, General Electric, Marlboro, Shell, Telecom Italia, Tic Tac, TIM, Tommy Hilfiger a ZF Sachs.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě)\n"}
{"id": "144910", "url": "https://cs.wikipedia.org/wiki?curid=144910", "title": "Multiple-input multiple-output", "text": "Multiple-input multiple-output\n\nMultiple-input multiple-output (MIMO), česky \"více vstupů více výstupů\", je abstraktní matematický model pro multi-anténní komunikační systémy. Během posledních let se výrazněji používá MIMO technologie v oblasti rádiové komunikace pro významný nárůst datové propustnosti a dosahu při zachování šířky pásma a celkového výdeje vyzařovací energie. Obecně MIMO technologie zefektivňuje spektrální využití rádiových systémů.\n\nMIMO rádiová komunikace využívá fenoménu vícecestného šíření k zvýšení propustnosti a dosahu nebo k snížení počtu přenosových bitových chyb, místo snahy o eliminaci efektu vícecestné propagace, o kterou se snaží tradiční \"Single-Input Single-Output\" (SISO), česky \"jeden vstup jeden výstup\", komunikační systémy.\n\nMIMO technologie může být také využita ve spojení s OFDM jakožto části WiMAX standardu a bude součástí IEEE 802.11n standardu vysoké propustnosti, jehož dokončení se očekává v roce 2009. Již v 2007 byl implementován v konfiguraci 3X3 (propustnost až 450Mbit). Standardizace MIMO technologie bude použita v 3G standardech jako je HSDPA.\n\nPočátky MIMO spadají až do roku 1970. V roce 1984 vytvořil Jack Winters z Bellových laboratoří první dokumenty, týkající se rádiové komunikace za použití více antén. Jack Salz, také z Bellových laboratoří, zveřejnil článek týkající se MIMO technologie v roce 1985. Článek byl založen Wintersově výzkumu.\n\nVstupně-výstupní vztah v MIMO systémech s formula_1 vysílacími anténami a formula_2 přijímajícími lze popsat následovně:\nformula_3 \n, kde formula_4 je formula_5 vektor vysílaných znaků, formula_6 je formula_7 vektor přijímaných znaků a formula_8 je formula_7 vektor přijímaného šumu; formula_10 je formula_11 matice koeficientů kanálu a formula_12 je formula_13 lineární předkódová matice. Vysílací symboly jsou tedy formula_14-násobně prostorově vynásobené nad MIMO kanálem, jinými slovy, formula_14 proudů je vysíláno paralelně, což teoreticky vede k formula_14-násobnému zvýšení prostorové efektivity.\nLineární předkódování implikuje, že předkódová matice formula_17 je použita k předkódování vektorů symbolů ke zvýšení výkonu. Sloupcová dimenze formula_14 matice formula_17 může být zvolena menší než formula_1, což je užitečné, pokud kanál nemůže přenášet formula_14 proudů.\n\n"}
{"id": "144916", "url": "https://cs.wikipedia.org/wiki?curid=144916", "title": "Dějiny Rakouska", "text": "Dějiny Rakouska\n\nDějiny Rakouska úzce souvisí s dějinami okolních současných států, neboť současná hranice Rakouska vznikla až po první světové válce. V době římské se na území dnešního Rakouska rozkládaly tří římské provincie, z nichž nejvýznamnější bylo Noricum. Od poloviny 4. století na toto území přicházeli Germáni, jež přispívali k oslabení moci římské říše. Římané se z této oblasti stáhli roku 476 a namísto nich se zde začali objevovat Bavoři a Slované. Bavoři se záhy dostali pod vliv franské říše, nedokázali však zabránit Slovanům, aby si zde vytvořili své karantánské knížectví. Bavoři získali převahu až v polovině 8. století, Karantánii ovládli, sami se však roku 757 dostali do područí franské říše.\n\nFrankové v této oblasti ustavili Východní marku (po rozdělení franské říše se stala součástí východofranské říše), jež však po celou 1. polovinu 10. století byla vydána v plen Maďarům, které dokázal porazit až král Ota I. roku 955. Jeho nástupce Ota II. pak Východní marku roku 976 reorganizoval a svěřil ji Leopoldovi I. Babenberskému.\n\nBabenberkové se zprvu museli ještě vypořádávat s Maďary, po uklidnění východní hranice se však mohli na přelomu 11. a 12. století zapojit do boje o investituru, zpravidla na papežově straně, a později do mocenského zápasu mezi Štaufy a Welfy. Roku 1156 obdržel Jindřich II. Jasomirgott \"privilegium minus\", kterým císař povýšil rakouskou marku na rakouské vévodství a dědičnou držbu tohoto území v mužské i ženské linii udělil právě Babenberkům. Roku 1192 pak Babenberkové získali vládu také nad štýrským vévodstvím. Babenberkové se stále více zapojovali do říšské politiky a účastnili se například křížových výprav. Agresivnější politikou na počátku 13. století si však Babenberkové znepřátelili své bavorské, české i uherské sousedy.\n\nKdyž roku 1246 rod Babenberků vymřel, nastal o jejich dědictví boj. Dočasně získal vládu v rakouském, štýrském i korutanském vévodství Přemysl Otakar II., od roku 1273 se však císaři Rudolfovi I. Habsburskému dařilo českého krále z rakouských zemí vytlačovat, až jej nakonec zcela porazil roku 1278 v bitvě na Moravském poli, čímž babenberské dědictví definitivně získali Habsburkové.\n\nMoc Habsburků se z jejich držav v severním Švýcarsku rozšířila ovšem nejen na rakouské a štýrské vévodství, nýbrž záhy také získali Korutany a Tyroly. Po smrti Rudolfa IV. Habsburského roku 1365 však došlo ke sporům mezi jeho syny, kteří si vládu v zemi roku 1379 rozdělili. Dvě větve rodu mezi sebou následující století soupeřily a ke sjednocení habsburských držav došlo znovu až roku 1491 za vlády Maxmiliána I. Po jeho smrti rakouské země obdržel jeho vnuk Ferdinand I., jenž roku 1526 získal také českou a uherskou korunu, a položil tak základy habsburské monarchie. Po jeho smrti roku 1564 se však moc v habsburské monarchii opět rozdělila mezi jeho nástupce. Rozdělená země se musela čelit náboženskému neklidu i třicetileté válce a k jejímu sjednocení došlo opět až roku 1665 za vlády Leopolda I., který musel vzápětí čelit masivnímu osmanskému tažení. Protiútok rakouských a spřátelených vojsk však nakonec vytlačil Osmany z Uher, čímž se území habsburské monarchie podstatně zvětšilo. Dalších územních zisků pak habsburská monarchie došla ve válce o dědictví španělské na počátku 18. století.\n\nCísař Karel VI. ovšem roku 1740 zemřel bez mužského potomka, a jeho dcera Marie Terezie proto musela čelit několika armádám, jež si chtěly habsburské dědictví rozdělit. V nastalé válce bylo nakonec úspěšné jen Prusko, které získalo většinu Slezska a další menší území. Další války zemi ještě více vyčerpaly, což postavilo Marii Terezii a jejího syna Josefa II. před nutnost provést osvícenské reformy, jež začaly feudální správu nahrazovat moderní státní správou.\n\nNa počátku 19. století postihlo habsburskou monarchii Napoleonovo tažení. Svatá říše římská zanikla a habsburský panovník zůstal pouze rakouským císařem. Snahou státu bylo až do roku 1860 s krátkou přestávkou při revoluci roku 1848 potlačovat liberální myšlenky, neúspěchy v zahraniční politice však nakonec císaře Františka Josefa I. nakonec donutily změnit kurs a povolit demokratickou konstituční monarchii. Rostoucí nacionální problémy se císař rozhodl vyřešit přeměnou Rakouského císařství na Rakousko-Uhersko, tím však uspokojil jen Maďary.\n\nKatastrofu pro Rakousko-Uhersko znamenala první světová válka, na jejímž konci roku 1918 se rozpadlo. Rakouští Němci se pokusili prosadit koncepci Německého Rakouska, nakonec však byli nuceni přijmout svůj stát v hranicích, jak jej vymezila Saintgermainská smlouva. První Rakouská republika se potýkala s obrovskými hospodářskými problémy, jež nedokázaly nestabilní vlády dvou znepřátelených politických stran uspokojivě řešit. Roku 1933 konečně Engelbert Dollfuss nastolil autoritativní režim, avšak i on musel čelit vážným problémům, zejména vzestupu rakouského nacismu. Pokus o převrat rakouských nacistů roku 1934 sice nakonec skončil neúspěchem, Rakousko však muselo čelit stále většímu tlaku Hitlerova Německa, jež si nakonec vynutilo „pozvání“ k záboru Rakouska.\n\nJakožto součást Třetí říše se Rakousko zúčastnilo druhé světové války a po pádu nacistické moci bylo podobně jako Německo obsazeno Spojenci a rozděleno do okupačních zón. Plnou suverenitu Rakousko získalo zpět až roku 1955. Jakožto neutrální země se rychle začlenila do západních nevojenských organizací, až nakonec roku 1995 Rakousko vstoupilo do Evropské unie.\n\nNoricum bylo keltské království, přesněji federace třinácti kmenů, a provincie římské říše, jež zahrnovalo většinu území dnešního Rakouska, část Slovinska a jihovýchodní cíp Bavorska. Na západě sousedila tato země s Raetií, na východě s Panonií a na jihozápadě s Itálií. Na severu sahalo území království až za řeku Dunaj, která se stala severní hranicí Norica teprve po jeho trvalém začlenění do římského impéria.\n\nOd poloviny 4. století začaly \"limes romanus\" prorážet Germáni, jejichž tlak ještě více zesílil pod tlakem Hunů. Římané dokázali nějakou dobu svou vládu v Noricu udržet, Panonii museli roku 433 vyklidit. S pádem římské říše odešla z Noricu roku 476 také římská vojska a na území Norica se usadili Langobardé. Na počátku 6. století tak na území dnešního Rakouska vedle přistěhovalých Germánů žily také zbytky původního provinciálního obyvatelstva (románské a keltsko-illyrské obyvatelstvo).\n\nPřibližně v této době se v západní části Norica začali objevovat také Bavoři, kteří se ovšem okolo roku 536 dostali pod nadvládu franské říše. Ve stejné době začali do východního Norica pozvolna migrovat Slované, intenzivnější usidlování pak nastalo v 2. polovině 6. století. Frankové se tohoto území zřekli ve prospěch vazalských Bavorů, kteří se však roku 611 marně pokusili porazit Slovany a zabránit vzniku karantánského knížectví, jež bylo podpořeno Avary. Po porážce Avarů byzantskou říší roku 626 u Konstantinopole se snad Karantánie dočasně stala na čtvrtstoletí součástí Sámovy říše a pak se dostala znovu do závislosti na Avarech.\n\nAž do poloviny 8. století pak byl franský vliv v této oblasti velmi slabý a bavorští vévodové se proto chovali jako králové (vykonávali moc nad vojskem, církví i šlechtou). V tomto období také v Bavorsku probíhala christianizace. Roku 743 se sice Slovanům s pomocí Bavorů podařilo setřást avarskou nadvládu, brzy se však ukázala bavorská převaha. Proti bavorské snaze pokřesťanštit tuto oblast sice vypuklo několik povstání, roku 772 si však Bavoři Karantánii zcela podmanili. Ve stejnou dobu se však již samotné Bavorsko dostávalo do stále větší závislosti na sílící franské říši: roku 757 musel bavorský vévoda Tassilo III. složit vazalskou přísahu Pipinovi III. Tassilo se sice pokusil získat oporu v Langobardech a po dobytí langobardské říše Karlem Velikým v Avarech, roku 788 však byl Tassilo III. s pomocí šlechty sesazen a bavorské vévodství se stalo součástí franské říše, přičemž Karantánie byla přeměněna na vojenskou marku.\n\nKarel Veliký pokračoval ve svých výbojích dále na východ. V 90. letech 8. století se odehrála série válek, až se nakonec Panonie dostala pod svrchovanost franského císaře. V souvislosti s misijním úsilím na nově dobytých či závislých územích povýšilo roku 798 salcburské biskupství na arcibiskupství. Po rozdělení franské říše roku 843 připadlo území dnešního Rakouska do východofranské říše Ludvíka II. Němce. Marka musela čelit zejména tlaku expandující Velké Moravy, proti níž se východofranská říše spojila s bulharskou říší. Ani to však nezabránilo vzniku moravsko-panonského arcibiskupství roku 869 a úplné ztrátě Panonie ve prospěch Velké Moravy roku 884. Roku 892 ovšem východofranský král Arnulf Korutanský zvítězil nad velkomoravským knížetem Svatoplukem a roku 907 Velkou Moravu zničil vpád Maďarů. Ti však pokračovali také dále na západ a pustošili Rakousy, Štýrsko i Korutany, takže státní i církevní správa se v této oblasti rozpadla.\n\nMaďary z této oblasti vytlačil až roku 955 v bitvě na Lechu východofranský král Ota I., jenž zde zřídil „marku mezi Bavorskem a Uhrami“, jejímž prvním správcem se stal Burchard. Důležitou roli v tomto období hráli biskupové, kteří byli mnohdy válečníky a vedli mezi sebou spory o misijní a politický vliv na Maďary, jež byly nakonec ukončeny vznikem ostřihomského biskupství. Místo Panonie se císař Ota II. proto zaměřil na Východní marku, kterou roku 976 reorganizoval. Toto území, jež postupně vešlo ve známost jako markrabství rakouské, pak svěřil Leopoldovi I. Babenberskému.\n\nPo nešťastné smrti Leopolda I. roku 994 se rakouským markrabětem stal Jindřich I. (994–1018) Za jeho vlády obsadil polský kníže Boleslav Chrabrý Moravu, útoky na rakouské území se však podařilo odrazit a po uzavření budyšínského míru roku 1018 zavládl na severní hranici markrabství klid. Za vlády Adalberta (1018–1055) však stále větší neklid panoval na hranici s Uhrami, která se ustálila na řece Litava. Jeho syn Arnošt (1055–1075) udržoval dobré vztahy s císařem, se kterým podnikl také tažení do povstaleckého Saska, při němž však zemřel.\n\nJeho syn Leopold II. (1075–1095) rovněž zprvu podporoval císaře, brzy se však v boji o investituru přiklonil k příznivcům papeže. Císař Jindřich IV. proto neposlušnému markraběti správu rakouské marky odňal a udělil ji českému knížeti Vratislavovi II., jemuž se ovšem i přes vítězství nad rakouským vojskem roku 1082 vládu v rakouské marce získat nepodařilo. Boj o investituru pokračoval i za vlády Leopolda III. (1095–1136), který se snažil zemi uchránit před dalšími boji a přiklonil k Jindřichovi V. Situace v markrabství se skutečně stabilizovala; vzestup se projevoval například zvýšenou výstavbou, symbolizovanou založením kláštera v Klosterneuburgu, jenž byl zamýšlen jako rodové pohřebiště, nebo (byť neúspěšnou) kandidaturou Leopolda III. na císaře roku 1125.\n\nZa vlády Leopolda IV. (1136–1141) se boje v Říši rozpoutaly znovu, tentokrát mezi Štaufy a Welfy. Welfský bavorský vévoda Jindřich Pyšný byl knížecím soudem sesazen a Bavorsko bylo svěřeno Leopoldovi IV., jenž ovšem musel o svěřené území s Welfy bojovat. Stejně tak i jeho bratr Jindřich II. Jasomirgott (1141–1177), jenž ovšem musel čelit také uherskému vojsku jež roku 1146 na řece Litavě zvítězilo. Přestože Welfové byli nakonec roku 1150 poraženi, bylo jim o několik let později Bavorsko vráceno. Jako odškodnění udělil císař Fridrich I. Barbarossa Jindřichovi II. \"privilegium minus\", kterým povýšil rakouské markrabství na rakouské vévodství a zajistil Babenberkům dědičnou držbu tohoto území v mužské i ženské linii.\n\nPo získání \"privilegia minus\" se pozice Rakous dosti posílila, mnohé regály ovšem zůstaly císaři, hospodářské zázemí rakouského vévody tudíž bylo omezené. Jindřich II. si navíc svým arogantním jednáním dokázal znepřátelit uherského, štýrského i českého vládce a k uklidnění vztahů se sousedy došlo až za vlády jeho syna Leopolda V. (1177–1194). Spolu s rakouským vévodství získalo nezávislost na bavorském vévodství také štýrské vévodství, jehož vévoda Otakar IV. byl ovšem bezdětný, a proto roku 1186 georgenberským rukoudáním odkázal Štýrsko rakouskému vévodovi. Když roku 1192 Otakar IV. zemřel, Štýrsko skutečně se souhlasem císaře Jindřicha VI. připadlo Babenberkům.\n\nLeopold V. se také zapojil do třetí křížové výpravy, kde podle legendy získal pro Babenberky erb, jenž se pak stal znakem Rakouska. Významnou pomocí rakouskému hospodářství se stalo výkupné, jež musel zaplatit anglický král Richard I. Lví srdce za své propuštění z vězení, do kterého jej při jeho návratu z křížové výpravy přes Rakousko vsadil Leopold V. Tento čin ovšem znamenal zajetí poutníka ze Svaté země, čímž si rakouský vévoda vysloužil exkomunikaci.\n\nFridrich I. Babenberský (1194–1198) se rovněž zapojil do křižáckých válek, při svém návratu z Levanty ovšem zemřel a rakouským vévodou se stal jeho bratr Leopold VI. (1198–1230). Za jeho vlády došlo k hospodářskému vzestupu, jenž umožnil vévodovi rozmnožit svůj majetek a učinit z Vídně centrum rytířské kultury. Rovněž potlačil kacířství v Rakousku a zúčastnil se reconquisty i páté křížové výpravy. Konec vlády Leopolda VI. ovšem poznamenaly spory mezi císařskými kandidáty a vzpoura jeho syna Jindřicha.\n\nSpory se sousedními vládci se vyhrotily za vlády Fridricha II. (1230–1246); rakouský vévoda bojoval s českým králem Václavem I., bavorským vévodou Otou II. i uherským králem Bélou IV. Války zemi ekonomicky vyčerpávaly, a vévoda si proto vypomáhal rabováním klášterních pokladnic. Nakonec byl obeslán k říšskému soudu, jenž jej roku 1235 označil za psance. Vzápětí vypuklo proti Fridrichovi II. v Rakousku povstání a rakouský vévoda se musel vyrovnávat opět také s vojsky sousedních panovníků. Nakonec došlo k usmíření, roku 1241 ovšem zemi postihl tatarský vpád a vzápětí došlo k dalším bojům s českou a uherskou armádou, které ukončila Fridrichova smrt roku 1246 v bitvě u Ebenfurthu. Touto událostí rovněž vymřel babenberský rod po meči.\n\nFridrich II. po sobě zanechal dvě ženské dědičky: Gertrudu a Markétu. Gertrudu si již roku 1246 vzal moravský markrabě Vladislav, který ovšem následujícího roku zemřel. Poté se s Gertrudou oženil Heřman Bádenský, avšak i ten roku 1250 zemřel. V zemi nastala anarchie: rakouská šlechta a biskupové nabídli vládu českému králi Václavovi I., jenž do země vyslal svého syna Přemysla, jenž se následujícího roku oženil s druhou dědičkou, Markétou Babenberskou. Tím ovšem spory neskončily, neboť Gertruda se provdala za Romana Haličského, příbuzného uherského krále. Uherské a bavorské vojsko plenilo Přemyslovu Moravu a Rakousy, až se roku 1254 nyní již jako český král Přemysl Otakar II. vzdal Štýrska.\n\nVe Štýrsku však proti uherské správě vypuklo několik povstání, až se nakonec toto vévodství dostalo opět pod správu českého krále. Toto uspořádání pak roku 1260 potvrdilo české vítězství v bitvě u Kressenbrunnu. Roku 1268 uzavřel Přemysl smlouvu s korutanským vévodou, jímž získal nástupnická práva v korutanském vévodství, jež ke své říši Přemysl připojil následujícího roku. Připojení dalších území (vindické marky, Pordenone a Kraňska) znepokojovalo císaře, papeže i uherského krále, pohraniční šarvátky a plenění jižní Moravy, Štýrska a Rakousovšem žádnou změnu nepřinesly.\n\nZvrat přišel až roku 1273 po zvolení Rudolfa Habsburského císařem, jenž začal restituovat říšský majetek. Na Přemysla Otakara II. byla nakonec uvalena říšská klatba a babenberské dědictví postupně obsazeno císařovými spojenci. Roku 1278 se Přemysl Otakar II. pokusil tento vývoj zvrátit, v nastalé bitvě na Moravském poli ovšem zahynul a babenberské dědictví získali Habsburkové.\n\nJeště roku 1278 Rudolf Habsburský obsadil Moravu. Když však česká královna vdova Kunhuta požádala o pomoc braniborského markraběte, Rudolf Moravu opustil. Následně udělil svým synům rakouské a štýrské vévodství v léno. Rudolf se snažil získat podporu udělováním úřadů, práv a majetku šlechtě, tímto ovšem zároveň oslaboval svou mocenskou i ekonomickou základnu. Navíc nedokázal prosadit svého syna Albrechta I. (1282–1308) na říšský trůn. Albrecht I. se ovšem s problémy ve své zemi, zejména se šlechtickou opozicí, dokázal vypořádat a po sesazení nepopulárního císaře Adolfa Nasavského byl zvolen císařem. Aby se mohl věnovat dění v říši, udělil rakouské a štýrské vévodství podobně jako jeho otec v léno svým synům Leopoldovi a Fridrichovi. Albrecht se snažil zvýšit svůj vliv v Durynsku, Sasku i Čechách, kde nakonec roku 1306 prosadil svého syna Rudolfa králem, jenž ovšem již následujícího roku zemřel a další pokus o prosazení svého vlivu se minul úspěchem: českým králem byl zvolen Jindřich Korutanský.\n\nPo zavraždění Albrechta I. roku 1308 a zvolením Jindřicha VII. Lucemburského králem došlo v Rakousích ke šlechticko-měšťanskému povstání proti Habsburkům, jež však bylo krutě potlačeno. Nový císař však již roku 1313 zemřel a rozpoutal se boj o císařskou korunu mezi Fridrichem I. a Ludvíkem Bavorem. Habsburkové se navíc museli vypořádávat s povstáním ve Švýcarsku. V samotném Rakousku se rozpoutal spor mezi Albrechtem II. a Otou, jenž byl nakonec urovnán prostřednictvím Jana Lucemburského. Proti růstu lucemburské moci se Habsburkové dohodli s Wittelsbachy na rozdělení Korutan a Tyrolska. I přes odpor Lucemburků nakonec Habsburkové po smrti Jindřicha Korutanského Korutany skutečně získali a o něco později získali také Tyroly. Roku 1346 se sice římským králem stal Karel IV. Lucemburský, ten však potvrdil Habsburkům jejich državy.\n\nRoku 1358 převzal vládu v rakouských zemích ambiciózní Rudolf IV. Habsburský (1358–1365), jenž se snažil pomocí padělané listiny \"privilegium maius\" upevnit habsburský nárok na rakouské země. Karel IV. sice toto privilegium nepotvrdil, Rudolf IV. ovšem dosáhl úspěchů jinde: roku 1363 získal Tyrolsko, posiloval svou moc na úkor šlechty, podporoval dálkový obchod a výstavbu Vídně, kde byla roku 1365 založena univerzita. Na konci jeho vlády se tak těžiště habsburské moci přesunulo z původních držav v Předním Rakousku do Rakouska samotného.\n\nPo smrti bezdětného Rudolfa IV. roku 1365 převzali vládu jeho mladší bratři Albrecht III. a Leopold III. Brzy se mezi nimi začaly objevovat rozpory, až se nakonec roku 1379 dohodli na rozdělení země a vzájemném nástupnictví: Albrecht vládl v Rakousích a Štýrsku, zatímco Leopold v Korutanech, Kraňsku, Vindické marce, Přímoří, Tyrolech a Předním Rakousku. S problémy se potýkala zejména leopoldinská větev, jež nedokázala ani s Albrechtovou pomocí porazit Švýcary. Albrecht IV. sice se Zikmundem Lucemburským vyjednal smlouvu o vzájemném nástupnictví, v zemi však dále bujelo loupežnictví a lokální války.\n\nSpojenectví mezi Lucemburky a Albrechtovci se posilovalo také za vlády Albrechta V. (1404–1439) také díky obavám z rozšíření vlivu husitství. Roku 1421 Zikmund jmenoval Albrechta dokonce moravským místodržitelem a roku 1423 moravským markrabětem. Albrechtovy obavy z moci husitů se ukázaly oprávněné: vpády husitů do Rakous, jež začaly roku 1425, dokázal Albrecht V. zastavit až roku 1435. Po smrti Zikmunda Lucemburského byl na základě smlouvy o vzájemném nástupnictví zvolen českým králem a roku 1438 se stal králem také římským. Jako římský král Albrecht II. převzal Zikmundovu zlatou a černou heraldickou barvu, jež se pak staly barvami celého rodu Habsburků.\n\nJiž roku 1439 ovšem Albrecht V. zemřel a iniciativu převzal štýrský a korutanský vévoda Fridrich III., jenž byl roku 1440 zvolen římským králem. Při jeho korunovační cestě do Říma ovšem proti němu v Rakousích zesílila opozice, jež požadovala vydání Ladislava Pohrobka, který byl vzápětí korunován českým králem. Po smrti Ladislava Pohrobka se Fridrich III. snažil oslabit pozici Jiřího z Poděbrad, se kterým se spojil Albrecht VI., jenž si nárokoval Rakousy. Fridrich III. podpořil Matyáše Korvína v jeho tažení na Moravu, později však Korvín roku 1482 vpadl i do Rakous, a o tři roky později dokonce obsadil Vídeň. Úspěšnější byl císař v politice vůči burgundskému hrabství, nad kterým roku 1475 zvítězil a roku 1486 svého syna Maxmiliána prosadil roku 1486 za římského krále.\n\nKdyž roku 1490 zemřel Matyáš Korvín, Maxmilián věděl, že se v Uhrách proti vůli šlechty, jež si zvolila Vladislava Jagellonského, neprosadí, a proto se spokojil jen s navrácením rakouských území obsazených Korvínem. S Vladislavem Jagellonským roku 1491 uzavřel prešpurský mír, jímž také získal možnost ucházet se o českou i uherskou korunu v případě vymření Jagellonců. Maxmilián I. přesvědčil s pomocí stavů také Zikmunda Tyrolského, aby se vzdal vlády v Tyrolsku a Předním Rakousku. Roku 1493 zemřel Fridrich III., a Maxmilián se tak stal po více než století opět jediným vládcem rakouských zemí.\n\nPo zajištění severní a východní hranice se pak Maxmilián I. zaměřil na říšské záležitosti a dynastickou politiku. Svého syna Filipa Sličného oženil roku 1496 s kastilskou princeznou Janou Šílenou a roku 1515 uzavřel s Vladislavem Jagellonským vídeňskou smlouvu, podle níž se později Marie Habsburská vdala za Ludvíka Jagellonského a Ferdinand Habsburský se oženil s Annou Jagellonskou. Válečná tažení do Itálie ovšem pro Maxmiliána úspěšná příliš nebyla.\n\nZvýšené finanční náklady vyvolávaly v Rakousku nesouhlas s Maxmiliánovou politikou, až nakonec musel Maxmilián svolat roku 1518 generální sněm rakouských zemí v Innsbrucku, který sice poskytl Maxmiliánovi potřebné finance, zároveň však také zřídil dvorskou radu, jež měla komorní majetek kontrolovat. Rakouské země tak poprvé začaly vystupovat jako jediný celek, který již nebyl pouhou personální unií, nýbrž disponoval společnou stavovskou vládou, měnou a obranou.\n\nPo smrti Maxmiliána I. roku 1519 převzal v habsburských državách vládu vnuk Karel V., jenž ovšem wormskou smlouvou (1521) a bruselskými dohodami (1522) přenechal vládu nad rakouskými zeměmi Ferdinandovi I., jenž rázně potlačil stavovskou a měšťanskou opozici, vydal nový mincovní řád a s pomocí některých šlechtických rodů potlačil selské povstání roku 1525. Rozdělením moci nad habsburskými državami mezi Karla V. a Ferdinanda I. došlo k rozdělením rodu na španělské a rakouské Habsburky.\n\nRoku 1526 padl v bitvě u Moháče český a uherský král Ludvík Jagellonský a Ferdinand I. začal uplatňovat dědické nároky své manželky Anny Jagellonské. V českých zemích byl nakonec skutečně zvolen, v Uhrách si ovšem většina šlechty zvolila za krále Jana Zápolského a pouze část uznala za krále Ferdinanda I. V Uhrách tak nastalo dvojvládí: Ferdinand ovládal Královské Uhersko (včetně chorvatského království), zatímco Jan Zápolský vládl v Sedmihradsku a stal se spojencem osmanské říše. Již roku 1529 musel Ferdinand čelit osmanskému vpádu do Rakouska, větší podporu proti Osmanům ovšem získal až poté, co se roku 1531 stal římským králem. Roku 1533 si sice vynutil uzavření dočasného míru, roku 1541 však nové osmanské tažení a vznik budínského pašaliku znamenalo konec Ferdinandových nadějí na získání zbytku Uher.\n\nNa svém území Ferdinand I. založil instituce, jež měly centralizovat politickou správu (tajná rada, dvorská rada), diplomacii (dvorská kancelář) a finance (dvorská komora), přičemž zcela se tyto instituce Ferdinandovi podařilo prosadit jen v rakouských zemích. Války s osmanskou říší přinesly velké finanční zatížení, a když Ferdinand požádal české stavy o pomoc proti protestantským říšským knížatům ve šmalkaldské válce (1546–1547), vypuklo proti němu české stavovské povstání. Habsburské vítězství nad říšskými protestanty a porážka českých stavů, stejně jako mírová smlouva se sultánem roku 1547 znamenala posílení Ferdinandovy pozice. Protestantismus ve vlastní zemi sice Ferdinand I. mocenskými prostředky potlačit nemohl, podporoval však například jezuitskou protireformaci.\n\nPo smrti Ferdinanda I. se habsburská monarchie opět rozdělila: Maxmilián II. (1564–1576) získal císařský titul a vládu nad Horními a Dolními Rakousy, Korunou českou a královskými Uhrami; Ferdinand II. Tyrolský vládl v Tyrolsku a Předním Rakousku a Karel II. Štýrský ve Vnitřním Rakousku. Císař Maxmilián II. se snažil o nadkonfesijní politiku, jež ovšem neuspokojovala ani protestanty ani katolíky. Jeho politika vůči osmanské říši byla nerozhodná a osmanský ofenziva roku 1566 skončila jen díky úmrtí sultána Sulejmana II. Habsburská kandidatura na polský trůn skončila neúspěchem a císař se nesnažil prosadit svou moc ani v Sedmihradsku, kde byl zvolen knížetem Štěpán Báthory. Veškeré tyto okolnosti vedly k úpadku rakouské moci. Úpadek Vídně se prohloubil ještě více po přesunutí císařského dvora do Prahy za vlády Rudolfa II. (1576–1612). V této době se rovněž stále více prohlubovaly spory mezi konfesemi.\n\nKarel Štýrský mezitím přetvořil Vnitřní Rakousy v kompaktní celek a kvůli neustálé hrozbě tureckých vpádů vybudoval soustavu pevností. Většinou protestantské stavy si však své výsady ponechaly. Ferdinand Tyrolský oproti tomu proti protestantům postupoval rázně, převážně katolické Tyroly navíc nebyly bezprostředně ohrožovány osmanskými výboji. Po smrti Ferdinanda Tyrolského roku 1595 se ovšem rozpoutaly spory o jeho dědictví mezi Rudolfem II. a Karlem Štýrským. Napětí v habsburském rodě se zvýšilo také kvůli ambicióznímu Matyášovi, jenž získal místodržitelství v Dolních a Horních Rakousích i královských Uhrách. Krom Tyrolska rostlo v habsburských zemích náboženské i sociální napětí: v letech 1594–1597 se v Dolních i Horních Rakousích rozpoutalo selské povstání, jež bylo nakonec krutě potlačeno; Ferdinand Štýrský zase ve své državě prosazoval tvrdou rekatolizaci.\n\nRudolfovi bránila duševní choroba plně vládnout, a iniciativu proto převzal vládu Matyáš, jenž ovládl Horní a Dolní Rakousy, Uhry (krom Sedmihradska, které ponechal Bočkajovi) a Moravu. Rudolfovi zůstal jen titul císaře a vláda v Čechách, ve Slezsku a Lužicích, nakonec se však po vpádu pasovských musel vzdát i tohoto zbytku moci. Roku 1612 se nakonec císařský dvůr vrátil do Vídně a všechny habsburské větve se roku 1617 dohodly, že Matyášovým nástupcem se stane Ferdinand II. Štýrský (1619–1637). To se již však v reakci na rekatolizaci v Čechách rozpoutalo stavovské povstání, ke kterému se přidaly i hornorakouské a dolnorakouské stavy a posléze i stavy uherské. Vznikla tak konfederace, jež nástupnická práva Ferdinanda II. odmítla. Oporou Ferdinanda II. se stalo Vnitřní Rakousko, pasovský biskup Leopold a Bavorsko.\n\nTažení do Čech bitvou na Bílé hoře roku 1620 skončilo vítězně a Habsburkům se otevřela možnost potlačení protestantismu v zemi. Třicetiletá válka sice zemi finančně vyčerpávala, selské povstání v letech 1626–1627 však bylo po počátečním úspěchu potlačeno a rekatolizační tlak v Rakousích mohl být zesílen. Roku 1627 vyhlásil Ferdinand II. Obnovené zřízení zemské, jímž vyhlásil dědičné habsburské země za nedělitelné a dědičné podle zásady primogenitury (výjimku představovalo pouze Tyrolsko a Přední Rakousy). K dalšímu povstání v Rakousích došlo po švédském pádu do Čech roku 1630, i toto povstání však bylo potlačeno. V následujících letech Habsburkové sice ztratili Lužice a do zemí Koruny české ještě několikrát vstoupila nepřátelská vojska a roku 1643 Švédové pronikli dokonce až k Vídni, k zásadnímu zvratu však již nedošlo. Vestfálský mír znamenal sice oslabení císaře ve Svaté říši římské a ztrátu části Předního Rakouska, v samotných habsburských državách se však moc Habsburků posilovala. Rakouské země navíc z války vyšly méně postiženy než země Koruny české a také rekatolizace zde poté probíhala umírněněji. Hospodářská stabilizace a konsolidace byla nakonec završena za vlády Leopolda I. (1657–1705), když roku 1665 tyrolská větev Habsburků vymřela a Rakousko se tedy opět mohlo sjednotit.\n\nV 60. letech 17. století se díky urovnání sporů s ostatními zeměmi mohli rakouští Habsburkové plně soustředit na boj s osmanskou říší. V letech 1660–1664 obsadili část Uher, k dalšímu velkému tažení kvůli sporům s Francií však došlo 1683, když Osmané oblehli nepřipravenou Vídeň, kterou osvobodil až polský král Jan III. Sobieski. Poté spojenci, jež roku 1684 přijali název Svatá liga vytlačili během patnácti let Osmany z Uher. Roku 1699 byl uzavřen karlovický mír: osmanská říše se vzdala Uher a Sedmihradska, čímž se podunajská monarchie stala velmocí.\n\nRoku 1701 vypukla válka o dědictví španělské, která trvala až do roku 1714 a které využila také uherská šlechta k neúspěšnému povstání, které vedl František II. Rákóczi. Přestože Habsburkové ve válce o španělské dědictví nedokázali získat španělskou korunu, značně rozšířili své území: roku 1713 získali „Rakouské Nizozemí“ a následujícího roku Milánsko, Neapolsko, Mantovsko a Sardinii, kterou roku 1720 vyměnili za Sicílii. Území pod vládou Habsburků se Karel VI. (1711–1740) snažil pojistit roku 1713 pragmatickou sankcí. Další kampaň proti Osmanské říši v letech 1716–1718 přinesla opět územní zisky, a habsburská monarchie tak dosáhla svého největšího územního rozmachu v dějinách. Ke konci 30. let ovšem Habsburkové téměř všechna nabytá území na Balkáně ztratili, stejně jako Neapolsko a Sicílii.\n\nHabsburkové posilovali svou moc i v rámci své říše. Opozice v Uhrách byla potlačena a roku 1687 přijal uherský sněm Habsbursky za dědičné panovníky, Sedmihradsko bylo roku 1696 obsazeno vojensky a de facto se stalo součástí Uher. Náboženská svoboda panovala pouze v Uhrách, v ostatních zemích mohl stát skrze katolickou církev kontrolovat poddané. Osobní svoboda poddaných se stále zmenšovala, až docházelo ke znevolňování obyvatelstva.\n\nPřes veškerou snahu Karla VI. se o jeho rakouské dědictví rozpoutala válka. Již roku 1740 vtrhl do zemí Koruny české ze severu pruský král Fridrich II. Veliký, jenž požadoval Slezsko, a z jihu francouzsko-sasko-bavorská vojska, jež prosadila Karla Bavorského českým králem a římským císařem. Armádu Karla Bavorského se však podařilo s uherskou pomocí vytlačit a Prusko bylo uspokojeno ziskem většiny Slezska a Kladska. Roku 1743 se tedy českou královnou stala Marie Terezie, v letech 1744–1745 však musela čelit dalšímu pruskému vpádu, jenž ovšem další změnu nepřinesl. Po smrti Karla VII. Bavorského roku 1745 se pak císařem stal František Štěpán Lotrinský, manžel Marie Terezie a zakladatel habsbursko-lotrinské dynastie.\n\nRakousko se při sedmileté válce (1756–1763) pokusilo získat zpět ztracená území, ve své snaze však neuspělo. Roku 1765 se spoluvladařem Marie Terezie (1740–1780) stal její syn Josef II. (1780–1790) jenž prosadil účast habsburské monarchie na trojím dělení Polska (1772–1795), jímž Rakousko získalo Halič. Roku 1775 Habsburkové získali také Bukovinu. Po vymření bavorských Wittelsbachů proběhla také tzv. bramborová válka (1778–1779).\nNedostatek financí na vedení válek vedl rakouské panovníky k zavádění moderní státní správy, kdy státní úřady postupně nahrazovaly vrchnostenskou správu. Stále propracovanější byrokratický aparát pak měl zlepšovat podmínky poddaných, kteří představovali největší zdroj daní. Ušetřit se mělo také centralizací státních úřadů, jejichž plynulý chod měla zajistit jednotná úřadovací řeč, jíž byla němčina. Reformní úsilí se dotklo také armády a justice, zároveň však byla zřízena také tajná policie. V letech 1781–1785 Josef II. nakonec zrušil nevolnictví a 1781 vyhlásil toleranční patent, jež přinesl jisté náboženské uvolnění. Do služeb správy státu byla zapojena také církev a pro stát „neužitečná“ řeholní společenství byla rušena. V neposlední řadě proběhla také reforma školství, roku 1775 byla zavedena povinná školní docházka. Mnohé reformy sice nevešly v platnost a Leopold II. (1790–1792) další z nich zrušil, přesto však reformní úsilí přineslo demografický i hospodářský vzestup, růst vzdělanosti, zavádění nových technologií a počátky průmyslu.\n\nZáhy po svém nástupu na trůn musel František II. (1792–1835) čelit radikálním změnám v Evropě. Francii zachvátila revoluce a Francouzská republika vyhlásila Františkovi I. údajně kvůli podpoře royalistické emigraci válku. Rakousko záhy ztratilo Rakouské Nizozemí a Lombardii. Svatá říše římská ztratila území (mj. kurfiřtská knížectví) na levém břehu Rýna, čímž protestanští kurfiřti získali v říšské radě většinu. František II. se obával ztráty titulu, a tak vytvořil nový dědičný titul rakouského císaře. V letech 1804–1806 tak František nesl titul římského i rakouského císaře. Habsburská monarchie zároveň poprvé ve svých dějinách získala svůj oficiální název: Rakouské císařství.\n\nRoku 1805 podnikl Napoleon Bonaparte tažení přímo na rakouské území, kde zvítězil v bitvě u Slavkova. Další vývoj napoleonských válek vedl k zániku Svaté říše římské a téměř k finančnímu bankrotu Rakouska. Rakousko muselo navíc poskytnout své vojáky při Napoleonově tažení do Ruska roku 1812. Roku 1813 byl Napoleon konečně koalicí poražen a Vídeňský kongres roku 1814 přidělil Rakousku velkou část Salcburska, Tarnopolsko, Illyrii a Benátsko, zároveň však Rakouské císařství ztratilo Přední Rakousy. Rakouské císařství získalo také vůdčí roli v nově založeném Německém spolku.\n\nMinistr zahraničí Metternich v následujícím období prosazoval intervenční politiku na potlačení revolucí (v Neapoli či Španělsku) a snažil se zabránit šíření liberálních myšlenek také v Rakouském císařství. Neloajální osoby byly propouštěny ze státní správy a svou činnost zintenzivňovala tajná policie. Metternichova zahraniční politika ovšem postupně vedla k osamělosti Rakouska, a potlačování německého liberalismu vedlo k izolaci císařství dokonce uvnitř Německého spolku. Po smrti Františka I. pak stát fakticky neřídil císař Ferdinand I., nýbrž státní konference.\n\nPostupný nárůst nacionalismu navíc Rakousko stále silněji štěpil. Své požadavky vznášeli Češi, haličští Poláci, Slováci, jihoslovanské národy, Maďaři, a Benátsko se chtělo od Rakouska oddělit zcela. Ze sociálního hlediska byl zřetelný vzestup měšťanstva a urbanizace. V hospodářství se projevovala postupná industrializace a výstavba továren, železnic a silnic.\n\nPřes veškerou Metternichovu snahu se liberální myšlenky státu nepodařilo potlačit. Napětí se plně projevilo v revoluci, jež začala v březnu 1848 povstáním ve Vídni a Uhrách a donutila zprvu císaře Ferdinanda I. k vážným ústupkům. Dubnová ústava, kterou císař podle svého slibu vydal, ovšem nesplnila očekávání vídeňských liberálů, kteří v květnu 1848 znovu povstali. V červnu 1848 došlo k nepokojům také v Praze, tam však bylo tvrdě potlačeno Windischgrätzovým vojskem. Snaha rakouské vlády potlačit také revoluci v Uhrách vyvolala v říjnu třetí vídeňskou revoluci, ta však byla tentokrát potlačena Windischgrätzem. Nový císař František Josef I. nakonec s pomocí vojska v březnu 1849 rozpustil říšský sněm v Kroměříži a vyhlásil oktrojovanou březnovou ústavu. Maďarská revoluce pak byla nakonec poražena s pomocí ruského vojska v srpnu 1849.\n\nRoku 1851 císař ústavu odvolal, čímž začala téměř desetiletá éra neoabsolutismu, nicméně výdobytky revoluce v podobě zrušení poddanství a zřízení obecní samosprávy zůstaly zachovány. Školství bylo sice podřízeno církevní kontrole, v oblasti hospodářství však stát usilovně podporoval podnikání: vznikly banky, jež poskytovaly levné úvěry potřebné pro investice, byly založené obchodní a živnostenské komory a nakonec byl vydán také nový živnostenský řád v duchu liberálního hospodářství. Rovněž nový obchodní zákoník představoval velmi liberální počin.\n\nNeúspěchy ovšem Rakousko zaznamenalo v zahraniční politice, jež byla nakonec příčinou pádu neoabsolutistického režimu. Neúčast v krymské válce (1853–1856) si Rusko vyložilo jako nevděk za ruskou pomoc při revoluci roku 1849 a znamenala izolaci Rakouského císařství. Rakouské fiasko ve válce proti Sardinii roku 1859 neznamenalo pouze ztrátu Lombardie, ale také obrat v rakouské vnitřní politice: představitelé neoabsolutismu byli donuceni k odchodu a císař František Josef I. Říjnovým diplomem slíbil obnovu ústavnosti.\n\nRoku 1861 skutečně došlo k vydání oktrojované Únorové ústavě, jež obnovila veřejný politický život a ustavila dvoukomorovou říšskou radu. Ústava v sobě nesla prvky centralizační (centrální úřady) i federativní (byly obnoveny zemské sněmy). Uherský bojkot říšské rady však fungování této instituce paralyzoval, a tak byla roku 1865 zrušena. Vážným impulsem pro reformu státu se stala porážka Rakouska v prusko-rakouské válce roku 1866: Prusko si vynutilo zrušení Německého spolku, čímž Němci v Rakouském císařství ztratili mocnou oporu své moci a stali se jen jedním z národů habsburského státu. Aby Němci neztratili své přední postavení, rozhodl se císař přistoupit na návrh, jež počítal s přeměnou Rakouského císařství na pouhou personální unii. František Josef I. se nechal roku 1867 korunovat uherským králem a Předlitavsko a Zalitavsko nadále pojila jen osoba panovníka, společná armáda, zahraniční politika a finance.\n\nPo rakousko-uherském vyrovnání vypracovala říšská rada prosincovou ústavu, jež obsahovala základní občanská práva. Následující desetiletí vlády německých liberálů přinesla zprvu konec církevní kontroly školství, zavedení přímých voleb do říšské rady (1873) a prudký ekonomický vzestup. Nekontrolovaný rozmach hospodářství však skončil krachem na vídeňské burze (1873), zanikáním továren a nárůstem nezaměstnanosti. V důsledku toho se od německých liberálů odštěpili němečtí nacionálové (Georg von Schönerer) a křesťanští sociálové (Karl von Vogelsang), vůdčí roli ve vládě ovšem němečtí liberálové ztratili až ke konci 70. let po berlínském kongresu (1878), který přiřkl Bosnu a Hercegovinu Rakousku-Uhersku, což posilovalo slovanskou složku říše na úkor německé. Pozice německých liberálů oslabovala také vleklá hospodářská krize.\n\nRoku 1879 proto sestavil novou vládu Eduard Taaffe, jenž se opíral o „železný kruh pravice“ (koalici německých a polských konzervativců a české liberály). Zpřísnění příliš liberálního živnostenského zákona a sociální zákonodárství sice přispělo ke zlepšení pracovních podmínek a větší sociální stabilitě, zároveň však bylo jedním z impulsů vzniku sociální demokracie (Victor Adler), jež se snažila o rozšíření volebního práva také na nižší společenské vrstvy. K rozšíření volebního práva roku 1882 skutečně došlo, způsobilo však nárůst politického zastoupení neněmeckých národů. Rovněž jazykové ústupky, jimiž se Taaffe snažil udržet českou stranu ve vládě, vyvolávaly nevoli německých liberálů. Sociální a jazyková politika se nakonec proti Taaffemu obrátila: Taaffeho ústupky považovali Slované za nedostačující, Němci však za příliš velké. Počátkem 90. let tak začala permanentní politická krize, jejíž první obětí se stal právě Taaffe, jenž podal roku 1893 demisi.\n\nNásledující čtvrtstoletí se neslo v duchu nacionálních a sociálních konfliktů, nestabilních vlád a nástupu masových politických stran a ideologií. V samotných rakouských zemích hrály největší roli tři proudy: pangermanismus (Georg von Schönerer, linecký program z roku 1882 deklaroval úsilí o připojení německojazyčných oblastí k Německu), křesťanský socialismus (Karl Lueger) a sociální demokracie (Viktor Adler, v Rakousku ve specifické formě austromarxismu). Další rozšiřování volebního práva (1896 zřízena 5. volební kurie, 1907 všeobecné rovné volební právo pro muže) však vládám v jejich snaze o dosažení stability nijak nepomáhalo.\n\nDruhá polovina 19. století pro Rakousko-Uhersko představovalo také pokles vlivu v zahraničí, ačkoli bylo stále druhým nejrozlehlejším (po Rusku) a třetím nejlidnatějším (po Rusku a Německu) státem v Evropě. Rakousko-Uhersko však ztratilo vliv ve sjednocené Itálii a Německu. Středoevropské soustátí se sice s Německem stále více usmiřovalo, v tomto vztahu však Rakousko-Uhersko zastávalo pozici nerovného spojence.\n\nI přes veškeré národností, sociální a zahraničněpolitické problémy však toto období představovalo dobu, kdy se feudální společnost proměnila ve společnost občanskou. Zrovnoprávnění obyvatelstva umožnil mnohým obyvatelům podnikání a svobodné stěhování za prací či lepšími životními podmínkami. Nejen díky tomu se tak mohl rozvíjet průmysl a rozšiřovat železnice. Konec církevního dozoru nad školstvím roku 1869 přinesl také svobodný rozvoj vědy a vzdělání.\n\nJedinou oblastí v zahraničí, kde mohlo Rakousko-Uhersko uplatňovat svůj vliv, byl Balkán. Balkánské války sice znamenaly téměř úplné vytlačení Osmanské říše z Evropy, zároveň však znamenalo potenciální střet zájmů Rakouska-Uherska s Ruskem. K tomuto střetu nakonec skutečně došlo po atentátu na Františka Ferdinanda d'Este 28. června 1914, jež provedli atentátníci vyškolení v Srbsku. Rakousko-uherské ultimátum Srbsko až na jeden bod přijalo, avšak i tento jediný bod se stal důvodem k rozpoutání války, jež začala 28. července a do níž se posléze zapojily všechny světové velmoci.\n\nNevalné úspěchy a válečné vyčerpání postupně zvětšovalo závislost Rakouska-Uherska na německém velení. V samotném Rakousku-Uhersku vedla válka k tisku nekrytých bankovek, vojenskému dohledu nad průmyslem a nedostatku potravin. Obyvatelstvo se postupně radikalizovalo, zejména v neněmeckých oblastech. Až do roku 1917 vládla pouze vláda bez parlamentu. Když na trůn nastoupil nový císař Karel I. (1916–1918), rozhodl se ustoupit od represivní politiky vůči neněmeckým národům, omilostnil politické vězně a obnovil činnost říšské rady. Tato opatření ovšem přicházela v situaci, kdy již politici jednotlivých národností vážně uvažovali o decentralizaci, či dokonce o rozdělení říše. Ke konci války se v zemi množily stávky, hladové pochody a vojenské vzpoury. Rakousko-Uhersko nezachránil ani separátní mír s Ruskem – ofenziva Dohody na Balkáně a zhroucení italské fronty osud podunajského soustátí zpečetily. Koncem října začaly jednotlivé národnosti vyhlašovat své vlastní státy, až nakonec 3. listopadu 1918 Rakousko přijalo příměří.\n\nPorážka v první světové válce znamenalo pro německé obyvatele bývalého Předlitavska kruté zklamání. V říjnu 1918 se sešli němečtí poslanci říšské rady a v předtuše brzkého konce monarchie se prohlásili za provizorní národní shromáždění a vyhlásili nový stát, jenž se měl nazývat Německé Rakousko a měl zahrnovat všechny oblasti Předlitavska, v nichž mělo převahu německy hovořící obyvatelstvo. Když se v 11. listopadu 1918 Karel I. zřekl trůnu, vyhlásilo Národní shromáždění republiku, jejímž kancléřem se stal Karl Renner.\n\nPlán na vytvoření Německého Rakouska se nakonec ovšem nerealizoval, neboť Saintgermainská smlouva podstatně zmenšila území Rakouska včetně německých území a zakázala používání názvu Německé Rakousko. Rakouská delegace v čele s Karlem Rennerem smlouvu 10. září 1919 podepsala, sám Karl Renner ji však vzápětí v parlamentu (nyní již Rakouské republiky) označil za nespravedlivou. Frustraci obyvatelstva zvětšoval také zákaz sjednocení Rakouska s Německem, ačkoli si to přálo téměř 99 % občanů. Panovaly rovněž obavy, že tak malý stát s přetrhanými hospodářskými vazbami nebude životaschopný. Hospodářství se skutečně po válce ocitlo v troskách a situaci ještě více zhoršovala španělská chřipka, neúspěšný pokus o založení komunistické rakouské republiky rad.\n\nRoku 1922 se ovšem rakouskému kancléři Ignazi Seipelovi (křesťanský sociál) podařilo u Společnosti národů vyjednat mezinárodní půjčky výměnou za kontrolu financí. Poválečná obnova ovšem probíhala stále příliš pomalu, životní úroveň klesala, část obyvatelstva považovala Seipela za zrádce a nestabilita vlád dala vzniknout myšlence „autoritativní demokracie“. Mezi křesťanskými sociály a sociálními demokraty rostlo napětí, objevovaly se pouliční srážky, jichž se nezřídka účastnily polovojenské organizace (velkoněmecký Heimwehr a sociálně-demokratický Republikanischer Schutzbund). Roku 1927 dokonce došlo k vyplenění justičního paláce a redakce křesťansko-sociálních novin.\n\nV zahraniční politice se Rakousko snažilo získat nějakého spojence. Sbližování s Německem by mohlo popudit Společenství národů, od něhož Rakousko potřebovalo finanční pomoc. Československo nepřipadalo v úvahu, a tak nakonec Rakousko navázalo bližší vztahy s Itálií a Maďarskem, jež byly stvrzeny roku 1934 římskými protokoly.\n\nKrátké období konjunktury od roku 1928 rychle skončilo roku 1929 s příchodem velké hospodářské krize. Nestabilní vlády nebyly schopny nové hospodářské krizi čelit, což vedlo k posílení pozic Heimwehru, který nakonec dokonce roku 1931 provedl pod vedením Waltera Pfrimera neúspěšný pokus o puč. Společnost nespokojená s vládami neschopnými nalézt východisko a se zkorumpovaným parlamentarismem proto nástup Dollfussova autoritářského režimu přijala lhostejně nebo s uspokojením. Engelbert Dollfuss se stal kancléřem roku 1932 a začal prosazovat razantní postupy. Roku 1933 se parlamentní jednání zadrhla, takže Dollfuss vládl sám skrze dekrety, jimiž zavedl autoritativní diktaturu, zrušil svobodu shromažďování, zavedl cenzuru, zakázal stávky a rozpustil sociálně demokratický Schutzbund a politické strany. Nakonec pak v září 1933 vyhlásil na přehlídce Heimwehru fašistický režim.\n\nOdpůrcem Dollfussovy vize ovšem nebyli pouze socialisté, nýbrž také rakouští nacisté, kteří získali silné pozice v Heimwehru. Dollfuss proto Heimwehr rozpustil a zřídil pro nacisty „záchytné“ tj. koncentrační tábory. Vláda však situaci neměla plně pod kontrolou. V únoru proběhly tvrdé srážky mezi Heimwehrem a Schutzbundem, protinacistická opatření navíc vyprovokovalo nacistické Německo k zastrašování Rakouska například přelety německých letadel přes rakouské území. Vyhnaní rakouští nacisté navíc v Německu začali formovat svou rakouskou legii. V červenci 1934 pak rakouští nacisté s německou pomocí provedli násilný převrat, při němž byl Dollfuss zavražděn, nakonec však skončil nezdarem.\n\nNový kancléř Kurt Schuschnigg dále bojoval proti rakouským nacistům, zároveň se však usilovně snažil zajistit rakouskou bezpečnost. Vztahy s Itálií se po válce v Etiopii roku 1936 značně zhoršily, Maďarsko Rakousku stabilitu zajistit nemohlo, a tak se Schuschnigg snažil navázat styky s Německem, což ovšem znamenalo zmírnit pronásledování nacistů v Rakousku. Počátkem roku 1938 jej nakonec Němci pozvali „k přátelské rozmluvě“ do Berchtesgadenu a přednesli Rakousku ultimátum. Schuschnigg byl nakonec přinucen k politice nekonečných ústupků: obsadil vládu dle německých požadavků a propustil nacisty z koncentračních táborů. Když mu Německo předalo 3. března další požadavky, kancléř je odmítl. Mobilizace německého vojska ovšem donutila Schuchnigga k demisi a nový kancléř Arthur Seyß-Inquart požádal Němce o pomoc kvůli obnovení pořádku. 11. března 1938 pak rakouské území začaly obsazovat německé jednotky a 13. března kancléř vyhlásil zákon o připojení k Německu jako „Východní marka“. Ačkoli tzv. anšlus znamenal porušení mnoha mezinárodních smluv, proti nacistické okupaci Rakouska téměř žádný stát neprotestoval.\n\nBrzy po anšlusu začalo gestapo zatýkat Židy a představitele Dullfussova i Schuschniggova režimu. Nacisté se v zemi nesetkali s odporem, k čemuž přispěla mimo jiné Schuschnigova výzva ke klidu zbraní. Rakouské hospodářství se dostalo do rukou Němců, kteří zdůrazňovali nutnost klidné a poslušné práce a jejichž opatření měla pozitivní ekonomické i sociální dopady (nezaměstnanost klesla v letech 1937–1939 z 27 % na 3 %). Asi 1,2 milionů rakouských občanů narukovalo do armády, většinou se však na významnější pozice nepropracovali, neboť tam byli téměř vždy upřednostňováni Němci. Skutečná válka začala pro Rakousko až v srpnu 1943, kdy se zintenzivnilo spojenecké bombardování z italského území, jež přineslo přes 100 tisíc obětí a zdemolovalo téměř polovinu bytů ve Vídni. Ve válce padlo 200 tisíc rakouských vojáků a dalších 30 tisíc Rakušanů a 65 tisíc rakouských Židů zahynulo v koncentračních táborech.\n\nÚspěch německých hospodářských a sociálních opatření tlumila případnou opozici nacistického režimu. Aktivními odpůrci se stali především sociální demokraté, kteří se uchýlili do zahraničí, a radikální socialisté, jež jako podzemní organizace působili přímo v Rakousku. Aktivitu vyvíjeli také rakouští komunisté a Slovinci, kteří byli jakožto Slované utlačovaným národem. Zastřešující odbojová organizace O5 ovšem byla založena teprve roku 1944. Většina obyvatel ovšem zůstávala pasivní, a to i v březnu 1945, když se k Vídni blížila spojenecká vojska – protinacistické povstání v Rakousku nevypuklo. Přesto se do počátku května Spojencům podařilo Rakousko obsadit.\n\nRakousko se ocitlo ve zvláštním postavení: Rakušané se pokoušeli vítězné mocnosti přesvědčit, že jsou první obětí nacismu (zavraždění Dollfusse, anšlus). Ovšem chabý odpor proti nacistům během války z Rakušanů udělal spolupachatele. Vstup amerických, britských, francouzských a sovětských vojsk tak byl zároveň osvobozením i okupací. Sověti dopravili do Vídně Karla Rennera, který 27. dubna 1945 sestavil vládu, prohlásil anšlus za vynucený, a tedy neplatný, obnovil ústavu z roku 1920 a činnost politických stran. V červenci 1945 bylo Rakousko rozděleno podobně jako Německo do okupačních zón a bylo zahájena demilitarizace. Na nového kancléře dosazeného Sověty se ovšem ostatní mocnosti dívaly podezřívavě, neboť i samotní Sověti si mysleli, že Renner bude snadno ovladatelný. Když se však tento předpoklad ukázal jako nesprávný, předali Spojenci v červenci 1946 rakouské vládě více pravomocí a uznali samostatnost Rakouska.\n\nJiž roku 1945 proběhly v Rakousku také volby, v nichž získala většinu Rakouská lidová strana (ÖVP). Přítomnost Spojenců zabránila Sovětům manipulovat s hlasy, takže komunisté získali jen 5 % hlasů. Novým kancléřem se stal Leopold Figl, zatímco Renner se stal prvním prezidentem. Následovalo období vylučování bývalých nacistů ze státní správy a hospodářské obnovy, které pomohl také program UNRRA a Marshallův plán. V následujících volbách i přes sovětskou propagandu komunisté zcela propadli a s těsným rozdílem volby vyhrála ÖVP a Rakouská sociálně-demokratická strana (SPÖ). Tyto strany si vzaly poučení z nesmiřitelného nepřátelství dvou hlavních stran za první republiky a vytvořily velkou koalici, což umožnilo snadné prosazení potřebných zákonů.\n\nVedle hospodářské obnovy bylo pro rakouské politiky důležitým cílem znovuzískání plné suverenity Rakouska. Rakouští představitelé zprvu naráželi na obtíže způsobené studenou válkou, věci se však rozhýbaly po Stalinově smrti. Noví sovětští představitelé projevili ochotu k vyjednávání o rakouské suverenitě, stanovili si však podmínku, aby Rakousko zůstalo neutrální a nevstupovalo do NATO. 15. května 1955 byla nakonec podepsána mezi zástupci Rakouska a Spojenců státní smlouva, jež znamenala odchod okupačních vojsk z Rakouska.\n\nSuverénní Rakousko se záhy začlenilo do mezinárodního společenství: již roku 1955 vstoupilo do Organizace spojených národů a roku 1956 do Rady Evropy. Rakousko zůstalo neutrální, orientovalo se však na západní demokratický svět, což se projevilo například již roku 1956, když přijalo 180 tisíc uprchlíků z Maďarska po potlačení maďarského povstání. V Rakousku se také konečně podařilo vybudovat rakouskou státní identitu.\n\nV polovině 60. let docházelo ve velké koalici k roztržkám, které nakonec roku 1966 vedly k vytvoření jednobarevné vlády složené z ministrů ÖVP. Začala se rovněž projevovat bytová krize a vyplouvaly na povrch finanční skandály vládní strany, takže v následujících volbách roku 1970 vyhrála SPÖ v čele s Brunem Kreiskym, jenž sestavil menšinovou vládu s podporou Svobodné strany Rakouska (FPÖ). Také SPÖ se však zapletla do finančních skandálů a začala se u ní projevovat arogance a lpění na funkcích.\n\nTaké se začalo ukazovat, že se Rakousko stále nedokázalo vypořádat se svou nacistickou minulostí. Nejvýrazněji se to projevilo v případě Kurta Waldheima, generálního tajemníka OSN (1972–1981) a rakouského prezidenta (1986–1992), jenž kritizoval Izrael a sionismus, a dokonce se nacházel na spojenecké a jugoslávské listině válečných zločinců. Tato aféra přivedla Rakousko do určité mezinárodní izolace (Spojené státy dokonce odepřely Waldheimovi vstup na své území). Dalším skandálem byla koalice, kterou roku 1983 SPÖ vytvořila s FPÖ, jež v mnohém navazovaly na velkoněmectví, měla nečitelný program a nemálo jejích členů bývalo kdysi nacisty. Roku 1986 proto SPÖ vytvořila koalici raději opět s ÖVP.\n\nNa počátku 90. let neměly velké strany již moc co nabídnout, začalo proto vznikat množství drobných politických stran. Rovněž rostly roztržky mezi SPÖ a ÖVP, takže i když roku 1999 volby vyhrála SPÖ, nenašla koaličního partnera, takže vládu sestavila ÖVP s FPÖ, což vedlo opět k mezinárodní izolaci Rakouska, a to dokonce i v rámci Evropské unie, do níž Rakousko roku 1995 vstoupilo.\n\n\n\n"}
{"id": "144920", "url": "https://cs.wikipedia.org/wiki?curid=144920", "title": "Tramvajová doprava v Ačinsku", "text": "Tramvajová doprava v Ačinsku\n\nTramvajová síť v Ačinsku, městě se 121 000 obyvateli v ruském Krasnojarském kraji, je velmi malá; tvoří ji v podstatě jen jedna rozvětvená trať, která zajišťuje dopravní obsluhu místním závodům a centru města (délka sítě činí 26,5 km). V provozu jsou jen dvě linky, dříve však existovala též i linka třetí. \n\nVelká část současné sítě, tedy hlavní městská trať (prochází sice městem, avšak má spíše rychlodrážní charakter; vedena je monotónním sídlištěm, oddělena od ostatních komunikací i staré části města), byla zprovozněna 15. dubna 1967. Zajistila se tak dopravní obsluha místního obuvního závodu a továrny AGK, u jejíž hlavní brány se zřídila tramvajová smyčka. Do 80. let ještě byla síť mírně prodloužena na severu (od obuvnického závodu až ke kinu \"Sibir\"), a též vznikla i druhá větev v jižní části celého systému, na druhé stráně továrny AGK. V 80. letech se objevila další nová tramvajová trať, jednokolejná, vedená od konečné z roku 1967 u továrny AGK do zastávky \"Mazulskij Rudnik\". Tato oblast byla osídlena však velmi sporadicky; dopravní význam této tratě nebyl velký, a tak se nakonec rozhodlo o jejím zrušení. Od přelomu let 2001 a 2002 sem již tramvaje nejezdí, roku 2004 došlo k fyzickému zlikvidování této trati a zrušení linky č. 3, jež sem jezdila.\n\nDopravu zajišťuje celkem 58 tramvají ruské výroby, typu KTM-5. Poslední tyto tramvaje byly dodány roku 1992 a od této doby již žádné nové vozy do Ačinsku nepřišly. Městský nátěr vozidel neexistuje; většina tramvají má tedy reklamní.\n\nMezi lety 1967 a 1982 byly v provozu též tramvaje typu KTM-2 a KTP-2.\n\n"}
{"id": "144921", "url": "https://cs.wikipedia.org/wiki?curid=144921", "title": "Lateránské smlouvy", "text": "Lateránské smlouvy\n\nLateránské smlouvy jsou dohody mezi Italským státem a katolickou církví, na jejichž základě byl znovuobnoven suverénní papežský stát, zaniklý připojením Říma k nově zformovanému národnímu italskému státu. Byly uzavřeny 11. února 1929.\n\nPapežský stát, který byl součástí politického uspořádání Evropy po celý středověk a jehož existence významným způsobem ovlivňovala jednání evropských mocností (zejména Francie), procházel od konce 18. a počátku 19. století bouřlivými změnami. Vídeňský kongres jej sice po revolučním a napoleonském období obnovil, nicméně v souvislosti s liberálním a nacionálním hnutím byla jeho existence postupně znovu nahlodávána. V rámci sjednocování Itálie pod vládou sicilského krále Viktora Emanuela II. přišla na pořad i tzv. římská otázka – tedy jak připojit Řím podléhající doposud papeži v situaci, kdy garantem jeho postavení byla francouzská vojenská přítomnost ve městě. Situaci po nezdařeném pokusu Garibaldiho z r. 1867 nakonec vyřešila porážka Francie u Sedanu Pruskem/Německem r. 1870 – krátce po ní italská vojska prolomila hradby Říma vedle Porta Pia a město jednostranně obsadila. Italský parlament usiloval o narovnání poměrů s církví a 13. května 1871 přijal tzv. garanční zákon, jímž upravoval postavení papeže a Svatého Stolce v Itálii a kromě jiného papeži přiznával osobní nedotknutelnost a pravidelnou roční rentu, neuznával však papežský stát v žádné podobě. Pius IX. proto jakoukoli dohodu odmítl a vyzval katolíky k neúčasti na politickém životě Itálie, kterou chápal jako uchvatitelský stát (tzv. non expedit). Tento bojkot sice záhy ztrácel na faktickém významu, nicméně konfliktní situace mezi vládou a církevními institucemi byla v silně katolické Itálii pociťována jako vážný problém, nazývaný běžně římská otázka.\n\nPo nástupu Mussoliniho nový režim usiloval o „národní jednotu“, která samozřejmě nemohla nezahrnout zájmy katolíků: vyřešením římské otázky by postavení fašistického hnutí ve veřejném mínění významně posílilo. I když některá opatření vlády směřovala k omezování vlivu jiných (a tedy i církevních) než fašistických institucí, byly vůči církvi ze strany vlády činěny vstřícné kroky: např. byla zavedena povinná výuka náboženství na školách. Vyvrcholením tohoto úsilí byly Lateránské dohody podepsané 11. února 1929 Mussolinim a kardinálem Gasparrim.\nLateránské dohody tvoří systém smluv, který obsahuje především:\n\nLateránské dohody byly smlouvou mezinárodní, konkordátní a finanční. Především vytvořily Itálií uznaný Vatikánský městský stát (přesněji Stát Vatikánského Města) jako suverénní subjekt mezinárodního práva. Vatikánské město mělo být za všech okolností považováno za neutrální a neporušitelné území. Papež osobně byl prohlášen nedotknutelným a v případě nutnosti se mu dostalo ochrany italským státem. Papežským legátům byla přiznána všechna práva vyslanců suverénních států. Římskokatolické vyznání bylo v Itálii prohlášeno za státní náboženství. Církevní sňatek získal občanskou platnost a ve školách byl povinně umístěn katolický kříž.\n\nItalská vláda se dále zavázala poskytnout papeži finanční odškodnění za ztráty způsobené záborem někdejšího papežského státu. Církev se naproti tomu v dohodách vzdala požadavku na vrácení papežských území a souhlasila s rozpuštěním oddílů Katolických skautů. Zavázala se také k faktickým konzultacím s italskou vládou ve věci jmenování církevních hodnostářů činných na italském území.\n\n\n"}
{"id": "144926", "url": "https://cs.wikipedia.org/wiki?curid=144926", "title": "Všeobecný zákoník občanský", "text": "Všeobecný zákoník občanský\n\nVšeobecný zákoník občanský (německy \"Allgemeines bürgerliches Gesetzbuch für die gesammten Deutschen Erbländer der Österreichischen Monarchie\", zkratka ABGB), v české právní praxi označovaný jako obecný zákoník občanský (ve zkratce o. z. o.), byl základem občanského práva neuherské části habsburské monarchie od skončení josefinismu až do jejího zániku. Vyhlášen byl 1. června 1811 patentem císaře Františka I. č. 946 Sb. z. s. s platností pro všechny země rakouského císařství, vyjímaje země Koruny uherské. V uherské části habsburské monarchie platil ABGB pouze v letech 1852 - 1861. Vyhlášení zákoníku předcházelo v roce 1797 krátké období „platnosti na zkoušku“ v Západní Haliči. Na českém území zůstal v platnosti až do vydání středního občanského zákoníku z roku 1950, některá ustanovení (smlouva služební) však zůstala v platnosti až do roku 1965 (kdy byl vydán zákoník práce) a ABGB silně inspiroval i tvorbu nového českého občanského zákoníku. Vycházel z tradic římského práva, ale především zohledňoval koncepci přirozeného práva.\n\n\nPo roce 1848 docházelo k dílčím novelizacím tohoto předpisu zejména v oblasti práva vlastnického, směnečného, obchodního a stavebního, pro které nakonec byly vydány samostatné právní úpravy. Změnami ovšem procházelo i manželské právo, a to pod vlivem konkordátu uzavřeného s katolickou církví.\n\nPod vlivem nového německého občanského zákoníku, který vstoupil v platnost 1. ledna 1900, byla také v Rakousku roku 1904 jmenována komise pro přípravu nového občanskoprávního kodexu. Komise ovšem nebyla úspěšná, proto se přípravě návrhu začalo věnovat ministerstvo spravedlnosti. Svou osnovu zveřejnilo po přepracování parlamentním výborem v červenci 1907. Panská sněmovna několikrát upravovaný návrh přijala v prosinci 1912, v poslanecké sněmovně ale do začátku světové války nebyl projednán.\n\nV průběhu světové války byly provedeny tři novelizace uskutečněné prostřednictvím císařských nařízení Františka Josefa I. Vliv německého občanského zákoníku projevil zejména u novelizace první a třetí.\n\nPrvní dílčí novela byla provedena císařským nařízením č. 276/1914 ř. z. ze dne 12. října 1914. Obsahovala 73 paragrafů a upravovala:\n\nDruhá dílčí novela byla provedena císařským nařízením č. 208/1915 ř. z. ze dne 22. července 1915. Obsahovala 5 paragrafů a byla zaměřena na obnovy a opravy hranic pozemků.\n\nTřetí dílčí novela byla provedena císařským nařízením č. 69/1916 ř. z. ze dne 19. března 1916. Skládala se z šesti oddílů o 202 paragrafech a upravovala:\n\nABGB byl do československého práva přijat zákonem č. 11/1918 Sb., známým jako recepční norma. Problém ovšem byl v tom, že byl recipován pouze pro české země (Čechy, Moravu a rakouské Slezsko), na Slovensku platilo zvykové uherské právo. S tímto právním dualismem v občanském právu Československá republika neúspěšně bojovala po celou dobu své existence, ale nikdy se občanské právo pro území celého státu v období první republiky sjednotit nepodařilo. Byla sice vypracována osnova československého občanského zákoníku, tak však vzhledem k politické situaci konce 30. let již nebyla přijata. Uspěla až právnická dvouletka po nástupu komunistické strany k moci, která během dvou let změnila veškeré dosavadní právo a ukončila v Československu právní dualismus.\n\nABGB byl několikrát novelizován (např. z něj v roce 1928 vypadla materie upravující osvojení). Na českém území platil ABGB do 31. prosince 1950, kdy byl nahrazen tzv. středním občanským zákoníkem; po tomto datu zůstala z ABGB v platnosti pouze ustanovení týkající se služební smlouvy (hlava XXVI., § 1151–1164), která byla zrušena až zákoníkem práce k 1. lednu 1965. Součástí občanského zákoníku ABGB byl také jeho uvozovací dekret, kterým se zákoník zaváděl do praxe. V paragrafu 16 uvozovacího dekretu je stanoveno, že základním zněním ABGB je znění německé vydané v říšské sbírce zákonů v roce 1811. Po celou dobu své platnosti ABGB v českém znění ve sbírce zákonů ČSR nikdy nevyšel.\n\nV Chorvatsku platil ABGB do roku 1946; následně byl postupně nahrazován jinými předpisy až do roku 1970.\n\nNa území polské Haliče platil ABGB do konce roku 1946.\n\nNa území Lichtenštejnska platí ABGB dodnes. Ustanovení upravující věcná práva (§ 285 - § 530) byla s účinnosti k 1. 1. 1923 vypuštěna a nahrazena lichtenštejnským občanským zákoníkem (zákon č. 4 z roku 1923). Uvedený lichtenštejnský občanský zákoník je převzatá švýcarská právní úprava věcných práv ze švýcarského občanského zákoníku. Věcná práva v Lichtenštejnsku tak sledují švýcarskou právní právní úpravu věcných práv. Dosud neexistuje žádný rozsáhlejší komentář k textu lichtenštejnského ABGB. V praxi jsou užívány k výkladu textu lichtenštejnského ABGB rakouské komentáře k textu rakouského ABGB.\n\nV Rakousku platí ABGB dodnes. Asi polovina textu nebyla dotčena žádnou z novel.\n\nSrbský občanský zákoník z roku 1844 představoval zkrácenou verzi ABGB.\n\nABGB byl inspiračním zdrojem občanskoprávní kodifikace v Atatürkově Turecku.\n\n\n"}
{"id": "144928", "url": "https://cs.wikipedia.org/wiki?curid=144928", "title": "Dubnové teze", "text": "Dubnové teze\n\nDubnové teze jsou spis, který napsal Vladimir Iljič Lenin roku 1917. V literatuře je charakterizován jako rozpracování stranické taktiky pro přechod politického vývoje v Rusku od revoluce, komunisty označované jako buržoazně demokratické, k revoluci socialistické. \n\nZ tohoto hlediska jej nelze posuzovat odděleně od celkového kontextu Leninových názorů, vyjádřených ve spisu (blízkém Dubnovým tezím) Imperialismus jako nejvyšší stádium kapitalismu, vydaném stejného roku. Zde Lenin prezentuje názor, že pod vlivem světové války se kapitalismus skrze státní kontrolu nad strategickými odvětvími průmyslu nevyhnutně dostává do stádia tzv. státního kapitalismu, kde kapitál je víceméně sloučen se státem a stát je prostředkem, kterým kapitalisté dosahují zvýšení svých zisků. V důsledku toho se podle Lenina parlamentní demokracie definitivně stává výhradně nástrojem kapitalismu jako takového, a tedy nástrojem vykořisťování dělnictva. Proto představitelé dělnických stran, kteří se účastní na této formě státu v jeho institucích, jsou (ať už vědomě nebo nevědomě) oportunistickými účastníky boje kapitálu proti proletariátu a svou účastí souhlasí a spolupracují na útlaku proletariátu, i když verbálně tvrdí opak. \n\nDubnové teze tuto základní myšlenku, prezentovanou v celé řadě Leninových prací, rozpracovávají pro soudobou ruskou politickou situaci, kdy Prozatímní vláda odmítala stáhnout Rusko z účasti ve světové válce. Podle Lenina to vláda ani učinit nemůže: válka je proti zájmům dělnictva, avšak zcela v zájmu imperialistických sil, v případě Ruska mj. kapitalistické Prozatímní vlády. Stávající vláda podle Lenina bude vždy vládou kapitalistickou, a proto i protidělnickou a proválečnou. \n\nJako řešení této situace Lenin v Dubnových tezích předkládá svůj program údajně opravdové dělnické strany – strany komunistické. Jejím cílem v Rusku podle Lenina musí být nejen svržení Prozatímní vlády, ale kapitalismu vůbec, protože jinak každá jiná vláda bude jen její obdobou. Komunisté mají usilovat o odstranění všech stávajících orgánů státu a jejich nahrazení dělnicko-rolnickou samosprávou prezentovanou sověty, ovšem až od jejich očištění od zmíněných oportunistických sil. Nový typ strany, který Lenin v Dubnových tezích proklamuje, je chápán jako vůdčí a jediná možná síla tohoto hnutí. Důležitým prvkem v této souvislosti je představa nahrazení vojenských a policejních složek státu všeobecným ozbrojením lidu, které vypovídá o ochotě provést politické změny i násilím, a důraz na převzetí soukromého majetku (výrobních prostředků a bank) do veřejného vlastnictví pod správou sovětů, neboť kapitalismus podle Lenina nezanikne proklamací, ale jedině faktickým zánikem soukromého kapitálu.\n\nDubnové teze se staly ústředním textem komunistické ideologie a přestože důraz na jejich aplikaci v praxi vlád byl proměnlivý (viz např. NEP – Nová ekonomická politika), předurčily vývoj v sovětském Rusku a později také v dalších socialistických státech až do poloviny padesátých let 20. století. Definitivní odklon od jejich tezí nastává až po smrti Stalina v roce 1953.\n\n"}
{"id": "144932", "url": "https://cs.wikipedia.org/wiki?curid=144932", "title": "The.switch", "text": "The.switch\n\nThe.Switch je česká kapela založena v roce 1996. Současnými členy jsou Štěpán Šatoplet – zpěv, Michal Novák – kytara, Jan Tuček – kytara, Pavel Sovička – baskytara a Pavel Němec – bicí.\n\nKapela po roce od svého vzniku začíná vydávat každým rokem jedno demo. V roce 2002 vydává EP \"Mutual Assured Destruction\", které je významným zlomem, a to hlavně díky instrumentalní vyspělosti a celkové zvukové kvalitě nahrávky. V červnu 2002 začíná natáčet videoklip k písni \"Závoj\" právě z alba \"Mutual Assured Destruction\". Videoklip je však naprosto dokončen až v březnu následujícího roku. Po delší době je videoklip představen v pořadu ČT2 Pomeranč a zde vyhrává hitparádu po čtyři týdny.\n\nV roce 2004 vítězí The.Switch v soutěžích Broumovská kytara a Jim Beam Music 2004. Tento rok se významně zapisuje do historie kapely díky vydání debutového alba \"Beatiful\", které sklízí skvělé ohlasy z řad fanoušků i hudebních kritiků.\n\nZačátkem roku 2006 začínají The.Switch pracovat na nové desce \"Svit\". Nahrávání alba probíhalo v pražském nahrávacím studiu Hostivař a studiu YGLOO. Mastering alba Svit zpracoval Boris Carloff ve studiu Velvet Matering. \"Svit\" se stalo prvním albem The.Switch, které bylo vydáno u vydavatelství – u Championship records. Po prvních třech měsících od vydání alba bylo prodáno celkem 850 kusů. Po úspěšném videoklipu Závoj se natáčí videoklip k písni Peruť. Videoklip je stejně úspěšný a v hitparádě Pomeranč stejně jako jeho předchůdce vyhrává čtyři týdny první místo..\n\nKoncem roku 2016 vychází k dvacátému výročí existence eponymní album \"The.Switch\", které vzniklo v americkém Seattlu v Robert Lang Sturios, kde v minulosti nahrávaly kapely jako Nirvana, Linkin Park, Foo Fighters, R.E.M. nebo Alice in Chains. V USA vznikl také dokument The.Faith a videoklip ke skladbě \"Kam vedou naše kroky\".\n\nPozději téhož roku vychází další videoklip ke skladbě \"Tvář\" z desky The.Switch. V roce 2017 vydávají The.Switch ve spolupráci s kapelou The Truth Is Out There nový videosingl s názvem \"Poslední nádech?\" a o rok později klip k písni \"Dávám\" z posledního alba. \n\nZa dobu svého působení vystoupili The.Switch jako headlineři řady festivalů a sdíleli pódium s mnoha světovými hvězdami jako například Korn, Disturbed, Skindred, Crazy Town, Karnivool nebo Anthrax.\n\n\n"}
{"id": "144933", "url": "https://cs.wikipedia.org/wiki?curid=144933", "title": "Růženec", "text": "Růženec\n\nRůženec ( \"rosarium\", „Zahrada růží“) je meditativní opakovací modlitba široce rozšířená mezi katolíky. Je považována za tradiční symbol římsko-katolické církve a významný prvek mariánské úcty.\n\nJako růženec se označuje též pomůcka, která má podobu šňůrky s navlečenými korálky a křížkem, která slouží k tomu, aby se modlící nemusel rozptylovat počítáním jednotlivých dílčích modliteb. Tato pomůcka má i úspornější podoby, například růžencový prstýnek.\n\nPůvod růžence jako modlitebního počitadla je raně středověkého původu, autorství mariánské modlitby a ustáleného pořadí je spojováno se sv. Dominikem. O autorství této modlitby se vede od 80. let 19. století učená diskuse, které rozpoutal bollandista Thomas Esser. Po čtyřech desítkách let přijala tuto skutečnost i katolická církev.\n\nPoužívání kamínků překládaných z hromádky na hromádku nebo uzlů, semen atd. na provázku za účelem počítání modliteb je starší než vlastní růženec. Zpočátku také nebylo spojeno s modlitbou Zdrávas Maria. Obě tradice byly sjednoceny ve středověku. Vliv měly také tzv. Mariánské žaltáře, které vznikly kolem roku 1130. Nejstarší formy mariánských růženců jsou známy z druhé poloviny 12. století až první poloviny 13. století z klášterů benediktinů a zejména cisterciáků, jejichž chrámy byly zasvěceny Panně Marii. Tak se růženec vyvíjel souběžně jak v latinském, tak v německém jazykovém prostředí.\n\nPůvodním záměrem bylo vytvořit pro laiky přístupnou modlitbu napodobující žaltář, který byl velmi rozšířenou pobožností v klášterech. Opakovaná mariánská modlitba je tedy náhradou žalmů, které si lidé nemohli zapamatovat, proto nahradili jejich počet (150) vhodným jednoduchým vzýváním Panny Marie. Nejstarší formy růžence se ale ještě lišily od toho, co známe dnes. Proměňovalo se nejen pořadí modliteb a jejich obsah, ale i modlitby samotné. Základní modlitba růžence - Zdrávas Maria - získala svoji dnešní podobu na přelomu 15. a 16. století, kdy se věřící začali sdružovat do růžencových bratrstev a byly zahájeny růžencové slavnosti s procesím, mj. na obranu proti reformaci.\nV katolickém prostředí existuje řada typů opakovaných modliteb. Vedle růženců jsou to např. tzv. korunky nebo litanie. Některé jsou dosud užívány, jiné zapomenuty a některé jsou dílem církví nikdy neschválené lidové zbožnosti. Mezi církevně neschvalované růžence patří např. Růženec ke cti sv. Anny, k církví doporučeným modlitbám růžencového charakteru naopak patří např. Korunka k Božímu milosrdenství.\n\nPoutní kancionál pro české a moravské diecéze uvádí růženec andělský, růženec radostný, růženec bolestný, růženec slavný, korunku Pána Ježíše, korunku Panny Marie neboli růženec sv. Brigity, růženec sv. Josefa a růženec sedmibolestné Panny Marie. Vedle toho zavedl papež Jan Pavel II. růženec světla. Starší literatura zná i další jako např. růženec o Pochválen buď Pán Ježíš a růženec o nejsladším Jménu Ježíš, jejich vhodnost je sporná. Různé růžence se liší počty modliteb, tzv. tajemstvími vkládanými po jménu Ježíš a také někdy používají odlišné speciální pomůcky nazývané stejně jako modlitba sama - růžence.\n\nS modlitbou růžence jsou spojeny plnomocné odpustky pod podmínkou, že se ho věřící modlí ve společenství, ať již rodinném, řeholním či jiném, že je růženec recitován nahlas a recitace je spojena se zbožnou meditací o jeho tajemstvích, přičemž tajemství musí být obvyklým způsobem ohlašována. Pro získání plnomocných odpustků postačuje modlitba o pěti desátcích, nesmí být ale přerušována. Pokud nejsou tyto podmínky dodrženy, vztahují se na jiné formy modlitby růžence částečné odpustky. Východní církve, které růženec neznají, mohou namísto růžence obdařit stejnými odpustky jiné modlitby k Panně Marii, např. akafist. \n\nPo úvodu složeném z Apoštolského vyznání víry, otčenáše a tří modliteb Zdrávas Maria, do kterých se přidávají za jméno Ježíš postupně tři vedlejší věty (1.\"„...v kterého věříme“\" 2.\"„...v kterého doufáme“\" 3.\"„...kterého nade všechno milujeme“\"), které ukazují na tři božské ctnosti, zakončeném krátkou modlitbou Sláva Otci, následuje pět \"desátků\" a celý růženec je pak zakončen modlitbou Zdrávas Královno.\n\nDesátek růžence se skládá z Otčenáše, pak následuje desetkrát Zdrávas Maria, do které se za jméno Ježíš obvykle vkládá jedno „tajemství“, čili některý důležitý moment z Ježíšova života (pozemského i nebeského). Toto tajemství může být zmíněno i jen v prvním Zdrávasu, popřípadě před vlastním desátkem. Celý desátek je zakončen oslavnou modlitbou Nejsvětější Trojice (Sláva Otci …), po kterém následuje tzv. \"fatimský dodatek\": \"„Pane Ježíši, odpusť nám naše hříchy, uchraň nás pekelného ohně a přiveď do nebe všechny duše, zvláště ty, které tvého milosrdenství nejvíce potřebují.“\".\n\nDominikánský způsob recitace se liší v úvodu a závěru celého růžence. Dále, po Druhém Vatikánském koncilu, se za jméno Ježíš nevkládají \"tajemství\", ta jsou ohlášena na začátku každého desátku.\n\nV radostném růženci se medituje nad Ježíšovým životem od početí po nalezení v chrámě (12 let), v bolestném nad jeho umučením, ve slavném nad zmrtvýchvstáním, sesláním Ducha svatého a nanebevzetím Panny Marie a v růženci světla nad různými událostmi z doby Ježíšova veřejného působení.\n\nRecitovaná společná modlitba růžence zabere obvykle asi dvacet minut. K římsko-katolické tradici patří tato modlitba před začátkem mše svaté. Před liturgickou reformou Druhého vatikánského koncilu nebyli věřící příliš zapojeni do mše svaté, proto se doporučovalo během mše se modlit růženec.\n\nTři růžence obsahují celkem 150x Zdrávas Maria, tedy stejně jako je žalmů v Bibli. Růženec se tak stal alternativou rozjímavých modliteb mnichů, kteří rozjímali nad žalmy; tato alternativa byla o mnoho jednodušší a tím přístupnější pro široký okruh křesťanů.\n\n\n\n\n\nZahrnující Tajemství růžence světla:\n\nBez Tajemství růžence světla:\n\n\nVedle tradičních růžencových tajemství a desátků zmíněných výše existuje ještě např. růženec sedmibolestný a sedmiradostný. Oba tyto typy jsou schváleny církví.\n\nSedmibolestný růženec je spojen se svátkem Panny Marie bolestné (15. září). Předmětem rozjímání při tomto růženci je tzv. sedm bolestí Panny Marie. Sedmibolestný růženec se zrodil v řádu servitů. V průběhu staletí byl potvrzen více papeži a za splnění určitých podmínek jsou s ním spojeny i odpustky.\n\nRůženec začíná stejným způsobem jako růženec klasický. Poté však nenásledují úseky 5 × 10 zdrávasů, ale 7×7 zdrávasů, s těmito vedlejšímu větami:\n\nMezi jednotlivé úseky se stejně jako v běžném růženci vkládají modlitby Sláva Otci, Otčenáš, příp. Fatimský dodatek. Na konci růžence se místo Zdrávas královno recituje modlitba k bolestné Panně Marii.\n\nKromě sedmibolestného růžence existuje taktéž sedmiradostný růženec, jenž se vyvinul ve františkánském prostředí. Uctívá se při něm sedm radostí Panny Marie:\n\nPro modlitbu těchto růženců se vyrábí zvláštní růžence (rozuměj předměty) se 7×7 zrníčky.\n\nAby věřící nemusel soustředit svou pozornost na počítání, existují technické pomůcky nazývané stejně jako modlitba - růžence. Růženec má podobu smyčky ze šňůrky nebo řetízku, na které je navlečeno pět nebo sedm skupin po deseti korálcích oddělených vždy větším korálkem s větší mezerou na obou stranách. Z jednoho většího korálku je odbočka se skupinou tří malých korálků následovanou jedním velkým a zakončená křížem. Při modlitbě se člověk snadno orientuje hmatem a mysl může plně soustředit na modlitbu. Podle počtu korálků se růžence nazývají sedmidesátkové nebo pětidesátkové.\n\nJednodušší provedení v podobě prstenu obsahuje jen jeden desátek - deset malých a jeden větší výstupek, obvykle v podobě křížku.\n\nKorálky růžence byly ode dávna skládány z materiálů různého původu: \nModlitby podobné růženci nevyužívá pouze katolická církev, ale i některé jiné křesťanské církve. Podobné pomůcky jsou doloženy i z jiných náboženství.\n\nVe východním křesťanství se místo kuliček často používá šňůrka s určitým počtem uzlů (10, 33, 50, 100 nebo 500) a křížem, která má v jednotlivých zemích své vlastní názvy, zrnka pak na ní slouží pouze k oddělení jednotlivých sekcí. Na uzlíčcích se modlí jedna z nejběžnějších modliteb užívaných na východě (jak pravoslavnými, tak katolíky) – Ježíšova modlitba: „\"Pane Ježíši Kriste, Synu Boží, smiluj se nade mnou hříšným.\"“ Tato modlitební pomůcka nemá tak přesně danou formu jako západní růženec, takže sekce mohou být děleny např. po 10 nebo 25 uzlíčcích.\n\nAnglikánská církev má svou vlastní variantu modlitby růžence, nezmiňující Pannu Marii. Má 7×4 zrnka, rozdělená do skupin, které se nazývají \"weeks\", tj. týdny. Před každou skupinou je jedno větší zrnko, takže růženec má dohromady 33 zrnek (podle tradice Kristův věk). Namísto Zdrávasu je na malých zrnkách použita Ježíšova modlitba. Na větších zrnkách se modlí Otčenáš. Kromě toho se anglikáni jako soukromou pobožnost modlí i klasický katolický růženec. Neužívají však při něm zpravidla tajemství světla a fatimský dodatek.\n\nRůženec v katolickém formátu doporučují i některé luteránské církve, pouze požadují, aby se všechny Zdrávasy nahradily za Ježíšovy modlitby. Ponechán je pouze první Zdrávas z každého desátku, ten je ale recitován bez druhé části (tj. jenom po „a požehnaný plod života Tvého, Ježíš“) a následuje za ním tajemství. Závěrečná modlitba je nahrazena za Magnificat. Růženec je tak založen převážně na novozákonních textech.\n\nV islámu je velmi rozšířena pomůcka zvaná tasbih nebo misbaha, má 99 zrnek a modlící se muslim při této modlitbě rozjímá nad jmény Alláha, kterých je dle muslimské tradice právě 99. Z islámu převzal podobnou praktiku také sikhismus.\n\nRůženci je podobná také buddhistická mála, která slouží k počítání manter – má nejčastěji 108 zrnek. Stejná pomůcka se používá i v hinduismu, kde se mimo manter mohou opakovat také jména božstev. Mála je pokládána za velmi důležitou meditační pomůcku.\n\n\n\n"}
{"id": "144943", "url": "https://cs.wikipedia.org/wiki?curid=144943", "title": "Pohár mistrů evropských zemí (baseball)", "text": "Pohár mistrů evropských zemí (baseball)\n\nPohár mistrů evropských zemí (\"European Cup\") je každoroční evropská pohárová soutěž v baseballu. Je organizována Evropskou baseballovou konfederací. První ročník se uskutečnil v roce 1963. Od roku 2008 se koná vždy současně na dvou místech, takže jsou každoročně dva vítězové. O pozici nejlepšího baseballového týmu Evropy se poté čtyři nejlepší týmy (první dva celky z obou turnajů) utkávají na turnaji Final Four.\n"}
{"id": "144968", "url": "https://cs.wikipedia.org/wiki?curid=144968", "title": "Minardi M01", "text": "Minardi M01\n\nMinardi M01 je vůz Formule 1, se kterým se stáj Minardi účastnila mistrovství světa v roce 1999. Tento vůz bodoval pouze ve čtrnáctém závodě seriálu mistrovství světa a v poháru konstruktérů tak obsadil 10. místo. Model je označen jako 01, protože tímto modelem nastupuje nová koncepce vozů této stáje z Faenzi.\n\nPřestože tento vůz měl být hlavním vozem stáje Minardi a měl zahájit novou sérii vozů, potýkal se návrh Gustaba Brunnera a Gabriele Tredoziho s finančními potížemi, neboť na konstrukci tohoto vozu byl vyčleněn malý rozpočet. Hlavní problém vozu spočíval v nedostatečně vyřešené aerodynamice, což vedlo k jeho nižším rychlostem.\nJejdničkou týmu měl být Luca Badoer, který jezdil za Minardi již v roce 1995, s ním měl jezdit španělský nováček Marc Gené. Zajímavostí je, že Velkou Cenu Brazílie jel testovací jezdec Stéphane Sarrazin, tato situace nastala protože Badoer měl při testovací jízdě nehodu, při které si zlomil ruku.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "144976", "url": "https://cs.wikipedia.org/wiki?curid=144976", "title": "Seznam kreslířů Dikobrazu", "text": "Seznam kreslířů Dikobrazu\n\nSeznam kreslířů přispívajících do humoristického časopisu Dikobraz (1945-1989):\n\n"}
{"id": "144977", "url": "https://cs.wikipedia.org/wiki?curid=144977", "title": "Marketingové komunikace", "text": "Marketingové komunikace\n\nMarketingové komunikace je termín pro obor i činnosti zabývající se komunikací komerčních i nekomerčních sdělení trhu pomocí marketingových prostředků. Marketingové komunikace se dělily na podlinkové a nadlinkové. Dnes již toto rozdělení splynulo a čím dál tím více se prosazuje personalizovaná komunikace. Neprávem jsou marketingové komunikace zužovány na reklamu.\n\n"}
{"id": "144980", "url": "https://cs.wikipedia.org/wiki?curid=144980", "title": "CAT", "text": "CAT\n\nCAT je zkratka z anglického computer-aided translation či computer-assisted translation. V češtině se užívají označení počítačem podporovaný překlad či překlad podporovaný počítačem. Software, který k takovém překladu slouží, se nazývá \"CAT nástroj\" nebo \"CAT tool\".\n\nCAT nástroje slouží jako nástroj pro profesionální překladatele při zpracování dlouhých textů nebo lokalizaci software či internetových stránek. Jejich užitečnost je vyjádřena větou často uváděnou při jejich propagaci: „Už nikdy nebudete muset překládat tutéž větu dvakrát.“\n\nTyto programy často integrují do nějakého textového editoru elektronický slovník, automatickou kontrolu pravopisu a gramatiky, a dále specializované funkce: \"překladovou paměť\" (\"translation memory\") a \"terminologickou databázi\" (\"terminology database\").\n\nMezi nejrozšířenější patří komerční \"SDL Trados\", \"Transit\", \"Wordfast\" či \"Déjà Vu (DVX)\", k dispozici je též bezplatný a otevřený \"OmegaT\".\n\nNezaměňovat se strojovým překladem.\n\nCAT nástroje pracují s tzv. překladovou pamětí (\"translation memory\"). Při práci s nějakým nástrojem tohoto druhu je text rozdělen na jednotlivé segmenty (většinou věty), které pak překladatel překládá a software ukládá do databáze segmentů se zdrojovým jazykem i jeho překladem. Jeden pár zdrojového segmentu a jeho překladu se nazývá \"překladová jednotka\" (\"translation unit\"). Pokud se daný či obdobný segment objeví v textu dále, program je schopen překladateli nabídnout dřívější překlad. Překladová paměť se dobře hodí při překládání technických textů, méně vhodná je pro překládání textů beletristické povahy. Překladové paměti nacházejí využití zejména v případech, kdy se některé části textu opakují nebo se vzájemně podobají.\n\nDalším nástrojem, který je obsažen v CAT nástrojích, je terminologická databáze (\"terminology database\", zkráceně \"termbase\"), kterou uživatel (překladatel) naplňuje ručně, nenaplňuje se tedy automaticky na základě dosavadního překládání. Terminologická databáze obsahuje konkrétní termíny ve zdrojovém i cílovém jazyce. Terminologická databáze se využívá zejména u technických textů při překládání přesných termínů, například chemického názvosloví, kdy program při překládání automaticky rozpoznává ve zdrojovém textu termíny obsažené v databázi a nabízí jejich překlady, které lze do cílového textu vložit jednoduchým postupem, například klávesovou zkratkou. Zbytek segmentu (věty) překladatel však musí přeložit sám.\n\n"}
{"id": "144984", "url": "https://cs.wikipedia.org/wiki?curid=144984", "title": "Maxthon", "text": "Maxthon\n\nMaxthon je svobodný multiplatformní webový prohlížeč vyvíjený společností Maxthon International. Podle statistik je šestým celosvětově nejpoužívanějším prohlížečem. Maxthon je už v základu (bez použití rozšíření) nadprůměrně vybavený prohlížeč a přinesl i řadu inovací, které později nabídly také další prohlížeče.\n\nNázev Maxthon navrh dnes již neznámý uživatel z Dublinu na dotaz zakladatele Jeffa Chena. Vznikl spojením výrazů Max (maximum) a Marathon, což má symbolizovat především rychlost a spolehlivost. V internetových diskuzích se také často používá pouze zkratka „MX“. Označení „Maxthon“ se hovorově zjednodušeně používá jak pro jednotlivé produkty (a jejich verze), tak pro název společnosti.\n\nPrvní verze prohlížeče vyvíjené v letech 1999 - 2005 nesly název MyIE. Tato původně nadstavba webového prohlížeče Internet Explorer (přesněji jen jeho jádra) byla postavena na vykreslovacím jádře Trident. MyIE umožnil prohlížení v záložkách (kartách). V roce 2002 jako první prohlížeč zpřístupnil pokročilé ovládání pomocí gest myší (mouse gestures). Prohlížeč nabídl také spoustu dalších funkcí hlavně pro pokročilé uživatele.\n\nV roce 2005 byl prohlížeč přejmenován na Maxthon. Začal být postupně vyvíjen jako samostatný webový prohlížeč. Kromě vykreslovacího jádra Trident bylo ve verzi 1.x možné použít i jádro Gecko (používané například v prohlížeči Mozilla Firefox) avšak pouze s experimentální podporou. Maxthon byl první prohlížeč, který umožnil online synchronizaci záložek (oblíbených položek) napříč platformami (od verze 1.3.1 vydané v roce 2005). Oproti většině konkurenčních webových prohlížečů přidal Maxthon ještě poměrně velké množství voleb pro nastavení uživatelského rozhraní, blokování reklam, skinovatelnost, online poznámky, RSS čtečku, gesta myší, zobrazení videa v samostatném okně, zachytávání obrazovky, ztlumení zvuků, uživatelské profily, relace a další. Zajimavostí je, že Maxthon 2 přišel se zcela novým uživatelským rozhraním a začala stavět znovu od začátku (to samé se později stane také u verze 3). V roce 2007 se Maxthon stal prvním prohlížečem, který nabídl izolované karty pro zvýšení bezpečnosti (SandBox). Maxthon ve verzi 2.5 přinesl nové více vláknové zpracování (multithreading) pro izolaci záložek (karet) od prohlížeče, to znamená, že když jedna stránka zamrzne, tak nezpůsobí zamrznutí či pád celého prohlížeče.\n\nOd třetí verze oficiálně vydané v roce 2009 Maxthon přešel na vykreslovací jádro WebKit (používaného například v prohlížečích Safari nebo později Google Chrome) s možností přepnutí zpět na původní jádro Trident. Dočkal se modernějšího vzhledu a několika dalších rozšiřujících funkcí, například nočního režimu. Bohužel stejně jako u Maxthon 2 i řada původních funkcí nebyla po přechodu na nové jádro znovu implementována nebo jen v omezené funkčnosti. Vývojáři se nyní snaží funkce implomentovat tak aby oslovili více lidí, ne jen pokročilé uživatele.\n\nV roce 2011 vyšla i verze pro Mac OS X.\n\nV roce 2010 byla vydána verze pro mobilní telefony pro operační systém Android. Následovala i verze pro tablety, později však byly obě verze sjednoceny. V roce 2011 vyšla verze i pro Amazon Kindle Fire. V roce 2012 pak přišla verze pro zařízení s iOS (Apple) a o rok později i pro Windows Phone.\n\nČtvrtá generace prohlížeče Maxthon vydaná v roce 2013 má přívlastek Cloud a přináší ještě větší míru využívání vzdáleného úložiště jak pro synchronizaci Oblíbených a nastavení mezi různými zařízeními, tak pro sdílení s přáteli nebo ukládání souborů. Cloudové služby vyžadují, aby byl uživatel přihlášen ke svému Maxthon účtu, nicméně prohlížeč je plnohodnotně použitelný i bez využití této funkce. Poskytuje také možnost odesílání SMS na telefonní čísla. Od verze 4.2 používá jádro Blink.\n\nV roce 2014 byla vypuštěna samostatná větev prohlížeče zaměřená na rychlost a jednoduchost. V prvních alpha verzích nese název MxNitro (Mx jako zkratka pro Maxthon). První oficiálně stabilní verze s označením Nitro (v1.0.0.1000) byla vydána 12. prosince 2014.\n\nPoslední verze se snaží povznést prohlížeč Maxthon do role informačního asistenta.\n\n\n"}
{"id": "144989", "url": "https://cs.wikipedia.org/wiki?curid=144989", "title": "Headcrash", "text": "Headcrash\n\nHeadcrash byla hudební skupina hrající crossover metalu, hardcore a elektroniky. Byla založena v roce 1993 v německém Pirmasens. V roce 1994 hráli na Crosstown Traffic festivalu v Praze. V tomtéž roce během nahrávání alba „Direction of Correctness“ jeden se zakládajících členů Fritz Weber spáchal sebevraždu.\n18. srpna 1996 a 22. srpna 1998 hráli na Bizzare festivalu v německém Kölnu. Vystoupili ještě dvakrát v Praze v klubu Bunkr v roce 1994 a 1995.\n\nV roce 94 či 95 také hráli v Kopřivnici v rockovém klubu Nora.\nHeadcrash vystoupili 4. 11. 1994 v Kulturním domě v Kopřivnici. Koncert pořádal klub Nora a navštívilo ho přibližně 500 fanoušků.\nhttps://web.archive.org/web/20090420141457/http://noraclub.cz/data/archiv.html\n\n"}
{"id": "144991", "url": "https://cs.wikipedia.org/wiki?curid=144991", "title": "Slávek Janoušek", "text": "Slávek Janoušek\n\nMiroslav Janoušek, známý spíše jako Slávek Janoušek (* 9. září 1953 Ústí nad Orlicí) je český písničkář.\n\nPo maturitě na gymnáziu v Ústí nad Orlicí vystudoval Pedagogickou fakultu univerzity Jana Evangelisty Purkyně v Brně (dnešní Masarykova univerzita). V letech 1976–1982 se věnoval divadlu. V roce 1984 získal interpretační Portu, o rok později Portu autorskou. V roce 2013 vyšla jeho kniha vzpomínek \"My tři a já\".\n\n\n\n\n\nPodílí se také na albech vzniklých na jeho textové dílně; složil také hudbu k několika písničkám z alba \"Hotel v tiché ulici\" Lady Šimíčkové a Iva Cicvárka (2012).\n\n= Rodinné al-bum =\nSlávek Janoušek a Michal Pospíšil\nCD, MC - FT records ©1995\n\n"}
{"id": "144992", "url": "https://cs.wikipedia.org/wiki?curid=144992", "title": "Tallahassee", "text": "Tallahassee\n\nTallahassee (anglicky [telehesí]; ) je hlavní město Floridy.\n\nV roce 2008 počet obyvatel dosáhl 171 922 obyvatel, včetně aglomerace přibližně 357 000. Kromě toho, že je to hlavní město státu Florida, je to také okresní město Leon County.\n\nV Tallahassee sídlí Univerzita státu Florida a několik méně významných univerzit. Je to také regionální obchodní a zemědělské centrum, provozuje \"Tallahassee Regional Airport\" (Tallahasseeské Regionální letiště).\n\nNázev Tallahassee je odvozen od Muskogeanského indiánského slova často překládaného jako „stará pole“, nebo „staré město“. Pravděpodobně to vychází z jazyka indiánského kmene Kríků (později se jim začalo říkat Seminolové, tzn. Indiánů, kteří do tohoto regionu přicestovali ke konci 18. století a na začátku 19. století.\n\nTallahassee je 12. nejrychleji rostoucí metropole na Floridě se svým 12,4% přírůstkem za rok je na tom lépe než Miami i Tampa.\n\nObyvatelé města jsou převážně přívrženci Demokratické strany, i když se město nachází na tradičně konzervativním severu státu.\n\nPodle sčítání lidu z roku 2010 zde žilo 181 376 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 6,3% populace.\n\n"}
{"id": "144999", "url": "https://cs.wikipedia.org/wiki?curid=144999", "title": "Kategorizace stadionů podle UEFA", "text": "Kategorizace stadionů podle UEFA\n\nKategorizace stadionů podle UEFA dělí fotbalové stadiony do čtyř skupin podle několika objektivních kritérií (např. rozměry hrací plochy, osvětlení, počet míst, zázemí pro média a VIP hosty, zabezpečení). Různé evropské soutěže pořádané UEFA a jejich fáze se pak mohou hrát jen na stadionech s jistou minimální požadovanou kategorií. Dříve UEFA používala systém jedné až pěti hvězdiček.\n\nNejnižší požadavky jsou na Kategorii 1, nejvyšší Kategorie 4 je vyžadována pro playoff Ligy mistrů a všechny zápasy hlavní části a také všechny zápasy hlavní části Evropské ligy. Pro finálové zápasy soutěží jsou zpravidla definována dodatečná kritéria, zejména mnohem vyšší kapacita.\n\n"}
{"id": "145003", "url": "https://cs.wikipedia.org/wiki?curid=145003", "title": "Lékárnička", "text": "Lékárnička\n\nLékárnička je skříňka nebo pouzdro, uzpůsobené pro dlouhodobé a bezpečné ukládání zdravotnického materiálu, obvykle určeného pro poskytování první pomoci. Lékárnička musí být náležitým způsobem označena (modře lemovaným symbolem červeného kříže v bílém poli nebo bílým křížem v zeleném poli). Stacionární lékárnička musí být umístěna v dobře přístupném místě a její otevírání musí být možné bez použití nástroje. Lékárničky musí být konstruovány tak, aby uložený zdravotnický materiál byl chráněn proti znehodnocení.\n\nV České republice je lékárnička pro motorová vozidla (s výjimkou mopedu a motokola, jednonápravového traktoru s přívěsem a motorového vozíku) součástí povinné výbavy vozidla (vyhl. 341/2002 Sb.). Pro požární automobily je výbava příslušným druhem lékárničky stanovena zvláštním právním předpisem. Lékárnička musí být ve vozidle uložena v takovém prostoru, aby na ni nemohlo dopadat přímé sluneční světlo (záření). Tento úložný prostor pro lékárničku musí být suchý, čistý a snadno přístupný. U vozidel pro hromadnou přepravu cestujících se lékárnička umísťuje na označeném a přístupném místě v prostoru vozidla určeném pro cestující. Provozovatel vozidla musí lékárničku udržovat v řádném stavu a jednotlivé druhy zdravotnických potřeb obměňovat podle doby použitelnosti, která je na nich vyznačena.\n\nObsah domácí lékárničky není normován a doporučuje se upravit jej podle složení rodiny (malé děti, senioři) a životních zvyklostí členů rodiny (hobby, záliby, životní styl). Doporučené minimální složení je následující:\n\nDoporučený obsah střediskové lékárničky – vhodné při delších pobytech v přírodě ve více lidech, např. společné zotavovací akce, tábory, sportovní a turistické akce apod.\n\n\n\nText převzat z učebních skript projektu ZDrSEM\n\nPohotovostní lékárnička je vhodná na výlety, pro méně lidí, a tam, kde je středisková lékárnička zbytečný luxus nebo zátěž.\n\nText převzat z učebních skript projektu ZDrSEM\n\nTo, co by skutečně nemělo chybět nikdy, když se člověk vydává dále od civilizace, kde je příjezd záchranné služby nemožný nebo zdlouhavý\n\nRukavice a resuscitační rouška jsou v tomto minimu proto, že navzdory své skladnosti mohou zachránit život zachránci, který poskytuje pomoc člověku infikovanému nakažlivou chorobou (žloutenka, AIDS při krvácejících ranách), o které nemusí vědět. \n\n"}
{"id": "145005", "url": "https://cs.wikipedia.org/wiki?curid=145005", "title": "Volkssturm", "text": "Volkssturm\n\nVolkssturm byla německá lidová domobrana, která vznikla nařízením Adolfa Hitlera ze dne 25. září 1944. Byla tvořena civilními osobami mužského pohlaví od šestnácti do šedesáti let. Vyzbrojení, organizaci a výcvik měl na starosti velitel SS Heinrich Himmler. Tato domobrana byla vyzbrojena lehkými zbraněmi (pušky, kulomety, pancéřově pěsti) a měla pomoci zastavit útok spojeneckých vojsk. Byla vycvičena na provádění protitankových překážek. Posláním Volkssturmu byla ochrana týlových pozicí, železnic, opevnění apod. Od ledna 1945 byly jeho jednotky vysílány i do prvních linií fronty či k obraně měst. Na západní frontě se často příslušníci Volkssturmu vzdávali bez boje, avšak na frontě východní často bojovali zarputile až fanaticky. V závěru války, kdy už bylo Němcům zcela jasné, že je konec, odmítali někteří z nich nesmyslně bojovat. Tito lidé byli zvláštními komandy SS lynčováni pověšením na sloupy elektrického osvětlení, přičemž dostali na krk cedulku, že se jedná o zrádce či pomahače bolševiků.\nV českých zemích Volkssturm pomáhal německým bezpečnostním silám v střežení železničních tratí a objektů, v potlačování partyzánského odboje, účastnil se i represivních akcí proti civilnímu obyvatelstvu v oblastech působení partyzánů. V samém závěru války se účastnil bojů proti postupující Rudé armádě, přičemž např. v bojích o Brno, kde žila početná německá menšina, způsobil Sovětům značné ztráty, zlikvidoval několik sovětských tanků. Neblaze proslul při květnovém povstání českého lidu, když se podílel na střílení povstalců, ale i neozbrojených civilních obyvatel ze zálohy. Bezprostředně po ukončení bojů se příslušníci Volkssturmu (již jako „bezbranné německé civilní osoby“) v mnohých případech stávali oběťmi odplaty a vyřizování účtů.\n\nvšichni obdrželi Rytířský kříž Železného kříže\n\n"}
{"id": "145006", "url": "https://cs.wikipedia.org/wiki?curid=145006", "title": "Tomb Raider", "text": "Tomb Raider\n\nTomb Raider (výslovnost [tuːm ˈreidə(r)]) je série počítačových her, videoher, komiksů a filmů, jejichž hlavní postavou je britská archeoložka Lara Croft [ˈlaːrə kroft]. Od uvedení první hry Tomb Raider v roce 1996 se celá série postupně stala vysoce lukrativní a postava Lary Croft je jednou z hlavních ikon herního průmyslu. Dokonce i Guinnessova kniha rekordů z roku 2006 označila Laru Croft za nejúspěšnější hrdinku videoher. Šest počítačových her série bylo vyvinuto společností Core Design [koː(r) diˈzain] a další čtyři společností Crystal Dynamics [ˈkristl daiˈnæmiks]. Všechny hry vydala společnost Eidos Interactive [ˈai dos ˌintərˈæktiv], která je držitelem práv k obchodní značce \"Tomb Raider\" a k postavám vystupujícím v příbězích. Dále byly natočeny dva filmy, v nichž hlavní roli ztvárnila americká herečka Angelina Jolie. Další film s názvem Tomb Raider vyšel v roce 2018, Laru Croft si zahrála Alicia Vikander\n\nÚstřední postava Lara Croft je fiktivní britská archeoložka, která pátrá po prastarých pokladech. Lze říci, že Croftové mužským protipólem je Indiana Jones ([ˌindiˈænə džəunz]). Lara se o archeologii zajímala již od mládí, avšak této profesi se nemohla aktivně věnovat, neboť její šlechtická rodina patřila do vyšších společenských kruhů. Vše se však změnilo, když po lyžařském výletu v Himálajích havarovalo její letadlo a ona musela bojovat o holé přežití v divočině. Tato zkušenost radikálně změnila její život, začala cestovat po celém světě a studovat dávné civilizace. Její otec Lord Richard (Henshingly) Croft se jí však zřekl a Lara začala pracovat jako nájemný archeolog, který pro bohaté sběratele hledá vzácné poklady.\n\nPostava Lary byla vytvořena návrhářem Toby Gardem. Obvykle se objevuje oblečená v hnědých kraťasech a modrém upjatém tričku. Na obou bocích nosí pouzdra s pistolemi a na zádech hnědý batůžek. Během série se zobrazení Lary měnilo jen v detailech, postupně se zjemňovalo vykreslení rysů obličeje, byla zmenšena velikost prsou a došlo i ke změnám zobrazování pohybu vlasů.\n\nPůvodní hra s názvem \"Tomb Raider: Featuring Lara Croft\" byla uvedena na hracích konzolích PlayStation a Sega Saturn a dále pro osobní počítače. Tato hra se podílela na úspěších hrací konzole PlayStation v polovině 90. let 20. století. V herním prostředí zobrazeným trojrozměrně hráč musí provést postavu Lary různými jeskyněmi, hrobkami a dalšími lokacemi. Setkává se s nepřáteli, a to jak zvířecími, tak i lidskými, sbírá různé předměty, řeší hlavolamy, pomocí kterých se dostává do dalších míst. Na konci své cesty nalezne hledaný předmět, kterým je zpravidla nějaký dávný mocný artefakt.\n\nHry ze série \"Tomb Raider\" lze zařadit mezi akční počítačové hry zobrazované z pohledu třetí osoby. Až do hry \"Tomb Raider: The Angel of Darkness\" byla pro hru typická kostkovitá architektura herního prostředí. Římsy, zdi i stropy vždy svírají pravý úhel, ačkoliv se to tvůrci snaží někdy zakrýt. Tento styl zobrazení je daný tím, že principy dvojrozměrné plošinovky byly převedeny do trojrozměrného prostředí. Styl hraní může někdy připomínat staré plošinovky jako byl Prince of Persia nebo Flashback, které byly zaměřeny na přesně načasované skákání prokládané bojovými pasážemi. Každá hra přináší nové zbraně a pohyby. Od čtvrtého pokračování Lara umí skočit dozadu z provazu a otočit se ve skoku, aby se mohla chytit římsy za ní. Sedmé pokračování „“ ([ˈledžənd]) přineslo hákovací kotvici, pomocí které se Lara může přehoupnout přes některé propasti a také jí může útočit na nepřátele jako Indiana Jones bičem.\n\nStandardní pohyby (chůze, běh, zatáčení, skoky) jsou doplněny kotoulem, kotouly ve výskoku do stran a vzad, šplhacími technikami, plaváním, potápěním ve vodě. Lara také umí skočit do vody šipku a při vytahování z visu na římsu udělat stojku, tyto pohyby jsou však pouze na okrasu, pro samotné hraní nemají význam. Ve hře \"Tomb Raider III\" byl představen sprint, který Laře umožní po krátkou dobu běžet vyšší rychlostí. Při tomto pohybu se objeví zvláštní ukazatel vyčerpání, pokud vyčerpání dosáhne maxima, Lara zvolní do normálního běhu.\n\nPříběh hry většinou spočívá v putování při hledání mocného artefaktu, kdy Lara soupeří s nepřáteli, kteří usilují o získání artefaktu pro sebe. Artefakty většinou mají magické schopnosti, které jsou nadpřirozeného či mimozemského původu.\n\n\n\nDále byly vydány i dvojrozměrné verze:\n\n\n\n\nSpolečnost Top Cow Productions od roku 1999 vydala řadu komiksových příběhů Tomb Raider. Série čítala 50 pokračování a její vydávání skončilo v roce 2004.\nSpolečnost Ballantine Books ve spojení se společností Eidos začala vydávat řadu románů inspirovaných videohrami v roce 2004:\nKnihy spíše navazují na děj videoher než filmů, ačkoliv kniha The Lost Cult obsahuje několik odkazů na Kolébku života. Poslední kniha The Man of Bronze se od ostatních liší tím, že je psána v první osobě – vypravěčem je Lara Croft. Také obsahuje mnohem více násilných scén.\n\n"}
{"id": "145018", "url": "https://cs.wikipedia.org/wiki?curid=145018", "title": "Disperze", "text": "Disperze\n\nDisperze je termín používaný především ve vědě. V mnoha případech se jedná o synonymum pro rozptyl.\n\n"}
{"id": "145038", "url": "https://cs.wikipedia.org/wiki?curid=145038", "title": "Variační koeficient", "text": "Variační koeficient\n\nVariační koeficient je charakteristikou variability rozdělení pravděpodobnosti náhodné veličiny.\n\nVariační koeficient formula_1 je definovaný jako podíl směrodatné odchylky formula_2 a aritmetického průměru formula_3.\n\nformula_4\n\n"}
{"id": "145061", "url": "https://cs.wikipedia.org/wiki?curid=145061", "title": "Tuzex", "text": "Tuzex\n\nTuzex byla v dobách československého socialismu a dočasně ještě po Sametové revoluci síť obchodů, ve kterých se za valuty zahraničních měn nebo tuzexové poukázky (tzv. \"bony\") mohlo koupit zahraniční, zejména západní zboží, které nebylo v normální síti prodejen k dispozici. Valuty československé koruny nebyly přijímány. Název \"Tuzex\" bylo zkratkové slovo utvořené ze slov \"tuzemský export\". Obchody sloužily k odčerpání valut zahraničních měn od obyvatelstva. \n\nJednalo se o podnik zahraničního obchodu, který vznikl 1. července 1957 podle vyhlášky č. 122/1957 Ú. l., poté byl v období od 1. ledna 1969 do 31. prosince 1970 na základě vyhlášky ministra zahraničního obchodu 202/1968 Sb. „o určení Tuzexu, akciové společnosti, k provádění některých zahraničních obchodů“ přeměněn v akciovou společnost, která byla na základě vyhlášky ministra zahraničního obchodu 163/1970 Sb. „o zřízení Tuzexu, podniku zahraničního obchodu“ od 1. ledna 1971 zlikvidována a opět přeměněna na podnik zahraničního obchodu. 19. srpna 1991 byl podnik opět přeměněn v akciovou společnost TUZEX, a. s., která 26. března 1998 přešla do likvidace.\n\nPředchůdcem Tuzexu byla organizace Darex (zkratka pro \"dárkový export\"), založená v roce 1949. Obchody tohoto druhu existovaly i v dalších komunistických státech, v Polsku to například byla síť Pewex (\"Przedsiębiorstwo Eksportu Wewnętrznego\", Podnik vnitřního/tuzemského exportu). V SSSR pak byly prodejny Berjozka, ve východním Německu prodejny Intershop, v Maďarsku Intertourist, v Rumunsku Comturist a v Bulharsku Corecom.\n\nV tehdejší době to bylo prakticky jediné místo, kde byla po desítky let k dostání západní spotřební elektronika, potraviny, vozidla, oblečení, kosmetika. Z počátku se zde zboží prodávalo v drobném, avšak postupně se stal Tuzex velmi populární. Zboží bylo exklusivní a navíc nedostatkové.\n\nÚprava celních tarifů podpořila Tuzex tak, že nákup zboží v Tuzexu byl výhodnější než jeho dovoz ze zahraničí.\n\nPodle textu vyhlášky z roku 1970 byl hlavním předmětem podnikání Tuzexu tuzemský i zahraniční maloobchodní prodej zboží všeho druhu za cizí měny. Výrobky, které prodával, dovážel Tuzex buď prostřednictvím organizací zahraničního obchodu nebo i přímo. Přímo směl dovážet exkluzivní výrobky a novinky v rozsahu pro spouštěcí prodej a zboží podle individuálních požadavků zákazníků. Tuzex byl oprávněn prodávat zboží i ve vybraných provozovnách jiných podniků a organizací, které jsou k tomu zvlášť zmocněny příslušným ústředním orgánem. \n\nVýraz \"za cizí měny\" zahrnoval prodej za tzv. \"Odběrní poukazy podniku zahraničního obchodu Tuzex\" (lidově nazývané bony). Tyto byly v příslušné vyhlášce z roku 1981 definovány následovně: ,Čerpací poukaz je listinou, s níž je spojeno právo její držitele uhradit ní v tuzemsku ve výši nominální hodnoty vyjádřené na této listině v Kčs kupní cenu zboží prodávaného nebo služby poskytované Tuzexu [... ] za devizové prostředky ... Odběrné poukazy vydává Tuzex a jeho jménem československé devizové banky a jiné osoby jím zmocněné za devizové prostředky, které Státní banka československá nakupuje v souladu s devizovými předpisy podle platného kurzovného lístku, případně i za jiné devizové prostředky za podmínek stanovených Státní bankou československou. “\n\nPředmětem podnikání byl i prodej tuzemského zboží v drobném za cizí měny.\n\nSortiment tvořilo převážně smíšené zboží. Od potravin přes kosmetiku, oblečení až po předměty dlouhodobé spotřeby. Zboží bylo považováno za exkluzivní a navíc bylo nedostatkové. Kromě toho byly např. pračky, spotřební elektronika (rádia, magnetofony, přehrávače) a automobily považovány za kvalitnější a spolehlivější.\n\nNěkteré výrobky a značky z Tuzexu se staly legendární. V roce 1968 se na pultech prodejen objevily první džíny od italské firmy \"Rifle.\" Ty se zejména mezi mladými staly nejnakupovanejším druhem oblečení v Tuzexu a tak i synonymem pro džíny. Jako \"rifle\" byly nazývány i ostatní značky, které přišly do Tuzexu později (\"Wrangler, Levi Strauss, Pace, Wildcat, HIS, Mustang\").\n\nDíky Tuzexu se v Československu prosadila a získala zde své renomé spousta zahraničních značek.\n\nV roce 1988 tvořily 2/3 sortimentu dovezené zboží, převážně z nesocialistickych států, 1/3 tvořilo zboží československých výrobců určené na export. V roce 1988 měl Tuzex 170 prodejen a roční obrat 250 milionu dolarů. Ve 170 prodejnách Tuzexu v celé ČSSR prodáno na 60 tisíc televizorů, 30 tisíc videorekordérů a přehrávačů a 10 tisíc osobních počítačů,“ uvedla ČTK ve své zprávě v dubnu 1989.\n\nKvůli Tuzexu byly vydány i první platební karty v dějinách Československa. V roce 1988 totiž Živnostenská banka vydala takzvané dispoziční karty k tuzexových účtům, které sloužily k bezhotovostnímu placení v prodejnách Tuzexu a pro výběr odběrních poukazů na pobočkách tehdejší Státní banky československé a ČSOB.\n\nV bývalém Československu bylo možné koupit automobily v prodejnách firem Tuzex a Mototechna. V Mototechně spíše převažovala nabídka produkce ze zemí RVHP, kdežto Tuzex byl exlusivnější svět sám pro sebe. \n\nAutomobily kupované v Tuzexu byly převážně exportní modely a převyšovala nabídka zahraničních značek. V Tuzexu se dal objednat prakticky libovolný vůz ať už nový či ojetý. Přes Tuzex se do oběhu dostávaly velmi zajímavé kousky. Například Citroën GS, Saab 99, Ford Cortina, Austin Allegro, Volvo 360GL a bestsellery osmdesátých let Fiat Uno, Ford Escort, Peugeot 205 a Peugeot 309 či Renault 5. Auta si v Tuzexu kupovali prakticky všichni prominenti z řad herců, zpěváku, sportovců atd. \n\nTuzex ve spolupráci s Benzina n.p. například prodával zahraničním motorizovaným turistům poukázky na benzín, které museli použít místo placení valutami. \n\nZápadní auta v 60. letech zastupovaly následující modely: Hillman Minx, Simca Aronde, Simca 1300, 1500, 1301 a 1501, Fiat 500, 600, 850, 125 1300, 1500, Ford Taunus, Ford Cortina 1300, Renault 8, 16 a 6 a Saab 96. \n\nV 70. letech: Fiat 125p, 126p, 127, 128, 131, Simca 1301 a 1307, Chrysler 160 a 180, Talbot Horizon, Toyota Corona, Renault 5, 12, 15, 17 a 20, Austin Alegro a Saab 99. Některé z nich (Fiat, Renault, Ford) se objevily i v cenících Mototechny. Koncem 70. let se v Tuzexu už dal objednat \"prakticky libovolný vůz, ovšem s patřičnými obstrukcemi a poplatky\". \n\nV 80. letech přibyly modely: Renault 9, 11 a 21, Peugot 205, Fiat Uno, Ford Escort a Sierra, Volvo 340, Daewoo Racer a Toyota Corolla. V roce 1988 už nabídka obsahovala i německá auta (Opel Kadett 1.4 LS, VW, BMW, Mercedes), jakož i novější Peugeot 309 GLD a Volvo 360. Na Slovensku se tuzexová auta prodávala pouze v Bratislavě (Rožňavská 24) a Košicích (Dopravní 3). V Česku v Praze (Čistovická).\n\nV letech 2006-2012 byla pod touto značkou provozována cestovní agentura a obchod se zakázkovým zbožím a službami.\n\nV polovině roku 2014 přešla práva a ochranná známka na společnost TUZEX CZ s.r.o., která chystá oživení této značky v pruběhu roku 2016. \n"}
{"id": "145066", "url": "https://cs.wikipedia.org/wiki?curid=145066", "title": "Vraní hory", "text": "Vraní hory\n\nVraní hory, polsky Góry Krucze, je geomorfologický okrsek Broumovské vrchoviny ležící na rozmezí Česka a Polska. Rozprostírají se v povodí Úpy a Bobru – při rozvodí Severního a Baltského moře. Vraní hory mají charakter ploché hornatiny. Od západu je hornatina omezena strmými svahy a dosahuje největších výšek, k východu se výška hor postupně snižuje. Nejvyšší horou je Královecký Špičák (880,6 m), který je zároveň i nejvyšším bodem české části Broumovské vrchoviny.\n\nPolští geomorfologové začleňují hornatinu do západní části Gór Kamiennych, které jsou součástí Sudetów Środkowych. \n\nHory jsou zalesněny. Těží se v nich ryolit. Česká část hor je dostupná po turisticky značené cestě z Bernartic a z Královce. Vrchol Královeckého Špičáku poskytuje výhled na Rýchory a západní část Žacléřské vrchoviny. \n"}
{"id": "145072", "url": "https://cs.wikipedia.org/wiki?curid=145072", "title": "Tchaj-wan (Čínská lidová republika)", "text": "Tchaj-wan (Čínská lidová republika)\n\nTchaj-wan (tradiční znaky: 臺灣 nebo 台灣; zjednodušené znaky: 台湾; pinyin: Táiwān) je 23. provincií správního systému Čínské lidové republiky (ČLR), kterou sice ČLR nárokuje, ale fakticky je ovládána Čínskou republikou na Tchaj-wanu.\n\n\"De facto\" existuje na ostrově Tchaj-wan samostatný demokratický stát a většina údajů na této stránce je jen ukázkou oficiálního postoje ČLR.\n\nMezinárodní olympijský výbor (MOV) používá k označení území název \"Čínská Taipei\", \"Čínská Tchaj-pej\", anglicky \"Chinese Taipei\".\n\nTchaj-wan je ostrovní provincií, a proto nemá suchozemskou hranici. Leží jihovýchodně od čínské provincie Fu-ťien. Sestává z ostrova Tchaj-wan (\"Formosa\") a přilehlých ostrůvků, včetně Peskadorského souostroví.\n\nAdministrativní členění provincie podle vlády ČLR se datuje do období před rokem 1949, a proto vedení ČLR neuznává administrativní členění vytvořené Čínskou republikou po tomto roce. Tudíž města Tchaj-pej a Kao-siung zůstávají součástí provincie Tchaj-wan (v členění Čínské republiky jsou samostatnými centrálně spravovanými městy na úrovni provincie) a správním střediskem není Čung-sing, ale zůstává jím Tchaj-pej.\n\nO provincii Čínské republiky na Tchaj-wanu si můžete přečíst v článku Tchaj-wan (provincie).\n"}
{"id": "145073", "url": "https://cs.wikipedia.org/wiki?curid=145073", "title": "Arcadia (loď)", "text": "Arcadia (loď)\n\nArcadia je třetí největší osobní lodí (po lodích Ventura a Azura) britské společnosti P&O Steam Navigation Co. Byla vyrobena v italské loděnici společnosti Fincantieri a dokončena v dubnu 2005. Původně měla být provozována společností Cunard Line jako Queen Victoria. P&O převzala kontrakt ještě během výstavby.\n\nLoď pojme 2400 pasažérů a 830 členů posádky. Mezi její vybaven patří venkovní bazén, bazén se stahovací střechou, tři restaurace (hlavní je dvoupatrová), divadlo, knihovna, casino, noční klub a řada obchodů. Na lodi je celkem 14 výtahů.\n\nLoď je vybavena revoluční pohonnou jednotkou, tzv. Azipod. Gondoly s lodními šrouby (v případě Arcadie dvě), v nichž je umístěn elektromotor se mohou otáčet o 360°. Kormidlo tím pádem odpadá a pohon je efektivnější. Elektromotory jsou poháněny dieselagregáty (v tomto případě jich je šest) v zádi lodi.\n\n"}
{"id": "145089", "url": "https://cs.wikipedia.org/wiki?curid=145089", "title": "Ačinsk", "text": "Ačinsk\n\nAčinsk ( ) je město v Rusku, v Krasnojarském kraji na řece Čulym (přítok Obu). Žije zde asi 105 000 obyvatel.\n\nMěsto se nachází na transsibiřské magistrále; založeno bylo již v roce 1641 a svůj statut pak získalo roku 1782. V dobách SSSR tu vzniklo velké sídliště, jež bylo spojeno se zbytkem města tramvajovou tratí. Nachází se zde různé průmyslové závody.\n\n\n\n"}
{"id": "145093", "url": "https://cs.wikipedia.org/wiki?curid=145093", "title": "Dálnice D10", "text": "Dálnice D10\n\nDálnice D10 (do 31. prosince 2015 rychlostní silnice R10) je dálnice, která vede z Prahy přes Mladou Boleslav do Turnova, kde končí a napojuje se do silniční sítě.\n\nDálnice D10 je zcela dokončená dálnice vedoucí z Prahy přes Mladou Boleslav do Turnova. Je dlouhá 71 km a je v celé své délce čtyřpruhová.\n\nPo dálnici je v úseku od Prahy po Turnov, přesněji od mimoúrovňové křižovatky Satalice po konec dálnice u Turnova, vedena evropská silnice E65. V koncovém úseku dálnice, od mimoúrovňové křižovatky Ohrazenice po konec dálnice u Turnova, je po dálnici vedena ještě evropská silnice E442.\n\nDálnice D10 začíná volným navázáním na Vysočanskou radiálu v Praze mezi Satalicemi a Kyjemi před mostem přes železniční trať Praha - Turnov. Po asi 0,5 km se nachází mimoúrovňová křižovatka Satalice, kde se s dálnicí D10 kříží dálnice D0. Od této křižovatky dále je po dálnici současně vedena i evropská silnice E65. Dálnice pokračuje kolem Horních Počernic, kterým vytváří severní dálniční obchvat. Za hranicemi Prahy se potom stáčí na severovýchod k Brandýsu nad Labem. Souměstí Brandýs nad Labem-Stará Boleslav dálnice obchází z jihovýchodu a východu, přičemž současně přechází po mostu dlouhém 350 m přes Labe. Severovýchodně od Staré Boleslavi protíná rozsáhlý lesní komplex a po mostě dlouhém 450 m přechází přes řeku Jizeru, přičemž dále vede až po Bezděčín v údolí řeky Jizery. Přitom prochází jihovýchodně kolem Benátek nad Jizerou za nimiž se stáčí na sever. U Bezděčína se dálnice odklání od toku řeky Jizery a stáčí se na severovýchod, aby vytvořila východní obchvat Mladé Boleslavi a Kosmonos. V úseku mezi mimoúrovňovou křižovatkou Mladá Boleslav a mimoúrovňovou křižovatkou Kosmonosy vede dálnice v těsné blízkosti továrního areálu společnosti Škoda Auto.\n\nV úseku mezi mimoúrovňovou křižovatkou Bezděčín a mimoúrovňovou křižovatkou Komonosy jsou po dálnici vedeny v peáži dvě silnice I. třídy, a to silnice I/16 v úseku od mimoúrovňové křižovatky Bezděčín (exit 39/40) po mimoúrovňovou křižovatku Mladá Boleslav (exit 44) a silnice I/38 v úseku od mimoúrovňové křižovatky Bezděčín (exit 39/40) po mimoúrovňovou křižovatku Kosmonosy (exit 46).\n\nTato část dálnice je postavena ve třech různých kategoriích, a to v kategorii R 24,5/100 v úseku od začátku dálnice po mimoúrovňovou křižovatku Satalice, v kategorii R 26,5/100 od mimoúrovňové křižovatky Satalice po mimoúrovňovou křižovatku Brandýs nad Labem a v kategorii S 24,5/100 od mimoúrovňové křižovatky Brandýs nad Labem po mimoúrovňovou křižovatku Kosmonosy.\n\nZa Mladou Boleslaví a Kosmonosy dálnice ze západu obchází přírodní rezervaci Vrch Baba u Kosmonos a vrací se do údolí Jizery. Podél řeky Jizery již dálnice povede až do Turnova. Prochází jihovýchodně kolem Bakova nad Jizerou a následně jihovýchodně kolem Mnichova Hradiště. Následně u Březiny překonává po mostě dlouhém 290 m potok Žehrovku a železniční trať Praha - Turnov a u Svijan po mostě dlouhém 343 m řeku Jizeru. Před Turnovem se nachází mimoúrovňová křižovatka Ohrazenice, kde do dálnice zaúsťuje silnice I/35 vedená jako silnice pro motorová vozidla od Liberce. Současně je od této křižovatky po dálnici vedena i evropská silnice E442. Za mimoúrovňovou křižovatkou Ohrazenice dálnice D10 končí volným přechodem na silnici I/10 a silnici I/35 vedené v peáži.\n\nV krátkém koncovém úseku mezi mimoúrovňovou křižovatkou Ohrazenice a koncem dálnice je po dálnici vedena v peáži silnice I/35.\n\nTato část dálnice je postavena ve dvou různých kategoriích, a to v kategorii S 24,5/100 v úseku od mimoúrovňové křižovatky Kosmonosy po mimoúrovňovou křižovatku Březina a v úseku od mimoúrovňové křižovatky Svijany po mimoúrovňovou křižovatku Ohrazenice a v kategorii R 24,5/100 od mimoúrovňové křižovatky Březina po mimoúrovňovou křižovatku Svijany.\n\nPrvní úvahy o dálnici D10 se objevují na začátku 60. let 20. století, tehdy však ještě jako o rychlostní silnici R10. Součástí sítě dálnic a rychlostních silnic se stala v roce 1963 přijetím koncepce dlouhodobého rozvoje silniční sítě a místních komunikací. Původně byla plánována jako čtyřpruhová rychlostní silnice v úseku Praha – Mladá Boleslav – Turnov a jako dvoupruhová rychlostní silnice v úseku Turnov – Harrachov – Polsko.\n\nVýstavba dnešní dálnice D10 byla zahájena v roce 1967 stavbou 8 km dlouhého úseku mezi Bezděčínem a Chudoplesy. V průběhu 70. let 20. století byly postupně zahájeny stavby všech úseků mezi Prahou a Mladou Boleslaví a úseku mezi Chudoplesy a Březinou.\n\nPrvním úsekem otevřeným pro veřejnost byl 6 km dlouhý úsek mezi Starou Boleslaví a Tuřicemi zprovozněný v roce 1972. V roce 1975 následovalo zprovoznění obchvatu Mladé Boleslavi, tj. úseku mezi Bezděčínem a Chudoplesy. V letech 1977 až 1980 byly postupně zprovozněny úseky mezi Tuřicemi a Bezděčínem, čímž byl zprovozněn souvislý tah mezi Starou Boleslaví a Mladou Boleslaví. Poslední úsek mezi Prahou a Mladou Boleslaví, tedy úsek mezi Prahou a Starou Boleslaví, byl zprovozněn v roce 1981.\n\nStavba zbývající části dálnice mezi Mladou Boleslaví a Turnovem byla po jednotlivých dílčích úsecích postupně zahájena v průběhu 80. let 20. století (s výjimkou úseku mezi Chudoplesy a Březinou, který byl zahájen již v roce 1978). Zprovoznění této části dálnice probíhalo rovněž postupně, a to vždy po na sebe navazujících úsecích jak od Mladé Boleslavi, tak i od Turnova. Jako první byla v roce 1981 zprovozněna část úseku mezi Chudoplesy a Březinou, a to od Chudoples po Bakov nad Jizerou. Zbývající část tohoto úseku byla postupně zprovozněna do roku 1985. Mezitím byla v roce 1982 zprovozněna mimoúrovňová křižovatka Ohrazenice, na který v roce 1985 navázal předchozí asi 1,5 km dlouhý úsek mezi Příšovicemi a Ohrazenicemi a v roce 1986 asi 2 km úsek mezi Svijany a Příšovicemi. Obě části dálnice byly propojeny v roce 1992 zprovozněním posledního úseku mezi Březinou a Svijany.\n\nJako poslední byla postavena mimoúrovňová křižovatka Satalice, která nahradila dosavadní provizorní napojení na dálnici D0. Stavba křižovatky byla zahájena spolu se stavbou první části Vysočanské radiály v roce 2005. Křižovatka byla zprovozněna v roce 2011.\n\nV rámci přehodnocení koncepce výstavby dálnic a rychlostních silnic provedené v první polovině 90. let 20. století bylo pokračování od Turnova směrem na Harrachov a Polsko vyškrtnuto, čímž se dnešní dálnice D10 stala zcela dokončenou. Pokračování dálnice od mimoúrovňové křižovatky Ohrazenice k Dolánkům tak už nebylo realizováno. Místo toho byl v letech 1998 až 2000 na konec dálnice navázán čtyřpruhový úsek silnic I/10 a I/35 (vedeny v peáži), který zaústil do již dříve zprovozněného průtahu městem Turnov.\n\nNa přelomu 90. let 20. století a začátku 21. století proběhla takřka v celé délce dálnice rekonstrukce povrchu a oprava mostů. V letech 1999 až 2000 byl rekonstruován úsek dálnice mezi Starou Boleslaví a Svijany, v letech 2002 a 2003 úsek mezi Svijany a Turnovem a v letech 2006 až 2007 pak proběhla rekonstrukce zbývající části mezi Prahou a Starou Boleslaví.\n\nDálnice D10 je podle současné koncepce dálniční sítě dokončena v celé své délce. Všechny připravované projekty se tudíž týkají pouze stavebních úprav již hotových úseků.\n\nDálnice D10 je, coby převedená rychlostní silnice R10, dálnicí II. třídy, a splňuje tudíž pouze mírnější normy a požadavky. Ředitelství silnic a dálnic však plánuje postupnou úpravu dálnic II. třídy tak, aby se jejich úroveň sjednotila s úrovní dálnic I. třídy. Při jednotlivých větších rekonstrukcích tak bude dálnice současně upravována podle norem a požadavků pro dálnice I. třídy.\n\nV současnosti jsou připravovány dva projekty úpravy stávající dálnice D10. První se týká úseku u Prahy, konkrétně mimoúrovňové křižovatky Radonice (exit 3). Připravuje se její celková úprava, neboť v současnosti je křižovatka přetížena, kvůli čemuž se na dálnici tvoří kolony odbočujících vozidel. Druhý projekt se týká úseku mezi mimoúrovňovou křižovatkou Bezděčín (exit 39/40) a mimoúrovňovou křižovatkou Kosmonosy (exit 46). Připravuje se úprava jednotlivých dnes již kapacitně nevyhovujících mimoúrovňových křižovatek a prověřují se možnosti rozšíření dálnice v tomto úseku na šestipruhovou komunikaci.\n\nPoužití dálnice je zpoplatněno, a to jak v systému časového zpoplatnění tak i v systému elektronického mýtného\n\nV systému časového zpoplatnění je dálnice D10 zpoplatněna pouze v úseku od mimoúrovňové křižovatky Stará Boleslav (exit 14) po mimoúrovňovou křižovatku Bezděčín (exit 39/40) a úseku od mimoúrovňové křižovatky Kosmonosy (exit 46) po konec dálnice u Turnova za mimoúrovňovou křižovatkou Ohrazenice (exit 71). Zbývající úseky u Prahy a u Mladé Boleslavi zpoplatněny nejsou. V systému elektronického mýtného je dálnice D10 zpoplatněna v celé své délce, tedy od začátku dálnice v Praze před mimoúrovňovou křižovatkou Satalice (exit 1) po konec dálnice u Turnova za mimoúrovňovou křižovatkou Ohrazenice (exit 71).\n\nPoužití dálnice D10 je zpoplatněno od 1. ledna 1995, tedy od zavedení poplatků za užívání dálnic a silnic dálničního typu. V době zavedení zpoplatnění byla dálnice D10 zpoplatněna pouze v úseku od mimoúrovňové křižovatky Radonice (exit 3) po konec dálnice u Turnova za mimoúrovňovou křižovatkou Ohrazenice. Počáteční úsek v Praze po mimoúrovňovou křižovatku Radonice zpoplatněn nebyl..\n\nOd svého zavedení bylo zpoplatnění dálnic a silnic dálničního typu předmětem několika změn, které se projevily i na míře zpoplatnění dálnice D10.\n\nNejdříve byl dodatečně vyňat ze zpoplatněných úseků ještě úsek od mimoúrovňové křižovatky Bezděčín (exit 39/40) po mimoúrovňovou křižovatku Kosmonosy (exit 46), tedy obchvat Mladé Boleslavi.\n\nNejvýraznější změnou bylo opuštění dosavadního jednotného systému zpoplatnění prostřednictvím poplatku za užívání dálnic a silnic dálničního typu a od 1. ledna 2007 jeho nahrazení dvěma systémy zpoplatnění, a to systémem časového zpoplatnění a systémem elektronického mýta. Existence dvou systémů zpoplatnění se projevila i na míře zpoplatnění dálnice D10. Zatímco v systému časového zpoplatnění nedošlo k žádným změnám a nezpoplatněné úseky zůstaly zcela zachovány, tak v systému elektronického mýta byla dálnice zpoplatněna v celé své délce.\n\nK další změně došlo 1. ledna 2011, odkdy byla dálnice D10 zpoplatněna v celé své délce i v systému časového zpoplatnění.\n\nPoslední změna nastala 1. ledna 2016 a týká se opět systému časového zpoplanění, odkdy je počáteční úsek od Prahy po mimoúrovňovou křižovatku Radonice (exit 3), jakož i úsek od mimoúrovňové křižovatky Bezděčín (exit 39/40) po mimoúrovňovou křižovatku Kosmonosy (exit 46) opět nezpoplatněn. Důvodem, proč byly oba úseky opět vyjmuty z časového zpoplatnění, je jednak skutečnost, že oba slouží zároveň jako dálniční obchvat Horních Počernic a Satalic v případě prvního úseku a Mladé Boleslavi a Kosmonos v případě druhého úseku, jednak skutečnost, že u Bezděčína jsou po dálnici vedeny v peáži silnice I/16 a I/38.\n\nPrvní zajímavostí je umístění začátku dálnice. Dálnice D10 totiž nezačíná na mimoúrovňové křižovatce Satalice, tedy v místě křížení s dálnicí D0, jak je tomu obvyklé např. u dálnice D5, dálnice D6 nebo u dálnice D11 a jak je plánováno i u dálnice D3, dálnice D4, dálnice D7 a dálnice D8, nýbrž asi 0,5 km před ní, kde volně navázuje na Vysočanskou radiálu. Nultý kilometr, a tedy i začátek dálnice, se nachází v polích mezi Satalicemi a Kyjemi před mostem přes železniční trať Praha - Turnov. Tento zvláštně umístěný začátek dálnice D10 vznikl při dostavbě mimoúrovňové křižovatky Satalice, neboť do té doby se za součást dnešní dálnice D10 považovalo i provizorní napojení na dálnici D0 a nultý kilometr se nacházel na mimoúrovňové křižovatce Černý Most. Aby se nemuselo upravovat staničení celé dálnice D10, tak se začátek dálnice upravil na úkor Vysočanské radiály.\n\nDalší zajímavostí je odpočívka Bakov nad Jizerou ve směru z Prahy na Turnov. Na této odpočívce je totiž od roku 1986 umístěné vyřazené letadlo Československých aerolinií zn. Iljušin Il-18D. Letadlo slouží jako restaurace a motorest.\n\n"}
{"id": "145094", "url": "https://cs.wikipedia.org/wiki?curid=145094", "title": "Zakayo Malekwa", "text": "Zakayo Malekwa\n\nZakayo Malekwa (* 2. února 1951) je tanzanský sportovec a evangelický pastor.\n\nNarodil se v muslimské rodině v Tanzanii. Během služby v armádě začal pěstovat profesionálně atletiku a zejména hod oštěpem. V roce 1982 se stal v hodu oštěpem mistrem Afriky (76,18 m). Druhé místo v hodu oštěpem získal na africkém šampionátu již roku 1979. Účastnil se olympijských her v letech 1980 (16.), 1984 (19.) a 1988 (34.).\n\nBěhem studijního pobytu v USA se stal křesťanem. Po ukončení sportovní kariéry se stal kazatelem a vystudoval teologii. V současnosti je ředitelem oddělení evangelizace v diecézi Mbulu evangelické luterské církve v Tanzanii.\n\n"}
{"id": "145097", "url": "https://cs.wikipedia.org/wiki?curid=145097", "title": "Dálnice D52", "text": "Dálnice D52\n\nDálnice D52 (do 31. prosince 2015 rychlostní silnice R52) je dálnice na jižní Moravě. Začíná u Rajhradu a po 17 kilometrech končí u Pohořelic. Z obou stran na ni navazuje silnice I/52, před Brnem ve čtyřpruhovém uspořádání. V budoucnu má D52 vést přibližně po trase dnešní silnice I/52 od Pohořelic dále na jih až na rakouské hranice u Mikulova, kde se napojí na rakouskou dálnici A5. S dokončením D52 od Rajhradu k rakouské hranici se počítá k roku 2028.\n\nPříměstský úsek z Modřic do Rajhradu byl jako čtyřpruhová silnice I. třídy otevřen již v roce 1977. Stavba celé komunikace mezi Rajhradem a křižovatkou Pohořelice-jih byla zahájena v roce 1992, rychlostní silnice byla zprovozněna roku 1996. V roce 1996 byl do této kategorie zařazen i úsek Modřice–Rajhrad, ale v roce 2011 byl tento úsek přeznačen zpět na silnici první třídy I/52.\n\nV úseku Syrovice–Medlov je dálnice D52 postavena v trase rozestavěné dálnice Vídeň–Vratislav z doby druhé světové války. Po více než 50 letech tak bylo využito pro dopravu několika dostavěných a opuštěných mostů a dálniční těleso. V trase „Hitlerovy dálnice“ severním směrem má podle ŘSD pokračovat dálnice D43, která je rovněž předmětem sporů.\n\nK 1. lednu 2016 byla celá rychlostní silnice R52 Rajhrad–Pohořelice zařazena do kategorie dálnic a přeznačena na D52.\n\nO další pokračování dálnice se vede dlouhodobý spor. Zatímco Ředitelství silnic a dálnic plánuje přestavět silnici I/52 z Pohořelic do Mikulova na dálnici (dříve rychlostní silnici), oponenti navrhují využít dálnici D2 z Brna do Břeclavi a odtud postavit spojku na státní hranice. Tuto trasu přes Břeclav prosazují některé obce a zejména ochránci životního prostředí, neboť se obávají poškození přírody v oblasti novomlýnských nádrží a chráněné krajinné oblasti Pálava. \n\nDne 23. ledna 2009 byla ve Vídni podepsána dohoda mezi Českem a Rakouskem o propojení rychlostní silnice R52 s rakouskou dálnicí A5 na trase Brno–Vídeň v úseku Mikulov–Drasenhofen (v oblasti bývalého hraničního přechodu). Stavba R52 měla být zahájena v roce 2010, ale na návrh obcí Bavory a Dolní Dunajovice a několika fyzických osob Nejvyšší správní soud zrušil v listopadu 2009 územní plán Břeclavska včetně sporné trasy R52 mezi Pohořelicemi a Vídní. Také Evropská komise kritizovala postup českých úřadů při schvalování územního plánu Břeclavska a do vyjasnění situace odmítla stavbu spolufinancovat.\n\nV lednu 2016 Zastupitelstvo Jihomoravského kraje schválilo jednomyslně variantu R52 z Pohořelic. Jde o základní variantu, která kopíruje stávající silnici. Jak uvedl radní Antonín Tesařík, na této volbě se shodlo mj. Ministerstvo životního prostředí ČR i Ministerstvo dopravy ČR, neboť má minimální dopad na životní prostředí a nezasahuje do nezastavěné krajiny.\n\n\n"}
{"id": "145103", "url": "https://cs.wikipedia.org/wiki?curid=145103", "title": "Městská autobusová doprava v Jablonci nad Nisou", "text": "Městská autobusová doprava v Jablonci nad Nisou\n\nMěstská hromadná doprava v Jablonci nad Nisou je tvořena autobusovými linkami. Tvoří ji 25 linek. Od roku 2010 do 25. ledna 2019 ji zajišťoval Dopravní podnik měst Liberce a Jablonce nad Nisou (DPMLJ) prostřednictvím subdodavatele BusLine a.s. (později BusLine LK a.s.), ten ji 26. ledna 2019 převzal přímo. \n\nMěstskou dopravu v Jablonci zajišťovaly nejprve od roku 1900 tramvaje soukromého dopravce.\n\nMěsto Jablonec nad Nisou získalo již v roce 1906 koncesi na provozování autobusové dopravy na lince Jablonec – Liberec, ale dopravu na této trase zahájila až v roce 1921 \"Jablonecká dopravní společnost a.s.\", na kterou město svou koncesi převedlo. Hned v roce 1922 tuto autobusovou linku převzaly Československé státní dráhy a utlumily na ní provoz, roku 1928 pak linku převzala \"Autobusová dopravní společnost s.r.o. Liberec\", počátkem 30. let se zde angažovali i další soukromí dopravci. Městské autobusy začaly být v roce 1927 zaváděny i v sousedním Liberci.\n\n15. dubna 1930 zahájila \"Jablonecká dopravní společnost a.s.\" provoz na trase z Jablonce do Lučan a Josefova Dolu. Téhož roku zahájil dopravce provoz i na příměstských linkách do Rádla, Polubného a Železného Brodu. Do roku 1938 provozoval již 6 linek. Další příměstské linky byly zajišťovány soukromými dopravci.\n\nPo druhé světové válce převážila tendence omezit systém městské dopravy na samotné území města. Linky, které tehdy vedly do sousedních obcí, byly ze systému MHD vyčleněny (včetně linky vedoucí do Liberce, jež měla být nahrazena tramvajovou tratí). Místo rozvoje v okolí města tak probíhalo zavádění nových linek v jeho centru.\n\nOd roku 1950 byly postupně rušeny jablonecké tramvajové tratě a 31. března 1965 byly zrušeny úplně. Nahradily je autobusové linky, jejichž trasy jsou dodnes podobné původním tramvajovým. Zachována zůstala jen meziměstská tramvajová trať do Liberce, která byla dokončena v roce 1955 a kterou od roku 1970 provozoval již jen \"Dopravní podnik města Liberce\" (dnes DPMLJ).\n\nOd sedmdesátých let 20. století městské autobusy opět zajišťují dopravu i do několika sousedních obcí - do (Bedřichova, Janova nad Nisou či Lučan nad Nisou).\n\nRoku 1999 byl do provozu zařazen první nízkopodlažní vůz typu Irisbus Citybus 12M. V této době byla provedena též výměna všech označníků a v centrální autobusové stanici na Dolním náměstí zřídil dopravce elektronické informační tabule.\n\nMěstskou hromadnou dopravu původně provozovala akciová společnost \"Gablonzer Strassenbahn und Elektrizitatsgesellschaft\", od roku 1904 \"Gablonzer Elektrische Bahnen\". V roce 1922 město Jablonec nákupem akcií získalo ve společnosti většinový podíl a přejmenovalo ji na název \"Jablonecká dopravní společnost a.s., Jablonecké elektrické dráhy\".\n\nVládním usnesením z 12. října 1948 byla sloučena s libereckým městským dopravcem a 1. února 1949 tak vznikl národní podnik \"Dopravní komunální podnik měst Liberce a Jablonce nad Nisou se sídlem v Liberci\". 1. července 1960 se společný dopravní podnik rozdělil na dva městské podniky.\n\n\"Dopravní podnik města Jablonce nad Nisou\" byl 31. prosince 1980 zrušen a provoz MHD byl od začátku roku 1981 začleněn do severočeského krajského podniku \"ČSAD KNV Ústí nad Labem n. p.\" 1. května 1992 se krajský podnik ČSAD rozdělil na okresní podniky a jablonecký dopravní závod 405 (s provozovnami v Jablonci-Rýnovicích, Tanvaldu a Železném Brodu) se osamostatnil jako \"ČSAD Jablonec nad Nisou a.s.\" V roce 2007 bylo rýnovické dopravní středisko, zajišťující regionální dopravu, sloučeno do jabloneckého střediska městské dopravy v Pražské ulici. V roce 2008 byl podnik koupen společností \"ČSAD Semily a.s.\"\n\nTěsně před 3. prosincem 2009, kdy vstoupilo v platnost nařízení Evropského parlamentu a Rady ES č. 1370/2007, které nařizuje vyhlašování výběrových řízení pro přidělování zakázek ve veřejné dopravě, uzavřelo město Jablonec nad Nisou bez výběrového řízení na deset let smlouvu o provozování MHD s \"Dopravním podnikem města Liberce a.s. (DPML)\" Dotace má činit ročně asi 30 milionů Kč. \"DPML\" zpočátku jezdil s vozidly pronajatými od dřívějšího dopravce, \"ČSAD Jablonec nad Nisou a.s.\", avšak na jízdních řádech a jízdenkách již byl uveden jako nový dopravce on. \"DPML\" oznámil, že chce rozsah MHD v Jablonci do roku 2012 zdvojnásobit, do roku 2011 se má objem výkonů zvýšit o více než 40 %. Dosavadní dopravce \"ČSAD Jablonec nad Nisou\" k přelomu let 2009/2010 zanikl fúzí s \"ČSAD Semily a.s.\". \"DPML\" s \"ČSAD Semily\" úzce spolupracují, chystají společné přepravní podmínky, spolupracují v investičních akcích. 21. října 2010 se \"Dopravní podnik města Liberce a.s.\" přejmenoval na \"Dopravní podnik měst Liberec a Jablonec nad Nisou a.s.\", 10. listopadu 2010 pak na \"Dopravní podnik měst Liberce a Jablonce nad Nisou a.s.\"\n\nRámcová smlouva na zajištění provozu Dopravním sdružení obcí Jablonecka a DPMLJ měla platit až do konce roku 2019, subdodavatelská společnost BusLine však v létě 2018 vypověděla smlouvu společnosti DPMLJ, přičemž výpovědní lhůta vypršela v pátek 25. ledna 2019. DPMLJ se pokusil za BusLine sehnat náhradu, do soutěže se přihlásila společnost Autobusová doprava Podbořany, avšak soutěž skončila u antimonopolního úřadu. Zástupci obou měst, DSOJ a DPMLJ se 22. ledna 2019 dohodli, že smlouva na zajištění MHD v Jablonci k pátku skončí, písemně měli tuto dohodu zpracovat právní zástupci během následujících dní. DPMLJ požadoval garance, že DSOJ nebude nárokovat žádné možné škody v souvislosti s ukončením smlouvy.\n\nOd soboty 26. ledna 2019 autobusovou městskou hromadnou dopravu v Jablonci nad Nisou převzala přímo společnost BusLine LK a.s. Dopravní sdružení obcí Jablonecka tento výběr zdůvodnilo tím, že to je jediná společnost, která je schopná v tak krátkém termínu zajistit provoz. DSOJ oslovil ještě Autobusovou dopravu Podbořany a Arrivu, ty ale nebyly schopné tak rychle závazek převzít.\n\nSíť MHD tvoří 24 pravidelných linek (z toho tři školní, jedna noční a jedna prázdninová linka). V minulosti byly linky číslovány od jedničky (kromě čísla 11, které má tramvajová linka do Liberce) a školní linky v řadě od 30. Po spojení s DPML došlo ke změně číslování podle tarifních zón. Čísla od 1 do 99 jsou provozovány v Liberci a v Jablonci linky od 101 výše. Přěchod na nový systém byl proveden připočtením 100 k dosavadním číslům linek. Noční linka byla a je stále značena N1 Linka 121 je speciální zimní víkendová a prázdninová linka (skibus) do Bedřichova. Hlavním přestupním uzlem je autobusové nádraží. Na většině linek je taktový provoz (interval 15, 30 nebo 60 minut), v úsecích souběhů jsou linky prokládány. Licenční čísla linek jsou z řady 535101 až 535133. Linka N1 má číslo 535190.\n\nLinky zajíždějí i do obcí mimo území města. Linky 1 a 15 spojují Jablonec s rychnovským nádražím, ležícím na železniční trati 030 z Liberce do Jaroměře, Hradce Králové a Pardubic. Toto nádraží je totiž významnější než samotné jablonecké. Linky 4 a 5 jezdí do města Lučany nad Nisou (včetně jeho částí Jindřichov a Horní Maxov), linka 1 do obcí Janov nad Nisou a Bedřichov. Linka 26 zajišťuje pouze místní dopravu v rámci obce Janov nad Nisou (do místní části Hrabětice).\n\n\n\n\nDo Jablonce zajíždí i linka liberecké MHD\n\nJablonecká noční doprava je zajišťována jednou noční okružní linkou, značenou N1, která mezi jednou a druhou hodinou ranní objíždí téměř všechny části Jablonce. Tato linka je v provozu od 1. května 2001, nejprve jezdila celotýdenně, nyní jen o víkendu. Ve stanici \"Liberecká\" je zajištěn přestup na tramvajovou linku 11 do Liberce, která jezdí dvakrát za noc v pracovní dny a čtyřikrát o víkendech od 1. prosince 2007.\n\nOd 1. července 1983 do roku 1995 se používaly děrovací označovací strojky a nepřestupní jízdenky z předprodeje. Od 1. dubna 1995 byl zaveden pásmový tarif, v roce 1999 byl nahrazený časovým. \n\nIntegrace příměstské dopravy započala roku 2001 zavedením časových jízdenek na linkách příměstského charakteru. Od roku 2003 existoval Jablonecký regionální integrovaný dopravní systém (JARIS], který zahrnoval i železnici. Ten se později včlenil do nově tvořeného integrovaného dopravního systému a vznikl tak Integrovaný dopravní systém Libereckého kraje IDOL\n\nProvoz MHD Jablonec nad Nisou zajišťuje od roku 2019 Bus Line LK, který disponuje asi 820 autobusy, z nichž je zhruba 60 využito pro účely MHD Jablonec.\n\nV provozu jsou autobusy mnoha typů: Irisbus Citybus 12M (9 kusů z let 1999–2002), od roku 2002 též autobusy ze SOR Libchavy – SOR B 9,5, SOR B 10,5, SOR BN 12 (od roku 2007) a SOR BN 10,5 (od 2008). Kromě zmíněných vozů vlastní dopravce též mikrobus Mercedes-Benz Sprinter, Tedom C12 G.\n\nHistorický vozový park: Karosa B 731 a Karosa B 732 (asi 14 kusů z období do roku 1997), Karosa B 832 (exportní provedení, 1 ks) Karosa B 932 (6 kusů z let 1998–1999).\n\n"}
{"id": "145111", "url": "https://cs.wikipedia.org/wiki?curid=145111", "title": "Škubánky", "text": "Škubánky\n\nŠkubánky, v západních Čechách též kucmoch nebo kucmouch, je české jídlo z brambor. Někdy se škubánkům říká \"trpalky\". Oloupané brambory se uvaří, zbytek vody se slije, trocha se nechá u dna a zasypou se hrubou moukou, která se obráceným koncem vařečky \"zašťouchá, neboli udělá se několik \"šťouchů\" do brambor. Poté se to pod pokličkou nechá na slabém ohni asi 20 minut propařit. Hotová hmota se vařečkou prohněte a lžící se vykrajují bochánky, které se škubnutím ruky v zápěstí pokládají na talíř a tak vzniknou známé škubánky. Podávají se sypané mákem s cukrem a polité převařeným máslem, za dávných časů, případně v jiných krajích také prachandou či pracharandou, což jsou sušené hrušky, v hmoždíři na prach utlučené, nebo posypané strouhaným sýrem a maštěné sádlem. Také se dají vytvarovat do placičky a po obou stranách na sucho opéct, takto se označují jako spěšinky nebo škubánkové opečenky. Podávají se se sýrem nebo jako příloha k salátům.\n\nToto jídlo bylo donedávna velmi populární a pro sladkou chuť oblíbené hlavně mezi dětmi. Zřejmě proto vznikl v České televizi známý večerníček Káťa a Škubánek. Škubánky bývaly běžnou součástí jídelníčků ve školkách i v závodních kuchyních. Před cca 100 lety běžně patřily škubánky do znalostní výbavy každé dobré české hospodyně.\n"}
{"id": "145113", "url": "https://cs.wikipedia.org/wiki?curid=145113", "title": "Angelina Jolie", "text": "Angelina Jolie\n\nAngelina Jolie Pitt, narozená jako Angelina Jolie Voight (* 4. června 1975 Los Angeles, Kalifornie) je americká filmová herečka a zvláštní vyslankyně Vysokého komisaře OSN pro uprchlíky. Jedná se o dceru amerického herce Jona Voighta.\n\nDříve pracovala také jako modelka. Často bývá v médiích označována za jednu z nejkrásnějších žen světa a o jejím soukromém životě informují nejen bulvární média. Je držitelkou tří cen Zlatý glóbus a filmového Oscara.\n\nHereckou kariéru zahájila rolí v nízkorozpočtovém filmu \"\" (1993). První hlavní roli ztvárnila ve filmu \"Nebezpečná síť\" (1995). Hrála v životopisných filmech \"George Wallace\" (1997) a \"Gia\" (1998), které měly kladné ohlasy kritiky. Oscara získala za nejlepší ženský herecký výkon ve vedlejší roli v dramatu \"Narušení\" (1999). Mezinárodního věhlasu dosáhla díky roli Lary Croft, hrdinky série počítačových her \"Tomb Raider\", ve filmu \"Lara Croft – Tomb Raider\" (2001). Od té doby je řazena mezi jednu z nejznámějších a nejlépe placených hvězd Hollywoodu. Největší komerční úspěch doposud zaznamenala s akční komedií \"Mr. & Mrs. Smith\" (2005) a animovanými filmy \"Kung Fu Panda\" (2008) a \"Kung Fu Panda 2\" (2011).\n\nJejí manželství s herci Jonnym Lee Millerem a Billym Bobem Thorntonem skončila rozvodem. Od roku 2005 žije s hercem Bradem Pittem, od roku 2014 jsou manželé. Jejich vztah přitahuje pozornost médií na celém světě. Společně s Pittem mají dcery Shiloh a Vivienne a syna Knoxe a dále adoptovali děti Maddoxe, Zaharu a Paxe. Angažuje se v humanitárních projektech na celém světě, zejména týkajících se problematiky uprchlíků v rámci UNHCR.\n\n14. června 2014 povýšila britská královna Alžběta II. Angelinu Jolie do šlechtického stavu.\nNarodila se v Los Angeles v Kalifornii. Je dcerou herců Jona Voighta a Marcheline Bertrandové. Jejím bratrem je herec James Haven, strýcem zpěvák a textař Chip Taylor. Je kmotřenkou herců Maximiliana Schella a Jacqueline Bissetové. Po svém otci zdědila německou a slovenskou krev, její matka byla smíšeného francouzsko-kanadského, holandského a německého původu. Stejně jako její matka, se Angelina cítí být částečnou Irokézkou. Její jediný známý domorodý předek byla žena z kmene Huronů narozená v roce 1649.\n\nPo rozchodu rodičů v roce 1976 žila s bratrem u matky, která se vzdala svých hereckých ambicí ve prospěch výchovy dětí. Jako dítě, Jolie často sledovala filmy společně s matkou, což jak později přiznala, byl jeden z podnětů, které ji přivedly k herectví; nebyla ovlivněna otcem. Když jí bylo šest let, rodina se (spolu s nevlastním otcem, producentem Billem Dayem) přestěhovala do New Yorku; do Los Angeles se vrátili o pět let později. Angelina Jolie se rozhodla pro hereckou kariéru a nastoupila na Lee Strasberg Theatre Institute, kde strávila dva roky a vystupovala v různých divadelních představeních.\n\nVe 14 letech opustila hereckou školu a prohlásila, že se chce stát ředitelkou pohřebního ústavu. Začala pracovat jako modelka, vystupovala především na přehlídkách v Los Angeles, New Yorku a Londýně. V tomto období chodila v černém a spolu se svým tehdejším přítelem experimentovala s BDSM (hrátky s nožem). Když vztah po dvou letech skončil, pronajala si byt nad garáží několik bloků od domu její matky. Dokončila střední školu a vrátila se ke studiu herectví. Později toto období komentovala: „V srdci stále jsem – a vždycky budu – mladá punkerka s tetováním.“\n\nBěhem dospívání trpěla vážnými depresemi se sebevražednými sklony. Na Beverly Hills High School se mezi dětmi z bohatých rodin z okolí cítila osamělá a byla terčem posměšků kvůli velmi hubené postavě a nošení brýlí a rovnátek. Bylo pro ni obtížné navázat emocionální kontakt s okolními lidmi a tak se uchýlila k sebepoškozování. Později o tom řekla: „Sbírala jsem nože a vždycky jsem měla okolo sebe jisté věci. Rituál, při kterém jsem se řízla a cítila bolest, mi dával pocit života, přinášel jakési uvolnění, z nějakého důvodu to mělo na mě léčivý účinek.“ Také začala experimentovat s drogami; ve 20 letech měla již za sebou zkušenost s \"téměř každou dostupnou drogou\" včetně heroinu.\n\nVztah s otcem měla vždy problematický. Kvůli Voightově nevěře, která byla důvodem rozpadu manželství jejích rodičů, se otci odcizila na mnoho let. Ke zlepšení vztahů došlo na přelomu tisíciletí, společně si zahráli ve filmu \"Lara Croft – Tomb Raider\". Pak se však vzájemné vztahy opět zhoršily. V červenci 2002 požádala, v době, kdy již dlouho používala střední jméno Jolie, k ustavení vlastní identity jako herečky. Proto oficiálně požádala ze svého jména odstranit příjmení Voight, což bylo schváleno 12. září 2002. V srpnu tohoto roku Voight prohlásil pro časopis \"Access Hollywood\", že jeho dcera má „vážné mentální problémy“. V reakci na to dcera prohlásila, že si nepřeje žádný další kontakt s otcem. Dodala, že z důvodu adopce syna Maddoxe si nemyslí, že by pro ni bylo zdravé pokračovat ve stycích s Voightem. Teprve po šesti letech, v důsledku smrti její milované matky na rakovinu 27. ledna 2007, došlo mezi Angelinou a jejím otcem k alespoň dočasnému usmíření.\n\nKdyž jí bylo 7 let, získala malou roli ve filmu \"Lookin' to Get Out\" (1982). Ve filmu hrál její otec Jon Voight, který byl zároveň spoluautorem scénáře. V 16 letech se definitivně rozhodla pro hereckou kariéru. Zpočátku však měla problémy u kamerových zkoušek, často jí bylo vytýkáno, že je \"příliš temná\". Zahrála si v pěti studentských filmech svého bratra, které natáčel během svého studia na USC School of Cinema-Television. Angelina rovněž účinkovala v různých hudebních klipech, například \"Stand by My Woman\" od Lennyho Kravitze (1991), \"Alta Marea\" od Antonella Vendittiho (1991), \"It's About Time\" od The Lemonheads či \"Rock and Roll Dreams Come Through\" od Meat Loafa (1993).\n\nProfesionální filmovou kariéru zahájila v roce 1993, když získala svou první větší roli v nízkorozpočtovém sci-fi snímku \"Cyborg 2 – Skleněný stín\". Její filmová postava, Casella \"Cash\" Reeseová, je humanoidní robot, jehož účelem je (třeba i za pomoci sex-appealu) proniknout na ústředí nepřátelské korporace a tam explodovat. Angelina byla filmem tak zklamaná, že s přihlášením na další konkurz otálela skoro rok. Po vedlejší roli v nezávislém filmu \"Bez důkazů\" si v roce 1995 zahrála ve svém prvním hollywoodském filmu \"Nebezpečná síť\" roli hackerky Kate \"Acid Burn\" Libbyové. \"The New York Times\" napsaly: \"Kate (Angelina Jolie) vyniká. Snad proto, že se tváří ještě kyseleji, než její herečtí kolegové. Mezi nimi upoutá právě tato v praxi vzácná žena-hackerka, která sedí u počítače a zírá na obrazovku. Přes její zasmušilou pózu, což je všechno co její role vyžaduje, je znát sladce andělský vzhled, který zdědila po svém otci, Jonu Voightovi.\" Snímek sice nebyl komerčně úspěšný v kinech, ale po uvedení na videokazetách se stal kultovním filmem.\n\nV roce 1996 si Angelina zahrála vedlejší roli v komedii \"Utajená svatba\", volné moderní adaptaci Romea a Julie, umístěné do prostředí dvou znepřátelených italských rodin vlastnících restaurace v Bronxu. Ve filmu \"Měsíc nad pouští\" si zahrála mladou ženu, která se zamiluje do staršího muže (Danny Aiello), zatímco on projevuje city k její matce (Anne Archerová). Stále ještě v roce 1996 si Angelina zahrála ve filmu \"Foxfire\" Margret \"Legs\" Sadovskou, jednu z pěti dospívajících dívek, které spojí neobvyklé pouto poté, co zbijí učitele, který je sexuálně obtěžoval. \"Los Angeles Times\" napsaly: \"Je to dosti obehrané téma, ale Jolie, dcera Johna Voighta, se vymyká stereotypu. Ačkoli příběh je vyprávěn z pohledu Maddy, Legs je ústředním prvkem a katalyzátorem děje.\"\n\nV roce 1997 si zahrála po boku Davida Duchovnyho v thrilleru \"Ruce od krve\", jehož děj se odehrává v losangeleském podsvětí. U kritiků film propadl; Roger Ebert poznamenal: \"Angelina Jolie [...] dává jisté teplo do role, kde by měla být tvrdá a agresivní; zdá se být příliš měkká na to, aby byla Blossomovou přítelkyní, a možná skutečně je.\" Následně Angelina hrála v TV filmu \"Pravé ženy\", historickém romantickém dramatu z Divokého Západu podle knihy Janice Woods Windleové. Také účinkovala jako striptérka v hudebním videu k písni \"Anybody Seen My Baby?\" od Rolling Stones.\n\nJejí kariéra začala strmě stoupat poté, co získala Zlatý glóbus za roli v TV filmu \"George Wallace\" z roku 1997. Hrála zde Cornelii Wallaceovou, druhou manželku alabamského guvernéra George Wallace, kterého ztvárnil Gary Sinise. Film měl velmi dobrá hodnocení kritiků a vyhrál kromě jiných cen i Zlatý glóbus pro nejlepší film (minisérie či TV film). Za svou roli byla roli rovněž nominována na cenu Emmy.\n\nV roce 1998 hrála v životopisném filmu z produkce HBO \"Gia\". Ztvárnila zde supermodelku Giu Carangi. Film dokumentoval kariéru slavné modelky a především její pád zaviněný závislostí na heroinu a následnou smrt na AIDS uprostřed 80. let 20. století. Vanessa Vance z Reel.com uvedla: \"Angelina Jolie získala široké uznání pro svůj výkon v roli Gii a je snadné pochopit proč. Jolie je ve své roli divoká, nespoutaná - naplňuje plátno drzostí, šarmem a zoufalstvím - a její postava je velmi pravděpodobně nejkrásnější lidskou troskou filmové historie.\" Podruhé za sebou Angelina vyhrála Zlatý glóbus a byla nominována na cenu Emmy. Také poprvé získala cenu Screen Actors Guild Award.\nV souladu s konceptem metodického herectví Lee Strasberga během většiny svých raných filmů obvykle zůstávala v roli i mezi natáčecími scénami, výsledkem čehož bylo, že získala reputaci herečky, s níž se obtížně pracuje. Při natáčení \"Gii\" řekla svému tehdejšímu manželovi Jonnymu Lee Millerovi, že mu nebude schopná zavolat: \"Řeknu mu: 'Jsem sama. Umírám. Jsem lesba. Neuvidím tě týdny.' (\"I'd tell him: 'I'm alone; I'm dying; I'm gay; I'm not going to see you for weeks.\") Po skončení natáčení \"Gii\" oznámila, že končí s herectvím, protože \"cítí, že už nemá filmu co dát\". Rozešla se s Millerem a přestěhovala se do New Yorku, kde se zapsala na Newyorskou univerzitu ke studiu filmové režie a na kurzy scenáristiky; později toto období popsala jako \"dobré k tomu, aby se dala dohromady\". Po zisku Zlatého glóbu za roli ve filmu \"George Wallace\" a příznivých kritikách pro film \"Gia\" se rozhodla pokračovat v kariéře herečky.\n\nK filmu se vrátila v roce 1998 gangsterkou \"Zločin a trest v NYC\". V témže roce si zahrála ve filmu \"Podoby lásky\" po boku hvězd jako Sean Connery, Gillian Anderson, Ryan Phillippe, a Jon Stewart. Film získal většinou pozitivní kritiky a ona sama zvlášť byla vychvalována. \"San Francisco Chronicle\" napsal: \"Jolie, jejíž role byla ve scénáři přepisována, září jako zoufalá žena vymetající noční kluby, která zjišťuje, co vše je ochotná riskovat.\". Angelina získala za svou roli cenu v kategorii objev roku od organizace National Board of Review of Motion Pictures.\n\nV roce 1999 hrála v komediálním dramatu \"Bláznivá Runway\" spolu s Johnem Cusackem, Billy Bobem Thorntonem a Jonem Stewartem. Film měl smíšené ohlasy a kritizována byla i ona sama, za roli Thorntonovy svůdné manželky. \"The Washington Post\" napsal: \"Mary (Angelina Jolie) je absurdní výtvor scenáristy, svobodomyslná žena, která pláče nad usychajícími ibišky, nosí tyrkysové prsteny a pláče, když Russell (Thornton) tráví celé noci mimo domov. Následně si Angelina zahrála po boku Denzela Washingtona v thrilleru \"Sběratel kostí\", natočeném podle stejnojmenného detektivního románu Jefferyho Deavera. Jolie hrála psychicky nevyrovnanou policistku pomáhající ochrnutému kriminalistovi (Washington) dopadnout sériového vraha. Film vydělal celosvětově 151 miliónů dolarů, ale u kritiků propadl. \"Detroit Free Press\" konstatoval: \"Jolie je sice jako vždy krásná na pohled, pro danou roli se ale prostě a očividně nehodí.\"\nAngelina dále přijala roli sociopatické dívky Lisy Roweové léčící se v psychiatrické léčebně v dramatu \"Narušení\", adaptaci autobiografické knihy Susanny Kaysenové. Hlavní roli ztvárnila Winona Ryderová, která doufala, že film pro ni bude velkým comebackem. Místo toho film znamenal zásadní zlom v kariéře Angeliny a definitivně ji povznesl mezi největší hollywoodské hvězdy. Za svou roli získala třetí Zlatý glóbus, druhou cenu Screen Actors Guild Award a především Cenu Akademie (Oscara) za nejlepší ženský herecký výkon ve vedlejší roli. Časopis Variety poznamenal: \"Jolie exceluje jako ohnivá, nezodpovědná dívka, jejíž vliv na léčbu Susan se ukáže daleko přínosnější než metody doktorů.\"\n\nV roce 2000 hrála ve svém prvním letním trháku \"60 sekund\". Ztvárnila zde Sarah \"Sway\" Waylendovou, bývalou přítelkyni zloděje aut Nicolase Cage. Role to byla malá a \"The Washington Post\" prohlásil: \"Všechno co v tomto filmu dělá, je postávání, chladné pohledy a předvádění masitých polštářků, které tak provokativně vroubí její ústa.\"\nPozději Angelina objasnila, že role v tomto filmu pro ni byla vítanou úlevou po emocionálně náročné roli Lisy Roweové ve filmu \"Narušení\". Film se stal jejím do té doby komerčně nejúspěšnějším filmem, když celosvětové tržby čítaly 237 miliónů dolarů.\n\nPřestože její herecké schopnosti byly vysoce oceňovány kritikou, její filmy zatím nepoutaly zájem široké veřejnosti. Teprve film \"Lara Croft – Tomb Raider\" z Angeliny udělal mezinárodní hvězdu první velikosti. Pro roli archeoložky Lary Croft v adaptaci populární herní série Tomb Raider si Angelina musela osvojit anglický přízvuk a podstoupila náročný výcvik bojových umění. Její výkon ve filmu byl chválen, ale film samotný byl terčem kritiky. Časopis \"Slant\" napsal: \"Angelina Jolie se pro roli Lary Croft narodila, ale (režisér) Simon West udělal z jejího dobrodružství primitivní arkádu.\" Film byl ovšem komerčně velmi úspěšný, celosvětově vydělal 275 miliónů dolarů, a Angelinu nasměroval na dráhu hvězdy akčních filmů.\n\nVe filmu \"Sedmý hřích\" si zahrála \"nevěstu na inzerát\", skrývající temná tajemství. Jejího partnera, bohatého kubánského obchodníka, hrál Antonio Banderas. Film natočený podle románu Cornella Woolriche u kritiků zcela propadl. V dalším filmu \"Život nebo něco takového\" ztvárnila Angelina roli ambiciózní televizní reportérky, které je předpovězeno, že jí zbývá jen týden života. Film měl většinou negativní kritiky, i když výkon Angeliny byl chválen. Paul Clinton na CNN prohlásil: \"(Angelina) Jolie je v její roli vynikající. Přes pár zádrhelů v ději uprostřed filmu je tato držitelka Ceny Akademie zcela přesvědčivá na její cestě k sebepoznání a pochopení pravého smyslu života.\"\n\nRoli archeoložky Lary Croft si zopakovala ve filmu \"\" (2003). Tímto filmem se definitivně zařadila mezi nejlépe placené hollywoodské herečky. Pokračování nebylo tak úspěšné jako původní film, celosvětově však vydělalo solidních 156 miliónů dolarů. Angelina také účinkovala v hudebním videu \"Did My Time\" skupiny Korn, které bylo použito k propagaci filmu. Poté si Angelina zahrála ve filmu \"Hranice zlomu\". Role mladé ženy z vyšších kruhů, která se vydá pracovat pro charitativní organizace v postižených oblastech Afriky a Asie, jakoby odrážela její skutečný život, kde se ona sama angažuje ve prospěch humanitárních organizací. Film měl ovšem vlažnou odezvu u kritiků a ani komerčně nebyl úspěšný.\n\nV roce 2004 si zahrála po boku Ethana Hawka ve filmu \"Zloděj životů\". Ztvárnila zde agentku FBI na stopě sériového vraha, který přebírá identitu svých obětí. Ohlasy u kritiků byly smíšené, \"The Hollywood Reporter\" napsal: \"Angelina Jolie hraje roli, která působí dojmem, že jste to už někdy někde viděli, dělá to ale s nezaměnitelnou směsí šarmu a krásy.\" Angelina propůjčila hlas rybce Lole ve filmu \"Příběh žraloka\", následně si zahrála menší roli v komiksové adaptaci \"Svět zítřka\". Stále ještě v roce 2004 si zahrála Olympias, matku hlavního hrdiny filmu Alexander Veliký. V amerických kinech film propadl, když vydělal jen 34 miliónů dolarů. Režisér Oliver Stone to přičítal Alexanderově bisexualitě, která je ve filmu vyobrazena. Celosvětově však byl film úspěšný, mimo Spojené státy vydělal 133 miliónů dolarů.\n\nV roce 2005 si zahrála ženský protějšek Brada Pitta ve filmu \"Mr. & Mrs. Smith\". Film vypráví příběh manželů, jejichž svazek nemá daleko k rozpadu, situace se však rapidně změní, když o sobě zjistí, že jsou zabijáci pracující pro konkurenční agentury. Film měl smíšené kritiky, byl chválen především za výborně fungující chemii mezi oběma hlavními hrdiny. \"Star Tribune\" uvedl: \"Zatímco příběh působí chaoticky, film se nese na vlně šarmu, pulsující energie a výbušné chemie mezi oběma hvězdami.\" Celosvětově film vydělal 478 miliónů dolarů, čímž se stal sedmým nejúspěšnějším filmem roku 2005 ve Spojených státech.\n\nV roce 2006 si zahrála ve filmu Roberta de Nira \"Kauza CIA\". Film popisuje raná léta CIA očima Edwarda Wilsona, ctižádostivého důstojníka, kterého hraje Matt Damon. Angelina se ujala vedlejší role Margaret \"Clover\" Russellové, Wilsonovy zanedbávané ženy. Podle \"Chicago Tribune\", \"Jolie v průběhu filmu přesvědčivě stárne a je bezstarostně lhostejná k tomu, jak její křehký charakter vnímají diváci.\"\n\nRoli režisérky si poprvé vyzkoušela v roce 2007 s dokumentárním filmem \"A Place in Time\", který zachycuje běžný každodenní život na 27 různých místech světa během jednoho týdne. Šlo o vzdělávací film určený především k promítání na amerických středních školách. Poté si Angelina zahrála roli Mariane Pearlové v dokumentárním dramatu \"Síla srdce\". Film, natočený podle stejnojmenných pamětí skutečné Mariane Pearlové, dokumentuje únos a vraždu jejího manžela, novináře Daniela Pearla, pákistánskými teroristy v roce 2002. \"The Hollywood Reporter\" popsal herecký výkon Angeliny slovy: \"Role jí sedí, působí dojemně, má respekt a dobře zvládá i obtížné dialogy.\" Angelina byla za svoji roli nominována na cenu Zlatý glóbus a na cenu Screen Actors Guild Award. V roce 2007 také dorazil do kin film \"Beowulf\", vytvářený z velké části technikou motion capture, kde Angelina ztvárnila roli Grendelovy matky.\n\nV roce 2008 si zahrála po boku Jamese McAvoye a Morgana Freemana v akčním filmu Wanted. Film měl příznivé kritiky a i po komerční stránce byl velmi úspěšný, když celosvětově vydělal 342 miliónů dolarů. Angelina dále propůjčila hlas Mistryni Tygřici v animovaném filmu pro děti Kung Fu Panda. S celosvětovým výdělkem 632 miliónů dolarů se film stal třetím nejúspěšnějším filmem roku 2008. Stále v roce 2008 si Angelina zahrála hlavní roli v dramatu Clinta Eastwooda \"Výměna\". Ve filmu, částečně založeném na skutečných únosech a vraždách v okolí Los Angeles v roce 1928, Angelina hrála Christine Collinsovou, matku, která se v roce 1928 po pěti měsících znovu setkává se svým uneseným synem - jen aby zjistila, že chlapec, o kterém policie tvrdí, že je její syn, je podvodník. \"Chicago Tribune\" napsal: \"Jolie opravdu září během klidu před bouří, ve scénách [...] kde ji jedna povýšená autorita za druhou odmítá a ponižuje, ovšem na vlastní nebezpečí.\" Angelina byla za svou roli nominována na Cenu Akademie (Oskara), na cenu Zlatý glóbus, na cenu Screen Actors Guild Award a na Cenu BAFTA.\n\nDalší film přišel až po více než roční pauze, v roce 2010 ztvárnila ve filmu \"Salt\" agentku CIA Evelyn Saltovou, která se musí dát na útěk poté, co ji spáč KGB obviní z toho, že je dvojitou agentkou také pracující pro Rusy. Role byla původně psána jako mužská, ovšem ke změně došlo poté, co vedení studia Columbia Pictures doporučilo režisérovi Phillipovi Noycemu pro roli Angelinu. Film zaznamenal mezinárodní úspěch s celosvětovým výdělkem 294 miliónů dolarů. Kritiky byly smíšené až pozitivní, výkon Angeliny byl spíše chválen; časopis \"Empire\" poznamenal: \"Když jde o to, prodat neuvěřitelné, šílené, dechberoucí kašpařiny, Jolie nemá v akčním byznyse konkurenci.\" Angelina si dále zahrála vedle Johnnyho Deppa ve filmu Cizinec. Film u kritiků zcela propadl, například Peter Travers napsal: \"Depp a Jolie spadli na samé dno, působí dojmem dobře oblečených zombií. Po slabém začátku v amerických kinech však film nakonec celosvětově vydělal slušných 278 miliónů dolarů. Angelina obdržela kontroverzní nominaci na Zlatý glóbus, o které se spekulovalo, že jejím jediným důvodem bylo zajistit přítomnost mediálně atraktivní osobnosti na předávacím ceremoniálu.\n\nV roce 2011 znovu namluvila Mistryni Tygřici v animovaném filmu pro děti \"Kung Fu Panda 2\". Film se stal s celosvětovým výdělkem 666 miliónů dolarů čtvrtým nejúspěšnějším filmem roku 2011 a je doposud komerčně nejúspěšnějším filmem, na jehož vytváření se Angelina podílela.\n\nNásledně vyměnila herecké kostýmy za režisérskou židli a natočila film \"V zemi krve a medu\". Film popisuje milostný příběh mezi srbským vojákem a bosenskou válečnou zajatkyní během války v Bosně v letech 1992–1995. Angelina, která Bosnu navštívila dvakrát ve funkci Vyslankyně dobré vůle UNHCR, objasnila, že filmem chtěla znovu přitáhnout pozornost k těm, kdo se stále ještě vypořádávají s následky této nedávné války. Film, ke kterému Angelina také napsala scénář a částečně jej produkovala, na Balkáně sklidil chválu i kritiku; odezvy z Bosny byly „v naprosté většině pozitivní“, zatímco Srbové film odsoudili kvůli údajnému protisrbskému zaměření. Angelině bylo za znovuoživení mezinárodního povědomí o válce v Bosně uděleno čestné občanství Sarajeva. Film získal cenu Stanley Kramer Award od producentské organizace Producers Guild of America, která je určena filmům zaměřeným na provokativní sociální témata. Film získal rovněž nominaci na Zlatý glóbus v kategorii nejlepší cizojazyčný film.\n\nPo třech a půl letech pauzy získala v roce 2014 hlavní roli ve filmu \"Maleficent\", inspirovaném postavou z filmů Walta Disneye. Za svůj první víkend film vydělal přes 100 milionů dolarů. Již po druhé se ujala role režisérky filmu, tentokrát filmu \"Nezlomný\".\n\nNa rok 2015 je naplánovaná premiéra filmu \"U moře\", ve kterém hraje se svým bývalým manželem Bradem Pittem.\n\nPrvní vážnou známost navázala ve svých čtrnácti letech. Vztah vydržel dva roky. Její matka jim povolila scházet se u ní doma, o čemž později Angelina Jolie prohlásila: „Buď jsme se mohli s přítelem toulat někde po ulicích, nebo jsme mohli být v mé ložnici s matkou ve vedlejším pokoji. Matka zvolila druhou možnost a díky tomu jsem stále vstávala každé ráno do školy a můj první vztah se rozvíjel bezpečným způsobem.“ Tehdejší vztah přirovnala jeho emoční intenzitou k manželství a dodala, že rozchod ji přiměl k rozhodnutí plně se věnovat herecké kariéře.\n\nPři natáčení filmu \"Nebezpečná síť\" v roce 1995 prožila krátký románek s britským hercem Jonnym Lee Millerem. Byl to její první milenec od rozpadu výše zmíněného vztahu. Po skončení natáčení na několik měsíců přerušili kontakt, později se však dali znovu dohromady a již 28. března 1996 následovala svatba. Angelina se na ni dostavila v černých kožených kalhotách a bílé košili, na níž měla napsáno ženichovo jméno svojí vlastní krví. Angelina a Jonny se rozešli již v září 1997, ale manželství bylo oficiálně rozvedeno až 3. února 1999. I po rozchodu zůstali přáteli. Angelina později objasnila: „Bylo to o načasování. Myslím, že (Jonny) je nejlepší manžel, jakého si dívka může přát. Vždycky ho budu milovat, ale byli jsme prostě příliš mladí.“\n\nAngelina prožila krátký lesbický románek s herečkou a modelkou Jenny Shimizu během natáčení filmu \"Foxfire\" v roce 1996. Později řekla: „Pravděpodobně bych se vdala za Jenny, kdybych již nebyla vdaná za mého manžela. Byla to láska na první pohled.“ Shimizu v roce 2005 prohlásila, že jejich vztah trval roky a pokračoval, i když Angelina měla romantické vztahy s jinými lidmi. V roce 2003, na otázku, jestli je bisexuální, odpověděla: „Samozřejmě. Pokud se zítra zamiluji do ženy, bude v pořádku, když ji budu líbat a dotýkat se jí? Když ji budu milovat? Určitě! Ano!“\n\nPo dvouměsíčních námluvách se provdala 5. května 2000 v Las Vegas za herce Billyho Boba Thorntona. Potkali se na natáčení filmu \"Bláznivá Runway\" v roce 1999, ale vztah se mezi nimi nerozvinul, jelikož Thornton byl v té době ještě ženatý s herečkou Laurou Dernovou. Jako důsledek toho, že si s Billym Bobem otevřeně a vášnivě projevovali vzájemnou náklonnost (známo je, že každý z nich nosil na krku ampulku s krví toho druhého), se jejich manželství stalo oblíbeným námětem bulvárního tisku. V březnu 2002 Angelina a Billy Bob oznámili adopci syna původem z Kambodže, o tři měsíce později však následoval náhlý rozchod. Oficiálně rozvedeni byli 27. května 2003. Když se Angeliny později ptali na náhlý rozpad manželství, řekla: „Bylo to překvapení. Z ničeho nic, doslova přes noc, jsme se úplně změnili. Najednou jsme neměli nic společného. Zní to děsivě, ale… Myslím že se to může stát, vrhnete-li se do vztahu a ještě se dost dobře neznáte.“\n\nNa počátku roku 2005 se zapletla do hollywoodského skandálu, když byla obviněna ze zavinění rozpadu manželství herců Brada Pitta a Jennifer Anistonové. Angelina a Brad byli obviněni z vzájemného románku při natáčení filmu \"Mr. & Mrs. Smith\". Angelina to několikrát při různých příležitostech popřela, ale později připustila, že se do sebe s Bradem během natáčení zamilovali. Přitom v roce 2005 prohlásila: „Vztah s ženatým mužem, když můj vlastní otec podvedl mou matku, je něco, co nemohu odpustit. Nemohla bych se na sebe ráno podívat do zrcadla. Nepřitahoval by mě muž, který podvádí svou ženu.“ Angelina a Brad nekomentovali veřejně svůj vztah až do ledna 2006, kdy Angelina potvrdila časopisu \"People\", že s Bradem čeká dítě. V dubnu 2012 Angelina a Brad po sedmi letech vztahu oficiálně oznámili zasnoubení. Svatba se uskutečnila ale až po dalších dvou letech, dne 23. srpna 2014 na francouzském zámku Miraval, v úzkem kruhu rodiny a přátel. Pár, známý též pod přezdívkou \"Brangelina\", se těšil velkému zájmu médií z celého světa. 19. září 2016 podala Angelina Jolie žádost o rozvod a svěření dětí do výlučné péče. Na jaře 2019 se rozvedli. \n\n10. března 2002 adoptovala své první dítě, sedmiměsíčního chlapce Maddoxe Chivana ze sirotčince v Phnom Penhu v Kambodži. Narodil se 5. srpna 2001 v místní vesnici, kde dostal jméno Rath Vibol. Angelina usilovala o adopci poté, co dvakrát navštívila Kambodžu, poprvé při natáčení filmu Lara Croft – Tomb Raider a podruhé na misi UNHCR. Adopční proces byl na čas přerušen v prosinci 2001, když americká vláda zakázala adopce z Kambodži pod vlivem zpráv o obchodování s dětmi. Po dokončení adopce se Angelina i se synem uchýlila do Namibie, kde natáčela film \"Hranice zlomu\". Přestože Angelina s manželem Billym Bobem Thorntonem oznámili adopci společně, ve skutečnosti adoptovala Maddoxe pouze ona sama.\n\nDruhé dítě, holčičku jménem Zahara Marley, adoptovala ze sirotčince v Addis Abebě v Etiopii 6. července 2005. Zahara se narodila 8. ledna 2005 v Awase. V době adopce panovala mylná domněnka, že Zahara je sirotek po rodičích zemřelých na AIDS, a nebylo jasné, zda sama není AIDS pozitivní. Pozdější testy však byly negativní. Krátce po příletu do USA byla Zahara hospitalizována kvůli dehydrataci a podvýživě. V roce 2007 proběhla médii zpráva, že biologická matka chce Zaharu zpět, ta to však popřela s tím, že „Zahara má velké štěstí, že byla adoptována někým jako Angelina.“\n\nV době, kdy cestovala do Etiopie pro malou Zaharu, ji již doprovázel Brad Pitt. Později naznačila, že adopce z Etiopie byla jejich společným rozhodnutím. V prosinci 2005 Bradův tiskový mluvčí oznámil, že Brad hodlá adoptovat Maddoxe i Zaharu. V souvislosti s tím Angelina požádala úřady o změnu příjmení dětí na Jolie-Pitt, což bylo schváleno 19. ledna 2006. Brad oficiálně adoptoval obě děti krátce poté.\n\nVe snaze uniknout mediálnímu šílenství se společně s Bradem před porodem jejich prvního biologického potomka uchýlili do Namibie. 27. května 2006 se jí ve Swakopmundu narodila dcerka Shiloh Nouvel. Brad potvrdil, že jejich dcera bude mít namibijský pas. Pár se rozhodl prodat první snímky Shiloh Nouvel vybraným časopisům, raději než aby z cenných snímků profitovali paparazzi. Časopis \"People\" zaplatil 4 milióny dolarů za práva pro Severní Ameriku, zatímco časopis \"Hello!\" zaplatil 3,5 miliónu dolarů za práva pro Britské ostrovy. Všechny peníze, které Angelina a Brad za prodej fotografií získali, věnovali nadacím zachraňujícím africké děti.\n\n15. března 2007 adoptovala druhého chlapce, tříletého Paxe Thiena, ze sirotčince v Ho Či Minově Městě ve Vietnamu. Narodil se jako Pham Quang Sang 29. listopadu 2003 v Ho Či Minově Městě. Krátce po narození byl opuštěn. Angelina adoptovala Paxe sama, jelikož vietnamské zákony nepovolují společnou adopci nesezdaným párům. Práva na první fotografie Paxe po adopci byly opět prodány časopisům \"People\" za 2 milióny dolarů a \"Hello!\" za nezveřejněnou cenu. V dubnu Angelina požádala o oficiální změnu příjmení Paxe Thiena z Jolie na Jolie-Pitt, což bylo schváleno 31. května 2007. Brad oficiálně adoptoval Paxe 21. února 2008.\n\nNa filmovém festivalu v Cannes v květnu 2008 oficiálně potvrdila, že s Bradem čeká dvojčata. Po dva týdny, kdy čekala na porod v nemocnici v Nice, reportéři tábořili venku na promenádě. Angelina 12. července 2008 porodila syna Knoxe Léona a dcerku Vivienne Marcheline. První fotografie dětí byly prodány časopisům \"People\" and \"Hello!\" celkem za 14 miliónů dolarů. Zisk byl věnován společně založené nadaci Jolie-Pitt Foundation.\n\n19. září 2016 Angelina požádala o svěření dětí do své výlučné péče.\n\nV polovině května 2013 oznámila, že si v únoru téhož roku nechala v rámci prevence rakoviny odstranit obě prsa. Rozhodla se tak po sdělení lékařů, že má 87% riziko vzniku rakoviny prsu kvůli mutaci genu BRCA1. Rakovinou prsu i vaječníků trpěla její matka, která zemřela v 56 letech. Rakovina vaječníků byla rovněž příčinou úmrtí její babičky z matčiny strany, která zemřela ve 45 letech. Jolie si proto nechala operativně odstranit i vaječníky; riziko vzniku rakoviny u ní lékaři v tomto případě odhadovali na 50 procent.\n\nNěkolik dní po tomto oznámení, 26. května 2013, zemřela teta Angeliny Jolie Debbie Martinová, mladší sestra hereččiny matky. Bylo jí 61 let, příčinou úmrtí byla opět rakovina prsu.\n\nOna sama tvrdí, že si poprvé osobně uvědomila rozsah světové humanitární krize během natáčení filmu \"Lara Croft – Tomb Raider\" v roce 2001 v Kambodži. Kontaktovala Úřad Vysokého komisaře OSN pro uprchlíky (UNHCR) s žádostí o informace o problémových oblastech. Aby co nejlépe poznala podmínky na postižených územích, začala navštěvovat uprchlické tábory po celém světě. V únoru 2001 se vydala na svou první misi, 18-denní cestu do Sierry Leone a Tanzanie; po návratu vyjádřila zděšení nad tím, co viděla. Během následujících měsíců se na 14 dní vrátila do Kambodži a navštívila afghánské uprchlíky v Pákistánu. Hradila si sama veškeré výdaje a sdílela stejné polní podmínky, jako další pracovníci UNHCR. 27. srpna 2001 byla Angelina na ústředí UNHCR v Ženevě oficiálně jmenována Vyslankyní dobré vůle při UNHCR.\n\nOd té doby absolvovala četné humanitární mise po celém světě. Setkala se s uprchlíky a vyslídlenci ve více než 30 zemích světa. Na otázku, čeho hodlá dosáhnout, odpověděla: „Vědomí o situaci těchto lidí. Myslím, že by se jim mělo dostat uznání za to, čím prošli, místo toho, aby byli přehlíženi.“ Jejím cílem je navštěvovat místa, kterým říká „zapomenuté krize“, oblasti, od kterých se odvrátila pozornost médií. Je o ní známo, že se nebojí navštěvovat nebezpečné oblasti: v roce 2004 navštívila súdánský Darfúr, kde v té době zuřila válka a hladomor; v roce 2007 navštívila Čad v době tamní občanské války; v letech 2007 až 2009 opakovaně navštívila Irák; taktež opakovaně mezi lety 2008 až 2011 navštívila Afghánistán; navštívila i Libyi během tamní občanské války v roce 2011.\n\nPo více než deseti letech ve funkci Vyslankyně dobré vůle byla 17. dubna 2012 jmenována Speciální vyslankyní Vysokého komisaře UNHCR pro uprchlíky. Jako Speciální vyslankyně reprezentuje UNHCR a Vysokého komisaře (António Guterres) na diplomatické úrovni a pracuje na projektech dlouhodobého řešení pro velké humanitární krize, jako v Afghánistánu či Somálsku. \"Je to výjimečná pozice odrážející vynikající práci, kterou pro nás odvádí,\" řekl mluvčí UNHCR.\n\nV souvislosti se svou prací pro UNHCR využívá svoji popularitu v médiích, aby upozornila na humanitární krize ve světě. Její rané mise jsou zdokumentovány v knize \"Notes from My Travels\", která byla publikována současně s premiérou\njejího filmu \"Hranice zlomu\" v roce 2003. V roce 2005 MTV uvedla film \"The Diary of Angelina Jolie & Dr. Jeffrey Sachs in Africa\", který dokumentoval cestu Angeliny a známého ekonoma Jeffreyho Sachse do odloučených vesnic v západní Keni. Angelina také pravidelně propaguje Světový den uprchlíků a další události.\n\nBěhem času stále více propagovala humanitární krize i na politické úrovni. Pravidelně navštěvuje akce u příležitosti Světového dne uprchlíků ve Washingtonu, D.C.. Byla pozvána jako řečník na Světové ekonomické forum v Davosu v letech 2005 a 2006. Také lobbuje v zájmu humanitárních organizací v americkém Kongresu, kde například mezi roky 2003 a 2006 nejméně 20x hovořila se senátory i kongresmany a zasadila se za schválení několika dotací na pomoc uprchlíkům a ohroženým dětem ve Třetím světě a Spojených státech. V roce 2006 řekla: \"Přestože bych dala přednost tomu Washington nikdy nenavštívit, je to jediná cesta, jak něco prosadit.\" V roce 2007 se stala členkou americké neziskové Rady pro zahraniční záležitosti (Council on Foreign Relations).\n\nStála u vzniku několika charitativních organizací. V roce 2003 založila nadaci Maddox Jolie-Pitt Foundation (do roku 2007 pod jménem Maddox Jolie Project), která podporuje rozvoj komunit a ochranu životního prostředí v kambodžské provincii Bát Dambang. V roce 2006 spolu s organizací Global Health Committee založila v hlavním městě Kambodži Phnom Penhu zařízení Maddox Chivan Children's Center, které poskytuje péči HIV nakaženým dětem. Stejný rok Angelina spolu s životním partnerem Bradem Pittem založila nadaci Jolie-Pitt Foundation poskytující humanitární podporu po celém světě. V roce 2007 Angelina spolu s ekonomem Gene Sperlingem založila organizaci Education Partnership for Children of Conflict, která dotuje vzdělávací programy pro děti zasažené přírodními nebo člověkem způsobenými katastrofami. V roce 2008 spolupracovala se společností Microsoft na ustavení organizace Kids in Need of Defense, sdružení advokátních firem, firemních právnických oddělení, nevládních organizací a dobrovolníků, kteří poskytují zdarma právnické služby osamělým dětem–imigrantům ve Spojených státech. V roce 2010 založila projekt Jolie Legal Fellows Programme, v rámci kterého právníci podporují vladní snahy o ochranu dětí na Haiti.\n\nZa svoji humanitární činnost si vysloužila široké uznání. V roce 2002 obdržela cenu \"Humanitarian Award\" od organizace Church World Service. V roce 2003 se stala první laureátkou ceny \"Citizen of the World Award\" udělované organizací United Nations Correspondents Association. V roce 2005 obdržela cenu \"Global Humanitarian Award\" od organizace United Nations Association of the United States of America. 31. července 2005 jí král Norodom Sihamoni udělil kambodžské občanství za humanitární činnost ve propěch jeho země. V roce 2007 obdržela spolu s úřadujícím Vysokým komisařem OSN pro uprchlíky António Guterresem prestižní Cenu Svobody (\"Freedom Award\") od organizace International Rescue Committee (mezi laureáty této ceny patří mimo jiné i Václav Havel). V roce 2011 obdržela od Vysokého komisaře UNHCR Antónia Guterrese zlatou jehlici určenou nejdéle sloužícím pracovníkům UNHCR, jako uznání za deset let práce ve funkci Vyslankyně dobré vůle.\n\nZa své zásluhy byla roku 2014 královnou Alžbětou II. povýšena do šlechtického stavu.\n\n"}
{"id": "145117", "url": "https://cs.wikipedia.org/wiki?curid=145117", "title": "Unitární stát", "text": "Unitární stát\n\nUnitární stát (nebo jednotný stát) je ve státovědě označení pro stát s jednotnou soustavou státních orgánů, s jednotným právním řádem a nedělitelným územím. Jedná se o pojmový protiklad federace.\n\nUnitární povaha státu nevylučuje vnitřní decentralizaci (například existence krajů v České republice) ani územní autonomii jedné z částí (například postavení Skotska v rámci Spojeného království), takový stát je pak označen jako \"unitární stát s místní autonomií\". Vymezení pravomocí místních orgánů i autonomního území je stanoveno v ústavě a je zde uplatněn princip subsidiarity.\n\n\nUnitární povaha České republiky je vyjádřena hned v Čl. 1 Ústavy České republiky: „\"Česká republika je svrchovaný, jednotný a demokratický právní stát [...]\"“. Článek 11 pak zakotvuje nedělitelnost území: „\"Území České republiky tvoří nedílný celek, jehož státní hranice mohou být měněny jen ústavním zákonem.\"“ Další články Ústavy a další zákony pak stanovují principy územního členění, hierarchie orgánů (existence pouze jednoho nejvyššího soudu a nejvyššího správního soudu).\n\n"}
{"id": "145118", "url": "https://cs.wikipedia.org/wiki?curid=145118", "title": "Paštika", "text": "Paštika\n\nPaštika je roztíratelná masová pasta. Jedná se o tepelně zpracovaný uzenářský výrobek, zhotovený z jemně kutrované základní směsi, do které mohou být přimíchány hrubší kousky chuť nesoucí výplně (například hrubší jádra masa, špeku, hub, lanýžů či ořechů nebo mandlí).\n\nZákladní směs se homogenizuje mletím nebo kutrováním nahladko. Bývá tvořena tučnějším druhem masa a často i játry, zajišťujícími směsi rovnoměrné spojení při tepelné úpravě. Základní směs se ochucuje kořením (sůl, pepř, muškátový oříšek, specifická dochucovadla), u dražších paštik se doplňuje malé množství aromatického alkoholu (typicky koňak nebo jalovcová pálenka). Kořenění se volí výraznější, neboť paštiky se servírují studené a neměly by mít mdlou chuť. Hotová směs se vkládá do forem, někdy vyložených atraktivním obalem (plátky suchých druhů šunky či uzeného, plátky slaniny apod.) a mírně se zhutní pro vyloučení bublin. Paštika se prováří při teplotách těsně pod 100 °C do plného prohřátí celého objemu. Hmota přitom houstne a vyrovnává se chuť jednotlivých složek. Některé druhy paštik přitom želírují – želatinový obal se ponechává.\n\nV české kuchyni jsou oblíbeny zejména konzervované paštiky s příměsí jater. Paštiky jsou populární v Belgii a Francii. V současné době se na českém trhu objevují většinou nekvalitní paštiky, do nichž jsou přidávány levné náhražky, jako jsou kuřecí či vepřové kůže, drůbeží separáty, sója, škrob, mouka apod.\n\nKonzervárenské podniky jsou svázány přísnými hygienickými předpisy. Přes široký sortiment distribuovaných výrobků, někteří lidé preferují vlastní výrobu paštiky, kterou si dochutí podle svého gusta.\n\nDomácí výroba paštiky je rozšířena hlavně na vesnicích při zabíjačce. Základní suroviny jsou plec a játra. Důležitější jsou však především rodinné speciality: Pečené maso s výpekem, dozlatova usmažená cibulka, speciální koření podle starých rodinných receptů aj.\n\nhttps://web.archive.org/web/20150219104214/http://provence.cz/gurmani/speciality-z-provence/maso/milujete-pastiky-a-teriny-potesi-vas-ty-z-oraison-v-provence\n"}
{"id": "145126", "url": "https://cs.wikipedia.org/wiki?curid=145126", "title": "Teorie čísel", "text": "Teorie čísel\n\nTeorie čísel je odvětví matematiky zabývající se vlastnostmi čísel - zejména celých.\n\nTeorie čísel je velmi rozsáhlá disciplína a dělí se na mnoho podoborů lišících se ne tak předmětem svého zájmu (ten je stejný pro všechny disciplíny - čísla) ale používanými metodami:\n\nVelká část nejslavnějších matematických problémů historie i současnosti pochází z oblasti teorie čísel. To je dáno skutečností, že tvrzení o celých číslech jsou v převážné většině případů snadno vyslovitelná a lehce pochopitelná i pro člověka bez matematického vzdělání, avšak jejich dokázání může vyžadovat použití mnoha specializovaných metod z nejrůznějších jiných odvětví matematiky. Traduje se, že Andrew Wiles, který v roce 1995 dokázal Velkou Fermatovu větu, se s ní seznámil již ve svých 9 letech, tomuto tvrzení porozuměl a dokonce se ho (samozřejmě neúspěšně) pokusil dokázat, správný důkaz však podal s užitím velmi hlubokých metod z teorie eliptických křivek až po více než 30 letech. Následující seznam obsahuje nejslavnější číselně teoretické problémy:\n\n"}
{"id": "145127", "url": "https://cs.wikipedia.org/wiki?curid=145127", "title": "Vinylchlorid", "text": "Vinylchlorid\n\nVinylchlorid (podle názvosloví IUPAC též chlorethen) je důležitá průmyslová látka používaná především při výrobě jejího polymeru, polyvinylchloridu (PVC).\n\nVinylchlorid (VCM) je jedovatý, při pokojové teplotě bezbarvý plyn nasládlé vůně s mírně narkotickými účinky.\n\nDnes se vyrábí převážně termickým rozkladem 1,2-dichlorethanu, starší postupy vycházely z acetylenu a HCl.\n\nPolymerací vinylchloridu se vyrábí PVC (polyvinylchlorid). V České republice je jediným výrobcem vinylchloridu a následně PVC firma Spolana a.s. v Neratovicích.\n\nVinylchlorid tlumí centrální nervový systém. Jeho inhalace má podobné účinky jako intoxikace alkoholem, bolesti hlavy, závratě, poruchy koordinace, v některých případech mohou vést až k halucinacím, bezvědomí a smrti způsobené zástavou dechu.\n\nPodle klasifikace americké agentury pro životní prostředí (U. S. EPA) je vinylchlorid mutagen a lidský karcinogen, který způsobuje specifický druh rakoviny jater tzv. angiosarkom. Chemický průmysl řadu let zatajoval před veřejností informace o rakovinotvornosti vinylchloridu.. Může však způsobovat i další typy rakoviny, např. plic, mozku, lymfatického a krevního systému a centrální nervové soustavy. U laboratorních zvířat vedla expozice vinylchloridu během těhotenství k potratům a vrozeným vadám. Vliv na lidskou reprodukci je neznámý.\n\n\n"}
{"id": "145132", "url": "https://cs.wikipedia.org/wiki?curid=145132", "title": "Xbox 360", "text": "Xbox 360\n\nXbox 360 je videoherní konzole, kterou vyvinula společnost Microsoft. Jde o nástupce původního Xboxu, tudíž jde o druhou konzoli z rodiny Xbox. Jako součást sedmé generace videoherních konzolí soutěží na trhu s PlayStation 3 od Sony a Wii od Nintenda. Xbox 360 byl oficiálně odhalen na stanici MTV 12. května 2005, přičemž detailní informace o uvedení konzole na trh a hrách byly zveřejněny později téhož měsíce na výstavě Electronic Entertainment Expo (E3).\n\nXbox 360 disponuje online službou Xbox Live, jež byla oproti svému předchůdci na prvním Xboxu rozšířena a která byla pravidelně aktualizována po celý životní cyklus konzole. K dispozici byla ve dvou variantách (zdarma a pro předplatitele) a uživatelům umožňovala: hrát online a stahovat hry (skrz Xbox Live Arcade) a demoverze. Kromě online multimediálních funkcí umožňoval Xbox 360 uživatelům streamovat média z lokálních PC. Na trhu se postupně objevilo několik periferních zařízení včetně bezdrátových ovladačů, větších pevných disků a Kinectu, kamery snímající pohyb. Vydání těchto dodatečných služeb a periférií zajistilo růst značky Xbox z čistě herního zařízení v multimediální zařízení všeho druhu.\n\nXbox 360, jenž byl uveden na trh po celém světě v letech 2005–2006, byl zpočátku v mnoha regionech nedostatkovým zbožím, a to včetně Severní Ameriky a Evropy. První verze konzolí trpěly vysokou mírou poruchovosti, jež byla indikována takzvaným „červeným kruhem smrti“, což si vyžádalo prodloužení záruční doby na zařízení. Microsoft uvedl na trh dva přepracované modely konzole: Xbox 360 S v roce 2010 a Xbox 360 E v roce 2013. Do října 2013 se Xboxu 360 prodalo na 80 milionů kusů, což z něj dělá sedmou nejprodávanější videoherní konzoli v historii. Ačkoliv ne nejprodávanější konzoli své generace. Server TechRadar označil Xbox 360 díky jeho důrazu na distribuci digitálních médií a multiplayerového hraní na Xbox Live za nejvlivnější konzoli na trhu. Nástupce Xboxu 360, Xbox One, byl uveden na trh 22. listopadu 2013. Microsoft plánuje podporovat Xbox 360 přinejmenším do roku 2017.\n\nNa Xboxu 360, známého během vývoje jako Xbox Next, Xenon, Xbox 2, Xbox FS nebo NextBox, se začalo pracovat na počátku roku 2003. V únoru 2003 začal pod vedením viceprezidenta Microsoftu J Allarda proces plánování pro novou softwarovou platformu Xenon. V tomto měsíci uspořádal Microsoft v Bellevue ve státě Washington setkání pro 400 vývojářů, na kterém hledal pro systém nové posily. Ten samý měsíc přešel do Microsoftu Peter Moore, bývalý prezident Sega America. 12. srpna 2003 podepsala společnost ATI s Microsoftem dohodu o výrobě grafického procesoru pro novou konzoli. Dohoda byla veřejně oznámena o dva dny později. Před uvedením Xboxu 360 na trh bylo spatřeno několik vývojářských kitů Alfa, které využívaly Power Mac G5 od společnosti Apple. To proto, že procesor systému PowerPC 970 běžel na stejné architektuře PowerPC, na které nakonec Xbox 360 fungoval s procesorem Xenon od IBM. Jádra procesoru Xenon byla vyvinuta za použití lehce upravené verze architektury procesoru Cell z PlayStation 3. Podle Davida Shippy a Mickieho Phippse zaměstnanci IBM „ukrývali“ svou práci před Sony a Toshibou, partnery IBM ve vývoji procesoru Cell. Jeff Minter vytvořil hudební vizualizační program Neon, který je součástí Xboxu 360.\n\nXbox 360 byl uveden na trh 22. listopadu 2005 ve Spojených státech amerických a Kanadě, 2. prosince 2005 v Evropě a 10. prosince 2005 v Japonsku. Později byl uveden na trh v Mexiku, Brazílii, Chile, Kolumbii, Hong Kongu, Singapuru, Jižní Koreji, Tchaj-wanu, Austrálii, Novém Zélandu, Jihoafrické republice, Indii a Rusku. Během prvního roku vydání byl k dostání ve 36 zemích, což je největší číslo, jakého kdy některá z konzolí po svém vydání dosáhla.\n\nV České republice konzole Xbox 360 vyšla 3. listopadu 2006.\n\nV roce 2009 označil server IGN Xbox 360 za šestou nejlepší videoherní konzoli všech dob (z celkového počtu 25). Přestože nejde o nejprodávanější konzoli sedmé generace, Xbox 360 byl považován ze strany serveru TechRadar za nejvlivnější konzoli na trhu, a to pro její důraz na digitální distribuci médií, online hraní skrze službu Xbox Live a popularizaci herních úspěchů (neboli achievementů). PC Magazine považoval Xbox 360 za prototyp onlinového hraní, jelikož „dokázal, že online herní komunity mohou vzkvétat i v konzolovém prostředí“. Pět let po uvedení Xboxu 360 na trh se objevil senzor Kinect, který dosáhl rekordu jako nejrychleji prodávaná spotřební elektronika v historii a navíc prodloužil životnost samotné konzole.\n\nMicrosoft začal s výrobou Xboxu 360 pouze 69 dní před jeho uvedením na trh, což zapříčinilo, že firma nedokázala uspokojit původní poptávku zákazníků v Evropě a Severní Americe. Konzole byla po svém uvedení na trh vyprodána ve všech regionech kromě Japonska. Během prvního týdne bylo na aukční stránce eBay nabídnuto čtyřicet tisíc kusů, tedy 10% celkových zásob. Do konce roku Microsoft odeslal do obchodů na 1,5 milionů kusů (900 000 do Severní Ameriky, 500 000 do Evropy a 100 000 do Japonska).\n\nV květnu 2008 Microsoft oznámil, že se prodalo 10 milionů kusů Xboxu 360 a že šlo o „první herní konzoli současné generace“, která v USA překonala tento milník. Ve Spojených státech byl Xbox 360 jedničkou na trhu mezi současnou generací konzolí až do června 2008, kdy jej překonalo Wii. K 1. srpnu 2008 se v Kanadě prodalo celkem 870 000 kusů Xboxu 360. Mezi lednem 2011 a říjnem 2013 (což je plných 32 měsíců) byl Xbox 360 v USA nejprodávanější konzolí.\n\nV Evropě se podle Microsoftu prodalo k 20. listopadu 2008 sedm milionů kusů. V Británii to pak bylo podle GfK Chart-Track na 3,9 milionů kusů (k 27. červnu 2009).\n\nXboxu 360 se v Japonsku vedlo velmi špatně a v období 2005–2011 zaznamenal prodejní čísla okolo 1,5 milionů kusů. Magazín Edge v srpnu 2011 prohlásil, že zpočátku nevýrazné a následně klesající prodeje v Japonsku, kde Microsoft nebyl schopen vážně zasáhnout do vlády domácích soupeřů Sony a Nintendo, vedli obchody ke snížení dodávek a v některých případech i k úplnému přerušení prodeje Xbox 360.\n\nXbox 360 se prodával mnohem lépe než jeho předchůdce, a ačkoli nešlo o nejlépe prodávanou konzoli sedmé generace, obecně je tato konzole považována za úspěch, neboť Microsoft posílil svou pozici hlavní síly na konzolovém trhu na úkor svých dobře zavedených konkurentů. Levné Nintento Wii sice zaznamenalo největší prodeje, ale v pozdějších letech cyklu u něho došlo k zhroucení softwarové podpory třetích stran, o slabém debutu Wii U v roce 2012 nemluvě. PlayStation 3 nějaký čas bojoval s příliš vysokou koncovou cenou a zpočátku i chybějícími kvalitními tituly, takže nebyl tak dominantní jako jeho předchůdce, PlayStation 2. K vyrovnání Xboxu 360 ohledně prodejů a herních titulů došlo u PlayStationu 3 až ke konci jeho životního cyklu. Server TechRadar prohlásil, že \"Xbox 360 předává královskou štafetu – pozici, která přidává ještě více nátlaku na jeho nástupce, Xbox One\".\n\nXbox 360 získal výhodu nad svými konkurenty díky vydání několika velmi kvalitních herních titulů, a to jak těch vlastních, tak i od vývojářů třetích stran. V rámci Game Critics Awards 2007 získala platforma 38 nominací a ve 12 případech zvítězila, což bylo víc než kterákoli jiná konzole. Podle Microsoftu dosáhl Xbox 360 do března 2008 v USA v počtu prodaných her na každou zakoupenou konzoli čísla 7,5 a v Evropě 7,0, zatímco jeho konkurenti zaznamenali 3,8 (PS3) a 3,5 (Wii). Na Game Developers Conference v roce 2008, Microsoft oznámil, že očekává, že na konci roku bude na Xbox 360 k dispozici více jak 1 000 her. Vedle vydaných exkluzivit, jako byly další díly ze série \"Halo\" a \"Gears of War\", dokázal Microsoft dodat na trh pro Xbox 360 i tituly, které měly být původně exkluzivitami pro PS3 jako \"Devil May Cry\", \"Ace Combat\", \"Virtua Fighter\", \"Grand Theft Auto IV\", \"Final Fantasy XIII\", \"Tekken 6\", \"Metal Gear Solid : Rising\", a \"L.A. Noire\". Navíc verze pro Xbox 360 byly považovány za lepší než jejich protějšky na PS3, a to z části kvůli obtížím při programování na PS3.\n\nServer TechRadar považoval Xbox 360 za nejvlivnější herní systém díky jeho důrazu na digitální distribuci médií, online herní službu Xbox Live a systém herních výsledků (neboli achievementů). Během svého životního cyklu vyrostla značka Xbox z pouze herní škatulky v multimediální zařízení všeho druhu, díky čemuž se z konzole stalo hlavní centrum pro „výpočetní prostředí obývacího pokoje“. Pět let po uvedení Xboxu 360 na trh se objevil senzor Kinect, který dosáhl rekordu jako nejrychleji prodávaná spotřební elektronika v historii a navíc prodloužil životnost samotné konzole.\n\n10. června 2013 oznámil Microsoft na E3 nástupce Xboxu 360, Xbox One. I když je nyní hlavní konzolí pro Microsoft Xbox One, podpora Xboxu 360 ze strany vydavatelů by měla pokračovat přinejmenším do roku 2017.\n\nByly vyrobeny pevné disky různých velikostí včetně 20, 60, 120, 250 nebo 320 GB. Uvnitř konzole Xbox 360 běží tříjádrový procesor Xenon od IBM. Každé jádro je schopné nezávislého spuštění dvou vláken (simultánního multithreadingu), což dohromady činí až 6 vláken najednou. O zpracování grafiky se stará ATI Xenos, která disponuje 10 MB eDRAM. Její hlavní paměť čítá 512 MB.\n\nPro konzoli byla dostupná mnohá příslušenství, včetně drátových i bezdrátových ovladačů, různých ochranných krytů, webkamery pro videohovory, tanečních podložek, Gamercize pro cvičení, tří velikostí paměťových karet a pěti velikostí pevných disků (20, 60, 120, 250 a 320 GB), vše stylizované tak, aby se to ke konzoli hodilo\n\nKinect pro Xbox 360 je „herní a zábavní zážitek bez potřeby ovladače“. Poprvé byl oznámen 1. června 2009 na Electronic Entertainment Expo pod kódovým označením Project Natal. Tato přídavná periferie umožňuje uživatelům ovládat a interagovat s konzolí Xbox 360 bez potřeby herního ovladače, a to pomocí gest, hlasových příkazů a přítomných objektů a obrázků. Senzor Kinect je kompatibilní se všemi modely Xboxu 360. K novějším modelům se připojuje pomocí vlastního konektoru, u starších modelů pak přes USB a síťový adaptér. Na CES 2010 řekli Robbie Bach a Steve Ballmer, CEO společnosti Microsoft, že Kinect vyjde během svátků (listopad – leden) a bude fungovat s každou konzolí Xbox 360. Jeho současné jméno a datum vydání 4. listopadu 2010 bylo oficiálně oznámeno 13. června před tiskovou konferencí Microsoftu na E3 2010.\n\nPři uvedení na trh byl Xbox 360 dostupný ve dvou konfiguracích: balení „Xbox 360“ (neoficiálně známé jako 20 GB Pro nebo Premium), jehož cena byla stanovena na 399 dolarů nebo 279.99 liber, a „Xbox 360 Core“, jehož cena byla stanovena na 299 dolarů nebo 209.99 liber. Původní zásilka verze Xbox 360 obsahovala omezenou verzi mediálního dálkového ovladače jako propagaci. Balení „Elite“ bylo uvedeno na trh později za cenu 479 dolarů. Konfigurace „Xbox 360 Core“ byla v říjnu 2007 nahrazena balením „Xbox 360 Arcade“, 1. srpna 2008 pak na trh dorazila 60GB verze Xboxu 360 Pro. Balení Xbox 360 Pro bylo 28. srpna 2009 staženo z trhu a zlevněno na 249 dolarů, aby byly vyprodány zásoby, zatímco balení Elite bylo taktéž zlevněno a to na 299 dolarů.\nV červnu 2010 Microsoft oznámil nový přepracovaný model a ukončení výroby modelů Elite a Arcade.\n\nNa tiskové konferenci Microsoftu na E3 10. června 2013 byly zveřejněny informace o další revizi Xboxu 360 spolu s konstrukčními vlastnostmi jeho nástupce, Xboxu One. Balení a cena tohoto nového modelu je identická s předchozím modelem.\n\nXbox 360 vykazoval několik technických problémů. Od vydání konzole v roce 2005 uživatelé hlásili znepokojení ohledně její spolehlivosti a míry poruchovosti.\n\nVe snaze pomoci zákazníkům s vadnými konzolemi Microsoft prodloužil záruku na Xbox 360 na tři roky (pouze co se týče selhání hardwaru, jejichž výsledkem byla zpráva o chybě „Obecné selhání hardwaru“). Toto obecné selhání se vyskytlo na všech modelech vydaných před verzí Xbox 360 S. V dubnu 2009 byla záruka rozšířena rovněž o poruchy související s chybovým označením E74. Rozšíření záruky se nevztahuje na žádné jiné typy selhání, jejímž výsledkem nejsou tato specifická chybová označení.\n\nOd počátku těchto problémů, se Microsoft snažil konzoli modifikovat, aby zlepšil její bezporuchovost. Modifikace zahrnovali snížení počtu, velikosti a umístění komponentů, přidání kapek epoxidové pryskyřice na rozích a okrajích procesoru a grafického procesoru jako lepidlo, aby bylo dosaženo lepšího přilnutí k desce při zahřívání, a bylo přidáno i druhé chlazení grafického procesoru pro lepší odvod tepla. S vydáním přepracovaného Xboxu 360 S přestala platit tříletá rozšířená záruka na „obecná selhání hardwaru“. Na rozdíl od předchozích modelů, kdy se v případě přehřátí rozsvítil kolem tlačítka napájení první a třetí kvadrant kruhu, u nového modelu Xboxu 360 S začalo tlačítko napájení červeně blikat. Systém poté varuje uživatele o blížícím se vypnutí systému do té doby, než dojde k jeho zchlazení. Indikací „obecného selhání hardwaru“ je pak blikající tlačítko napájení, střídající zelenou a červenou barvu (u starších modelů se červeně rozsvítily tři kvadranty).\n\nUvedení Xboxu 360 na trh bylo v Severní Americe doprovozeno 14 hrami, v Evropě pak 13. Nejprodávanější hry na tuto konzoli za rok 2005, \"Call of Duty 2\", se prodalo přes milion kopií. Milionu prodaných kopií se podařilo dosáhnout (v prvním roce po uvedení konzole na trh) i v případě dalších pěti her: \"Ghost Recon Advanced Warfighter\", \"\", \"Dead or Alive 4\", \"Saints Row\" a \"Gears of War\". Hra Gears of War se v roce 2006 stala nejprodávanější hrou na Xbox 360 s 3 miliony kopiemi, než ji v roce 2007 překonala s 8 miliony hra Halo 3.\n\nV Japonsku bylo původně k dostání šest her, zatímco netrpělivě očekávané tituly jako \"Dead or Alive 4\" a \"Echanted Arms\" byly vydány až během následujících týdnů po vydání konzole. V prvním roce uvedení konzole na trh byly rovněž vydány hry specificky zaměřené na tento region (\"Chromehounds\", \"Ninety-Nine Nights\" a \"Phantasy Star Universe\"). Microsoft měl podporu japonského studia Mistwalker, které založil Hironobu Sakaguči, tvůrce \"Final Fantasy\". První hra tohoto studia, Blue Dragon, byla vydána v roce 2006 v omezeném nákladu, což spolu s 10 000 předobjednávkami zapříčinilo, že hra byla rychle vyprodána. \"Blue Dragon\" je jednou ze třech her na Xbox 360, které se v Japonsku prodalo přes 200 000 kopií (těmi dalšími jsou \"Tales of Vesperia\" a \"Star Ocean: The Last Hope\"). Druhé hry studia Mistwalker, \"Lost Odyssey\", se prodalo přes 100 000 kopií.\n\nV rámci Game Critics Awards 2007 získal Xbox 360 38 nominací a v 11 případech zvítězil. Podle Microsoftu dosáhl Xbox 360 do března 2008 v USA v počtu prodaných her na každou zakoupenou konzoli čísla 7,5 – rekord pro jakoukoli konzoli v historii.\n\nPůvodní grafické uživatelské rozhraní pro Xbox 360 neslo označení Ovládací centrum Xbox 360 (Dashboard) a šlo o záložkové rozhraní, představující pět „čepelí“ (původně čtyř), které navrhly firmy AKQA a Audiobrain. Rozhraní se automaticky spouštělo po nabootování konzole bez média v mechanice, nebo když bylo mechanika vysunutá. Každopádně uživatel měl možnost zvolit, co konzole udělá, když je hra při spuštění v mechanice, nebo je hra vložena až po spuštění konzole. Zjednodušená verze rozhraní byla rovněž přístupná kdykoli prostřednictvím tlačítka průvodce Xbox na gamepadu. Tato zjednodušená verze ukazovala uživatelovu herní kartu, zprávy z Xbox Live a seznam přátel. Také umožňovala upravovat osobní a hudební nastavení (vedle hlasového a video chatu) a návrat ze hry do ovládacího centra Xboxu.\n\n19. listopadu 2008 bylo ovládací centrum Xbox 360 změněno z „čepelovitého“ rozhraní na to, které připomíná současné rozhraní Zune a Windows Media Center, známé jako „New Xbox Experience“ neboli NXE.\n\nOd vydání konzole vydal Microsoft několik aktualizací ovládacího centra. Tyto aktualizace zahrnovaly nové funkce a prvky přidané do konzole, zlepšenou funkčnost služby Xbox Live, možnost přehrávání multimédií přidáním kompatibility pro nová příslušenství a opravy chyb. Tyto aktualizace jsou pro uživatele, kteří chtějí využívat služby Xbox Live, povinné. Dokud není aktualizace provedena, uživatelé se nemohou ke službě Xbox Live přihlásit.\n\nNa výstavě E3 2008 oznámili Aaron Greenberg a Marc Whitten z Microsoftu nové rozhraní pro Xbox 360 nazvané „New Xbox Experience“ (NXE). Aktualizace byla určena k usnadnění navigace v nabídkách konzole. Jeho GUI používá rozhraní Twist, využívané v aplikaci Windows Media Center a Zune. Nový Xbox Guide, tedy tlačítko průvodce Xbox, si zachovává veškerou funkčnost ovládacího centra (včetně prohlížeče Marketplace a vysunutí disku) a původní rozhraní „Blade“.\n\nNXE také poskytuje mnoho nových funkcí. Uživatelé nyní mohou instalovat hry z média na pevný disk, což snižuje nahrávací časy a hluk mechaniky, přesto je nezbytné ponechat daný herní disk v konzoli. Nový vestavěný komunitní systém umožňuje vytvářet digitalizované avatary, které lze využít pro mnohačetné aktivity jako sdílení fotografií nebo hraní arkádových her. Aktualizace byla vydána 19. listopadu 2008.\n\nZatímco předchozí systémové aktualizace byly uloženy ve vnitřní paměti, NXE byla první, jež vyžadovala úložné zařízení – paměťovou kartu o kapacitě alespoň 128 MB nebo pevný disk.\nMicrosoft 6. listopadu 2011 vydal další aktualizaci pro ovládací centrum Xbox 360. Její součástí bylo zcela nové uživatelské rozhraní, které využívá designérský jazyk Metro od Microsoftu, a nové funkce a prvky jako cloudové úložiště pro hry, živé vysílání, hlasové vyhledávání přes Bing, přístup k videím na serveru YouTube a lepší podpora pro hlasové příkazy prostřednictvím Kinectu.\n\nXbox 360 podporuje videa ve formátu Windows Media Video (WMV), včetně videí ve vysokém rozlišení, stejně jako standardy H.264 a MPEG-4. Aktualizace ovládacího centra z prosince 2007 přidala podporu pro přehrávání formátu MPEG-4 ASP. Konzole umí rovněž zobrazit obrázky, spustit prezentaci sbírek fotografií s různými efekty přechodů a podporuje i přehrávání hudby, jež se dá ovládat skrze tlačítko průvodce Xbox. Uživatelé si mohou přehrát svou vlastní hudbu během hraní nebo používání ovládacího centra, kterou si navíc mohou upravit pomocí interaktivního vizuálního syntetizéru.\n\nHudbu, fotografie a videa lze přehrát/spustit ze standardních USB úložišť, značkových úložných zařízení pro Xbox 360 (paměťové karty nebo pevné disky pro Xbox 360) a serverů nebo počítačů s Windows Media Center nebo Windows XP se Service Packem 2 nebo vyšším v rámci místní sítě. Přehrávaná videa mohou být ve vysokém rozlišení s několika kodeky (MPEG-2, MPEG-4, WMV) a kontejnerovými formáty (WMV, MOV, TS).\n\nV roce 2012 vydal Microsoft Live Event Player, který umožnil na konzoli prostřednictvím služby Xbox Live streamování událostí, jako jsou herní výstavy, soutěže krásy, udílení cen, koncerty, zprávy a sportovní akce. Jedním z prvních živých přenosů na službě Live, bylo předávání hudebních cen 2012 Revolver Golden Gods, tisková konference společnosti Microsoft na E3 2012 a soutěž krásy Miss Teen USA 2012.\n\nPři uvedení Xboxu 360 na trh byla onlinová herní služba Xbox Live na 24 hodin odstavena. Došlo k její výrazné modernizaci, přibyla základní služba, jež nefungovala na bázi předplatného (pojmenovaná Stříbrné členství Xbox Live, později přejmenovaná na Bezplatné členství Xbox Live) a která tak doplnila již zavedené předplatné členství (které bylo přejmenováno na Zlaté členství). Bezplatné členství Xbox Live je součástí všech variant konzole. Umožňuje uživatelům vytvořit si uživatelský profil, zapojit se do diskuzních fór, přístup k Xbox Live Arcade a Marketplace a komunikovat s ostatními členy. Bezplatné členství obecně nepodporuje onlinové hraní, ačkoli v případě her, které mají omezené onlinové funkce (jako například \"Viva Piñata\") nebo hry, které mají vlastní službu předplatného (například hry od EA Sports), tomu možné je. Xbox Live rovněž nabízí hlasovou podporu, a to díky Xbox Live Vision.\n\nZlaté členství Xbox Live zahrnuje stejné funkce a prvky co Bezplatné členství, dále však zpřístupňuje hráčům onlinové hraní. Při přechodu na Zlaté členství Xbox Live umožnil Microsoft předchozím předplatitelům uchovat si své informace o profilu, seznam přátel a herní historii. K převodu účtu Xbox Live na nový systém uživatelé musí propojit své Windows Live ID s herní jmenovkou na Xbox.com. K 5. lednu 2011 měla služba Xbox Live přes 30 milionů předplatitelů.\n\nXbox Live Marketplace je virtuální tržiště, které umožňuje uživatelům stahovat zakoupený nebo reklamní obsah. Služba nabízí herní videa, demoverze, hry Xbox Live Arcade, tematické skiny pro ovládací centrum Xbox 360 a přídavný herní obsah (předměty, oblečení, úrovně atd.). Vše je přístupné jak pro uživatele se Zlatým členstvím služby Xbox Live, tak i pro ty s bezplatným. Pro stahování obsahu z Xbox Live Marketplace je potřeba mít paměťovou kartu nebo pevný disk. Za účelem stahování placeného obsahu, museli uživatelé použít body Microsoft Points jakožto virtuální měnu; ačkoliv některé produkty (jako herní videa či demoverze) jsou zdarma ke stažení. Body Microsoft Points je možné získat jako předplacené karty v hodnotě 800, 2 100 a 4 200 bodů. Body Microsoft Points bylo také možné koupit skrze službu Xbox Live pomocí platební karty v hodnotě 500, 1 000, 2 000, 5 000 bodů. V srpnu 2013 byly body Microsoft Points zrušeny, i když je stále možné použít jejich dárkové karty, a byly nahrazeny místní měnou. Uživatelé si mohou prohlížet dostupné předměty ke stažení na PC prostřednictvím webové stránky Xbox Live Marketplace. Odhaduje se, že až sedmdesát procent uživatelů Xbox Live využilo možnosti stáhnout si z Marketplace nějaké předměty.\n\nXbox Live Arcade je onlinová služba, kterou provozuje Microsoft a jež je využívána k distribuci stahovatelných videoher pro Xbox a Xbox 360. Vedle klasických arkádových her jako \"Ms. Pac-Man\" služba nabízí i nové originální hry jako \"Assault Heroes\". Na Xbox Live Arcade jsou k nalezení také hry z ostatních konzolí (\"Castlevania: Symphony of the Night\" z PlayStationu) i PC (například Zuma). Služba byla uvedena do provozu 3. listopadu 2004 a k jejímu načtení bylo zapotřebí DVD a nabízené hry se pohybovaly v cenovém rozpětí 5 až 15 dolarů. Předměty jsou kupovány za pomocí bodů Microsoft Points, tedy za vlastnickou měnu, která slouží pro snížení transakčních poplatků platebních karet. Opětovného spuštění se služba Xbox Live Arcade dočkala 22. listopadu 2005 s vydáním konzole Xbox 360, do jejíhož prostředí byla nově integrována. Hry jsou obecně cíleny na občasnější hráče, mezi oblíbené tituly patří hry jako \"Geometry Wars\", \"Street Fighter II' Hyper Fighting\" a \"Uno\". 24. března 2010 představil Microsoft tzv. Game Room. Jde o herní službu pro Xbox 360 a Microsoft Windows, která umožňuje hráčům soutěžit v klasických arkádách a konzolových hrách ve virtuální herně.\n\nXbox SmartGlass je novým prvkem, který umožňuje integraci konzole Xbox 360 s mobilními zařízeními, jako jsou tablety a chytré telefony. Aplikace je k dispozici na systémech Android, Windows Phone 8 a iOS. Uživatelé, kteří tuto aplikaci používají, si mohou zobrazit další obsah, jenž doprovodí hru, kterou zrovna hrají. Svá mobilní zařízení mohou rovněž použít jako dálkový ovladač pro konzoli Xbox 360.\n\n\n"}
{"id": "145133", "url": "https://cs.wikipedia.org/wiki?curid=145133", "title": "Pan-čchiao", "text": "Pan-čchiao\n\nNázev Pan-čchiao je nejednoznačný a může označovat následující místa:\n\nNázev obce:\n\nNázev přehrady: \n"}
{"id": "145135", "url": "https://cs.wikipedia.org/wiki?curid=145135", "title": "Essen", "text": "Essen\n\nEssen je město v Porúří v německé spolkové zemi Severní Porýní-Vestfálsko. Leží na břehu řeky Ruhr a žije v něm asi 584 000 lidí, což ho řadí mezi deset největších měst v Německu.\n\nOd 19. století se Essen stal jedním z nejdůležitějších center těžby uhlí a výroby oceli. Dnes je jeho ekonomika postavena na jiných průmyslových odvětvích a na službách. Je sídlem třinácti ze sta největších německých firem. Essenská univerzita byla založena roku 1972 a roku 2003 se sloučila s Duisburskou univerzitou, čímž vznikla současná Duisbursko-Essenská univerzita.\n\nNavzdory poměrně rozšířenému názoru nemá název \"Essen\" nic společného s jídlem (což je v němčině rovněž \"Essen\"), ale zřejmě pochází z velmi starého slova \"Asnithi\", které označovalo území na východě, nebo území, kde rostlo mnoho jasanů (\"Esche\").\n\nNejstarší archeologické nálezy se datují až do doby před 280 000 lety, pozdější nálezy jsou staré zhruba 120 000 až 10 000 let.\n\nEssen byl sídlištěm mnoha germánských kmenů. Je ale velmi těžké je rozlišovat.\n\n\"Alteburg\" je hrad na jihu Essenu datovaný do dob Keltů (zhruba okolo počátku našeho letopočtu). Historie druhého hradu \"Herrenburg\" sahá do 8. století.\n\nZárodkem města Essen byl ženský klášter kanovnic založený kolem roku 845. V 10. století se stal jedním z nejdůležitějších klášterů v Německu. Jeho abatyše patřily mezi říšské preláty s knížecím titulem. V té době v jeho čele stála Matylda, vnučka císaře Otta I., a po ní dvě další ženy, které byly také příbuzné císařů z této dynastie: Sophia, dcera Otty II., a Theophanu, jeho vnučka (dcera Matyldy, dcery Otty II.). \n\nPozději se z Essenu až do 19. století stalo nevýznamné zemědělské město. Zrušený klášter připomínají v současnosti jeho původní kostel (\"Münster\"), sloužící jako biskupská katedrála, a zámek Borbeck s rozsáhlým parkem.\n\nZnak města Essen je heraldická zvláštnost. Město ho získalo roku 1886. Sestává ze dvou oddělených štítů pod společnou korunou. Koruna nesymbolizuje přímo město Essen, ale sekularizovanou (zesvětštělou) církevní radu Essenu pod vládou kněžny-abatyše místního kláštera. Na štítě nalevo je vyobrazen dvouhlavý císařský orel. Tento štít byl městu dán roku 1623. Na pravém štítě je vyobrazen meč, kterým podle pověsti byly setnuty hlavy patronů města, svatých Kosmy a Damiána. Meč, který je s událostí spojován a je uložen v městské pokladnici, je pozdějšího data. Lehce upravená a heraldicky správnější verze znaku je umístěna na střeše hotelu Handelshof nedaleko hlavního nádraží.\n\nEssen leží uprostřed Porúří severně od řeky Ruhr, která ve čtvrtích Kupferdreh, Heisingen a Werden tvoří umělé jezero Baldeney (\"Baldeney-See\"). Jezero vzniklo mezi lety 1931 až 1933, kdy ho výměnou za chléb a pivo vykopalo 10 000 nezaměstnaných dělníků. Nejnižší bod obce, 26,5 m n. m., se nalézá ve čtvrti Karnap, nejvyšší 202,5 m n. m. pak ve čtvrti Heidhausen. Průměrná výška je pak 116 m n. m. Město se rozprostírá přes 21 km od severu k jihu a 17 km od západu k východu.\n\nS Essenem sousedí ve směru běhu hodinových ručiček následující obce: Gelsenkirchen, Bochum, Hattingen, Velbert, Heiligenhaus, Ratingen, Oberhausen, Mülheim an der Ruhr, Bottrop a Gladbeck.\n\nPrůměrná roční teplota ve městě je 9,6 °C a za rok zde průměrně naprší 829 mm. Nejchladnějším měsícem v roce je leden s průměrnou teplotou 1,5 °C, nejteplejším pak červenec se 17,5 °C. Nejvíce vody zde naprší v srpnu, 90 mm.\n\nEssen je rozdělen na 19 městských částí. Každá z nich má vlastní devatenáctičlenné zastupitelstvo, které má omezené pravomoci. Městské části jsou často pojmenovány podle čtvrtí, které je tvoří, a označují se také pomocí římských číslic. Essen se skládá z celkem padesáti čtvrtí, z nichž mnoho bylo původně samostatnými obcemi, ale byly do města začleněny mezi lety 1901 až 1975. Pomalé rozrůstání města má za následek i dvě zajímavosti. Čtvrť Kettwig ležící jižně od řeky Ruhr byla začleněna roku 1975, ale má vlastní telefonní předvolbu. Podobně Kettwig patří přímo pod Kolínské arcibiskupství, ačkoli zbytek města spadá do Essenské diecéze.\n\nTěžba uhlí a rudy vedlo k prudkému rozvoji města a celého Porúří. Z Essenu pocházející rodina Kruppů zde roku 1811 založila podnik na výrobu oceli.\n\nPo druhé světové válce Essen prošel velkými hospodářskými změnami. Došlo k útlumu těžby a rozvoji moderních technologicky náročných odvětví.\n\nDálnice A40, přezdívaná \"Ruhrschnellweg\" probíhá středem města, které dělí zhruba na dvě poloviny. V centru města je dálnice skrytá v tunelu vybudovaném v 70. letech 20. století. Okrajů města se také dotýkají dálnice A 52 na jihu a A42 na severu.\n\nPrvní linka přes území dnešního Essenu, železniční dráha z Kolína nad Rýnem do Mindenu, byla otevřena mezi lety 1845 až 1847. Měla zastávku v Altenessenu. Dráha z Mülheimu an der Ruhr do Bochumi byla otevřena o pár desítek let později. Na této železniční dráze nyní stojí hlavní nádraží Essen (\"Essen-Hauptbahnhof\"), kde staví jak regionální, tak dálkové vlaky.\n\nMístní veřejnou dopravu zajišťuje Essener Verkehrs-AG, veřejná společnost, která se stará o tři příměstské vlakové, několik tramvajových a autobusových linek. Zvláštností města je \"Spurbus\", vedený autobus. Ten může jezdit klasicky jako autobus, ale také se používá jako trolejbus. Město má také síť linek metra. Všechny místní a regionální spoje mají tarifní systém dopravního sdružení Verkehrsverbund Rhein-Ruhr (VRR).\n\n\n\n"}
{"id": "145136", "url": "https://cs.wikipedia.org/wiki?curid=145136", "title": "Moonraker", "text": "Moonraker\n\nMoonraker je v pořadí jedenáctý „oficiální“ film (čtvrtý, ve kterém hraje Roger Moore) o Jamesi Bondovi z roku 1979, volná adaptace třetího románu Iana Fleminga z roku 1955.\n\nNa konci titulků předchozí bondovky \"Špion, který mě miloval\" se píše, že: „James Bond se vrátí v \"Jen pro tvé oči.\"“ Nicméně komerční úspěch \"Hvězdných válek\" v roce 1977 producenty vedl k tomu, že protnuli bondovskou sérii s žánrem science fiction a v dalším filmu pošlou Bonda do vesmíru. Kniha \"Moonraker\" byla vybrána jako základní kámen pro film, ačkoliv postrádá jakékoliv aspekty sci-fi. \"Jen pro tvé oči\" bylo pozdrženo do roku 1981.\n\nFilm sklidil vlnu kritiky od recenzentů i fanoušků a kritiků. Leonard Maltin dokonce napsal, že už nepoznává Flemingovu postavu. Ovšem humor filmu se stal vděčným námětem parodií, například v \"Simpsonových\", druhém \"\" nebo v \"\".\n\nBoeing 747, který nese britský raketoplán, se zřítí do Atlantského oceánu, raketoplán je unesen. Agenta 007 Jamese Bonda z britské tajné služby zavede vyšetřování do Kalifornie do Drax Industries, kde byl raketoplán vyroben. Majitel závodu Francouz Hugo Drax sní o orbitálním městě plném nadlidí a vyvíjí smrtící nervový plyn. Vydává příkaz odstranit Bonda. James Bond přežije extrémní přetížení ve výcvikové centrifuze a pokus o zabití během lovu bažantů. Vydává se do italského města Benátky, kde se vyrábí skleněné komponenty pro Draxovu společnost. Tady se setkává s Dr. Holly Goodheadovou, vědkyní NASA a rovněž agentkou CIA a také narazí na Zuba, kterého poslal Drax. Bond poté odhalí laboratoř, v níž se staví vesmírné družice se smrtícím nervovým plynem. Zub se Bonda a Holly pokusí zabít na lanovce. Neuspěje, ale po havárii lanovky se seznámí s milou dívkou.\n\nPři dalším pokusu o zneškodnění Bonda je unesena Holly. Bond musí do brazilského Rio de Janeira, kde se opět setká s Holly a odhalí Draxův plán na zničení lidstva pomocí nervového plynu, který nepůsobí na zvířata. Drax a následovníci se mají stát rasou \"nadlidí\", která pak znovu osídlí planetu Zemi. Raketoplány s Draxem a jeho poskoky startují, na palubu jednoho z nich se dostane i Bond s Holly. Na oběžné dráze přistávají u tajné kosmické stanice, která má systém pro zmatení radarů a tudíž o ní vlády na Zemi nevědí. Stanice se dává do pohybu a roztáčí se pro vytvoření umělé gravitace. Jsou z ní vypuštěny 3 skleněné koule s nervovým plynem, které mají zabít miliony lidí na Zemi. Dalšímu vypuštění zabrání Bond, který poškodí systém zmatení radarů. Na pomoc startuje po konzultaci se SSSR americký raketoplán s ozbrojenými astronauty-vojáky. Dojde k vesmírné přestřelce a američtí kosmonauti se dostanou na palubu stanice. Ta je bojem poškozena a hrozí její exploze. Zub se přidá na Bondovu stranu, James pak Draxe vyhodí přechodovou komorou do kosmu. Stanici už zbývá jen několik málo minut a Bond s Holly se nemohou s raketoplánem od ní odpoutat. Pomůže opět Zub.\n\nZbývá najít a zničit 3 skleněné koule se smrtícím plynem, které směřují k Zemi. I tento úkol se podaří splnit a Bondovi se dostane uznání. Po navázání přímého přenosu se Zemí se zástupcům vlád na Zemi zobrazí nevšední záběr, James Bond si užívá s Holly ve stavu beztíže.\n\nPostava Zuba se vrací z předchozí bondovky, ale tentokrát je spíše komickou figurou než strojem na zabíjení jako v \"Špion, který mě miloval\". Lois Chilesové byla nabídnuta ve Špionovi role majora Amasové, ale odmítla, protože právě uvažovala, že skončí s herectvím. Bernard Lee se zde objevil naposledy v roli M. Během natáčení už byl nemocný a během přípravy další bondovky zemřel.\n\n\n\"Moonraker\" byla třetí bondovka, kterou nazpívala Shirley Bassey. Ta však píseň nikdy nevzala za svou, protože byla jako čtvrtou náhradnicí za Frankem Sinatrou, Johnny Mathisem (který na poslední chvíli odstoupil od natáčení) a zpěvačkou Kate Bush. Text napsal Hal David, hudbu složil John Barry.\n\n"}
{"id": "145145", "url": "https://cs.wikipedia.org/wiki?curid=145145", "title": "Sony", "text": "Sony\n\nSony Corporation (japonsky: ) (), běžně označována jen Sony, je japonská mezinárodní korporace. Hlavní sídlo společnosti je ve městě Minato, Tokio, Japonsko. Obchodní model společnosti je zaměřen především na elektroniku (televize, herní konzole, mobilní telefony, multimédia), videohry a zábavný průmysl. Společnost je považována za jednu z nejlepších výrobců elektroniky na spotřebitelském trhu. V roce 2014 společnost v seznamu Fortune Global 500, který hodnotí firmy podle hrubého obratu, obsadila 105. příčku.\n\nSony Corporation je dceřiná společnost Sony Group (japonsky:ソニー・グループ), která svůj obchodní model rozděluje na čtyři kategorie - elektroniku (zahrnuje videohry, internetové služby a lékařské služby), filmový průmysl, hudbu a finanční služby. Sony Group je holdingová společnost a je celkově rozdělena na \"Sony Corporation\" (\"Sony Electronics\" v USA), \"Sony Pictures Entertainment\", \"Sony Music Entertainment\", \"Sony Mobile Communications\" (předtím známé jako \"Sony Ericsson\") a \"Sony Financial\". Sony je také v seznamu dvaceti nejvýdělečnějších polovodičových firem a třetí největší výrobce televizí.\n\nAktuální slogan společnosti je \"Be Moved\", předtím měla společnost slogany jako \"make.believe\" nebo \"like.no.other\".\n\nPo druhé světové válce, 7. května 1946, si Masaru Ibuka založil svojí opravnu rádií v obchodním domě Shirokiya, který byl z války ještě poničený kvůli bombovým náletům. Obchodní středisko bylo situovánu ve čtvrti Nihonbashi, která je součástí Tokia. Další rok se k Ibukovi připojil Akio Morita a spolu založili společnost Tokyo Tsushin Kogyo (v angl. překladu \"Tokyo Telecommunications Enginnering Corporation\"). Společnost vyrobila první japonský magnetofon, který nazvala Type-G. Na začátku 50. let Ibuka odletěl do Spojených států, kde poprvé uslyšel o přelomové technologii - tranzistoru. Ibuka s Moritou měli zájem tuto technologii použít v komunikačních přístrojích.\n\nMorita s Ibukou většinou používali pouze inicály TTK namísto celého jména firmy, Tokyo Tsushin Kogyo. Zde byl ale problém, jelikož označení TTK bylo zažité pro tehdejší železniční společnost Tokyo Kyuko, takže začali používat akronym \"Totsuko\". Ve Spojených státech se ale ukázalo, že Američané mají problém toto slovo vyslovit. Společnost tak začala používat slovní spojení \"Tokyo Teletech\" do té doby, než se ukázalo, že slovo \"Teletech\" má již zaregistrované jako obchodní značku jedna americká společnost. V roce 1958 společnost změnila své jméno na konečné Sony. Jméno společnosti pochází z latinského slova \"sonus\", což je v překladu \"zvuk\" a také z anglického slangu \"sonny\". Vzniklo tak slovní spojení \"sonny boys\", což v 50. letech znamenalo chytré a slušné mladé muže.\nPrvní produkt pod značkou Sony bylo tranzistorové rádio TR-55, ale sama společnost se jako Sony nejmenovala do roku 1958. Avšak společnost prorazila až s typem TR-63, kdy se ve Spojených státech v roce 1955 prodalo tohoto modelu přibližně 100 000 kusů a v roce 1968 to bylo už 5 milionů. Nejvíce kupujících byly mladé ženy, které zaujaly kompaktní rozměry přehrávače. V roce 1960, Morita ve Spojených státech založil první pobočku společnosti s názvem Sony Corporation of America. V 60., 70. a 80. letech se Sony ukázala být jako nejsilnější vývozní společnost Japonska a hrála velmi důležitou roli v japonské ekonomice. Svět si tuto společnost velmi rychle oblíbil díky vysoké kvalitě výrobků, a také snižování cen spotřební elektroniky a díky tomu měla Sony vysokou konkurenceschopnost.\n\nRoku 1971, Ibuka přenechal Moritovi pozici ředitele společnosti. V 80. letech však svět postihla recese a Sony musela své výrobky prodávat hluboko pod cenou. Mnozí analytici označili Sony za téměř mrtvou společnost, která ekonomickou krizi nepřežije. V té době se však společnosti ujal Norio Ohga a začal vše dávat do pořádku. Na jeho požadavek začal v 70. letech vývoj technologie Compact Disc (CD) a na začátku 90. let také herní konzole PlayStation. Také začal rozšiřovat působiště firmy v médiální sféře díky koupě CBS Record v roce 1988 a rok poté také společnosti Columbia Pictures. V roce 1989 se Nohga stal ředitelem společnosti a nahradil tak Moritu.\n\nV roce 2005 se CEO pozice ujal Howard Stringer, první cizinec, který vedl japonskou elektrotechnickou firmu. I když některé odvětví firmy vylepšil, vysloužil si mnoho kritiky a byl označen za původce stagnace společnosti. V roce 2012 ho nahradil Kazuo Hirai, který slíbil, že společnost vytáhne z finančních ztrát a postaví ji na nohy. V únoru 2014 se Sony zbavila své divize Vaio, která vyráběla notebooky a počítače a odkoupila ji firma Japan Industrial Partners. Měsíc na to, společnost zavřela dvacet svých kamenných obchodů. V dubnu 2014 také prodala svůj podíl v herní společnosti Square Enix.\n\nSony je historicky známá jako společnost vytvářející své vlastní standardy namísto přijmutí standardů ostatních firem. Nejznámějšími formáty společnosti je floppy disk, Compact Disc a Blu-ray Disc.\n\nV roce 1975 společnost vypustila na trh své videokazety pro nahrávání s názvem Betamax. Videokazeta byla postavena na magnetických páskách a byla široká 12,7 mm. Upravená verze, Betacam, se dodnes používá v televizním průmyslu. Betamax byla přímá konkurence formátu VHS vytvořeným společností JVC. Betamax např. neměla žádnou ochranu proti nežádoucímu okolnímu rušení. Nakonec se konkurenční formát VHS velmi rychle rozšířil a Sony byla nucena převzít tento formát a ukončit vývoj Betemaxu. Pro profesionální segment se však nepoužíval formát Betamax, ale U-Matic. Tato videokazeta byla široká 19 mm. U-Matic byl v podstatě předchůdce spotřebitelsky cíleného Betamaxu a vyšel o čtyři roky dříve, v září 1971.\n\nV roce 1985 společnost uvedla na trh Handycam. Videokamera se vyznačovala kompaktní velikostí a byla postavena na videoformátu Video8. Videokamery Handycam se staly velice rychle velmi populární. Video8 formát pracoval jak na NTSC, tak i na PAL/SECAM televizích. Video8 byla čistě analogová záležitost, až nástupce Hi8 (spíše známý pod jménem Digital8) disponoval digitálním zvukem.\n\nSony také v roce 1987 vypustila na trh Digital Audio Tape (DAT nebo R-DAT). Jde o formát zvukového záznamu na magnetický páskový nosič v kazetě. Jedná se o první domácí systém digitálního záznamu zvuku bez komprese dat. Tento formát se nikdy hojně nerozšířil a navíc se místo původního určení převážně používal na zálohu dat z počítačů.\nRoku 1979 uvedla Sony Walkman, první přenosný hudební přehrávač na světě používající formát kompaktní kazety (MC). Jelikož se Walkman stal velice úspěšným zařízením, tak se značka u obyvatelstva vryla do paměti. Proto Sony u některých výrobků začala používat stejnou stylizaci, \"Watchman\" - přenosné televize uvedeny na trh v roce 1982 a staženy z prodeje v roce 2000, \"Scoopman\" - přenosné záznamníky, \"Discman\" - přenosný hudební přehrávač používající CD technologii a \"Talkman\" - program pro překládání mezi japonským, anglickým, korejským a čínským jazykem.\n\nV roce 1992 uvedla MiniDisc (MD), jednalo se o magnetooptické médium pro nahrávání a distribuci hudby. MiniDisc měl oproti CD několik výhod a to mu zajistilo popularitu, Sony prodávala MD přehrávače do roku 2013. Kromě původního MiniDiscu se později objevilo a i několik variant. \"MDLP\" - uvedeno v září 2000, umožňuje uložit na médium delší stopáž, \"NetMD\" - uveden v červenci 2001 a jedná se o rozšíření, které dovoluje přenos hudby z PC na MiniDisc pomocí sběrnice USB, \"HiMD\" - uvedeno na začátku roku 2004 a konečně umožnilo nahrání hudby z MD do PC a dále umožnilo používat média i pro data.\n\nV roce 1983 Sony se společností Philips vydali na trh Compact Disc (CD), potom Sony začala vyvíjet další optické formáty. V roce 1986 uvedla Write-Once (WO) a o dva roky později magnetooptické disky, která Sony využila u MiniDiscu. Technologii CD Sony využila u svých přenosných audiopřehrávačů, Discman. Na začátku 90. let společnost vyvinula optický disk s vysokou hustotou zápisu, to znamenalo zvýšení diskového prostoru. Tento projekt vytvořila Sony s pomocí firmy Philips a byl nazván jako \"MultiMedia Compact Disc\" (MMCD). Naproti tomu, konkurenční řešení se jmenovalo \"Super Density Disc\" (SD) a bylo finančně podporováno společností Toshiba. Jelikož optický disk SD podporovalo více firem, tak se Sony spolu s Philips rozhodly, že svůj MMCD formát zruší a přijmou konkurenční SD koncept. Po mírné modifikaci originálního SD konceptu, se optický disk, podporovaný Sony, přejmenoval na Digital Video Disc (DVD) a veřejnosti byl představen v roce 1997.\nV roce 1983 uvedla Sony na trh zmenšenou variantu floppy disku. Využila toho, že tou dobou na trhu bylo nepřeberné množství různých velikostí a chtěla nabídnout nejmenší možnou disketu a nahradit tak hojně využívané 5.25\" diskety. Disketa od Sony měla velikost 90x90mm a je spíše známa pod označením 3.5\". Sony měla s touto variantou obrovský úspěch a 3.5\" disketa se stala dominantním formátem na trhu.\n\nSony se také zapojila do výroby diskových řešení na bázi flash paměti. V roce 1998 uvedla formát pojmenovaný \"Memory Stick\". Jednalo se o paměťové karty pro digitální kamery, digitální fotoaparáty a přenosné hudební přehrávače. Vylepšené varianty poté byly \"Memory Stick Duo\" a \"Memory Stick Micro\". Tyto formáty však nebyly podporovány ostatními společnostmi a Sony byla nucena začít používat nejrozšířenější formát - Secure Digital (SD).\n\nV dnešní době Sony také vyrábí externí SSD disky.\n\nSpolečnost Sony se také angažovala v robotice. Jejím prvním robotem se stal \"Rolly\". Jedná se o robota ve tvaru vajíčka a jeho hlavní funkcí je tanec v rytmu aktuálně přehrávané písně. Rolly umožňuje pustit písničky ze zařízení jako je počítač, MP3 přehrávač či mobilní telefon díky bezdrátové funkci Bluetooth. Rolly také díky jeho senzorům pozná, kde stojí člověk a pokud nestojí naproti němu, tak se k němu Rolly sám otočí. Startovní cena byla 399 dolarů.\n\nV roce 1999 společnost představila robota AIBO a jednalo se o robotického psa cíleného jako zábavné zařízení pro děti. AIBO se také objevil ve mnoha filmech, hudebních videoklipech a také v reklamách. Vylepšené modely Sony uvedla v roce 2005. Za rok, 26. ledna 2006, však společnost ukončila prodej AIBO robotů a v červenci 2014 oznámila, že již nebude provádět opravy těchto robotů.\n\nV roce 2003 se ještě objevil od Sony tzv. humanoid, pojmenovaný QRIO.\n\nSony také vyrábí fotoaparáty, jejich kompaktní fotoaparáty prodává pod obchodní značkou Cyber-shot. První kompaktní fotoaparáty začala Sony prodávat v roce 1996. Mnoho modelů obsahuje čočky od společnosti Carl Zeiss. Od roku 2006 do roku 2009 se obchodní značka Cyber-shot využívala také u některých telefonů Sony Ericsson. Digitální zrcadlovky se prodávají pod obchodním názvem Alpha a první model vyšel 5. června 2006.\n\nV roce 2005 Sony odkoupila od společnosti Konica Minolta její divizi fotoaparátů a díky tomu modely Alpha využívají její technologie. V roce 2010 Sony uvedla na trh své první tzv. bezzrcadlovky (MILC). Sony je celkově třetí největší výrobce fotoaparátů na světě (po společnostech Canon a Nikon).\n\nPrvní své televize na bázi CRT technologie uvedla v roce 1968 pod názvem Trinitron a později i pod stejným názvem produkovala CRT monitory. Sony ukončila výrobu televizí Trinitron v roce 2007 a to v USA, v ostatních koutech světa se tyto TV již neprodávaly. Své monitory přestala prodávat v roce 2005.\n\nOd roku 2005 začala vyrábět televize na bázi LCD technologie a to pod názvem BRAVIA. Později se pod stejnou značkou začaly vyrábět také projektory a domácí kina. V roce 2012 Sony oznámila, že výroba televizí je pro společnost nevýdělečná už osm let.\n\nSpolečnost také vyrábí přenosné televize, DVD přehrávače, Blu-ray přehrávače, Hi-Fi systémy a rádia.\n\nFirma je také známa pro své CCD a CMOS snímače široce používané v digitálních fotoaparátech, mobilních telefonech a tabletech. Také je producentem senzorů, laserových diod, OLED panelů a dalších komponent.\n\nSony začala s výrobou mobilních telefonů spolu se švédskou firmou Ericsson v roce 2001. Obchodní značka, pod kterou byly telefony prodávány, byla \"Sony Ericsson\". I když směr společnosti byl v některých aspektech velmi inovativní, prodeje nebyly oslnivé. Od roku 2008 do roku 2010 postihla společnost těžká recese a z původní 4. příčky spadla až na 6. místo nejprodávanější značky mobilních telefonů. V roce 2012 Sony odkoupila podíl Ericssonu ve firmě za miliardu dolarů a divize se přetransformovala na Sony Mobile Communications. V současné době vyrábí mobilní telefony a tablety pod obchodní značkou Xperia. Novinkami pro rok 2015 se stala trojice vlajkových telefonů řady Xperia Z5, z nichž nejvybavenější Xperia Z5 Premium přinesla do telefonů 4K displej. Pro rok 2016 se vlajkovou lodí stala Xperia XZ, která přínesla nový vzhled a vylepšený fotoaparát. Na MWC 2017 Sony představilo doposud svůj nejlepší telefon - Xperia XZ Premium, která obsahuje 4K HDR displej a je schopna nahrávat video až při 960 fps.\n\nV roce 1994 uvedla Sony na trh svou první konzoli pojmenovanou PlayStation. Konzole sesadila společnost Nintendo z vedoucí pozice a suverénně vyhrála pátou generaci videoherních konzolí. Úspěch pokračoval i s následníkem, PlayStationem 2, vydaným v roce 2000. PlayStation 2 se stal nejúspěšnější konzolí všech dob a za 11 let se prodalo přes 150 milionů kusů. V roce 2006 vtrhla na trh PlayStation 3 nazývána jako next-gen konzole. V pořadí třetí PlayStation však nedosahoval takových prodejů a zisku jako předchůdci a pro Sony se tato konzole stala ztrátovou na mnoho let.\n\nNa konci roku 2013 přišla na trh zatím nejnovější konzole, PlayStation 4, a je to zatím nejrychleji prodávaná konzole z rodiny PlayStation. V lednu 2015 měla na svém kontě již 18,5 milionu prodaných kusů.\n\nSony také vydala v roce 2005 přenosnou herní konzoli PlayStation Portable a v roce 2011 jejího následovníka, PlayStation Vita.\n\nSony také vlastní filmová studia a dceřiná společnost se jmenuje Sony Pictures Entertainment, Inc. Stojí za známými filmy jako Spider-Man, Karate Kid nebo Muži v černém. Sony do filmového průmyslu vstoupila v roce 1989, kdy koupila společnost Columbia Pictures Entertainment za 3,4 miliardy dolarů.\n\nDo hudebního průmyslu vstoupila v roce 1987, kdy koupila společnost CBS Record Group za 2 miliardy dolarů. Dceřiná společnost v hudebním průmyslu se jmenuje Sony Music Entertainment a je to druhá největší nahrávací společnost na světě. Společnost vlastní plná nebo částečná práva na díla Michaela Jacksona, The Beatles, Eminema, Akona a dalších hudebních umělců.\n"}
{"id": "145146", "url": "https://cs.wikipedia.org/wiki?curid=145146", "title": "Nuevo León", "text": "Nuevo León\n\nNuevo León (název v češtině znamená \"Nový León – Lev\"), je jeden z 31 mexických států. Stát se nachází v severovýchodní části Mexika. \"Nuevo León\" sousedí s mexickými státy Tamaulipas, Zacatecas a San Luis Potosí a také s americkým Texasem. Hlavním městem státu je Monterrey, třetí největší mexické město s více než třemi milióny obyvatel. \"Nuevo León\" se může pyšnit na mexické poměry vysokým životním standardem zdejších obyvatel. Životní úroveň v tomto státě je větší než v některých státech střední a východní Evropy.\n"}
{"id": "145147", "url": "https://cs.wikipedia.org/wiki?curid=145147", "title": "Trolejbusová doprava v Karlových Varech", "text": "Trolejbusová doprava v Karlových Varech\n\nKarlovy Vary jsou sice městem, kde se síť trolejbusové dopravy nenachází, avšak její zavedení bylo již několikrát plánováno.\n\nV Karlových Varech zajišťuje MHD pouze doprava autobusová. Vzhledem k charakteru města (náročný terén, lázeňské centrum) a vytíženosti sítě městské autobusové dopravy se objevily různé návrhy na zavedení trolejbusů; podobně, jako je tomu například v Mariánských Lázních. \n\nPrvní návrhy se objevily v 50. letech 20. století, kdy se otevíraly v ČSR mnohé nové trolejbusové provozy. V první etapě se tehdy počítalo se čtyřmi linkami a 12,5 km dvoustopých tratí. Další úvahy pak vznikly v letech sedmdesátých; v jejich druhé polovině plánovala Škoda Ostrov vybudovat trolejbusovou trať z Jáchymova (nedaleko od Ostrova) až do Karlových Varů. Poslední, a též nejznámější projekt na zřízení trolejbusového provozu, byl vypracován až na sklonku 80. let. V letech devadesátých se změnila politická a společenská situace země, a též i ubyly finance na velkolepá zavádění nových druhů dopravy. Snaha zekologičnit městskou dopravu je plánována, a to zavedením autobusů na ekologičtější pohon (plynobusy, elektrobusy apod).\n"}
{"id": "145156", "url": "https://cs.wikipedia.org/wiki?curid=145156", "title": "Waremme", "text": "Waremme\n\nWaremme (nizozemsky ', valonsky ') je belgické město. Nachází se ve Valonském regionu a je správním centrem jednoho z arrondissementů provincie Lutych. Městem protéká řeka Jeker (francouzsky '). Waremme má přibližně 14 500 obyvatel, francouzsky označovaných jako ', a rozlohu 31,04 km². Leží 23 km západoseverozápadně od Lutychu, 36 km severovýchodně od Namuru a 64 km východně od hlavního města Bruselu.\n\nWaremme je hlavním městem oblasti Hesbaye, která má úrodné sprašové půdy. Hospodářství města je založeno na pěstování obilnin a cukrové řepy a na potravinářském průmyslu. 70 % rozlohy obce představují zemědělské plochy (zejména obdělávaná půda). Méně než 1 % pak připadá na vřesoviště a lesy. Waremme je také centrum obchodu a školství ve své oblasti (místní školy navštěvuje trvale 5000 žáků a studentů). Na území obce se nachází přírodní rezervace.\n\nV rámci politiky slučování obcí byly k obci Waremme roku 1977 připojeny bývalé obce Bettincourt (niz. Bettenhoven), Bleret, Bovenistier, Grand-Axhe, Petit-Axhe, Lantremange a Oleye (niz. Liek).\n\nPoblíž města byly odkryty zbytky osad z období neolitu a doby bronzové. V dobách starověkých Římanů územím města procházela důležitá obchodní cesta z Bavai do Kolína nad Rýnem. V okolí se nacházely mohyly a venkovské domy majetných Římanů.\n\nPrvní zmínka o městě (tehdejší osadě \"Woromia\") pochází z roku 965. Dne 5. února 1078 se Woromia stala součástí knížectví Lutych. V té době již měla hrad, pět mlýnů a šest pivovarů. Roku 1215 žilo ve městě 815 obyvatel. Na začátku 14. století se ve Waremme začaly razit mince a v témže století byly vybudovány hradby ve tvaru čtverce o straně 400 m, tržnice a nemocnice. Vzhledem ke své poloze blízko hranic s Brabantským vévodstvím však město muselo několikrát čelit nájezdům brabantských vévodů a v letech 1213 a 1347 při nich bylo vypáleno. Roku 1468 město vypálil burgundský vévoda Karel Smělý.\n\nV 16. století se Waremme stalo jedním z 21 nejvýznamnějších měst (\"Bonnes Villes\") knížectví Lutych. Roku 1748 byla čtvrtina města zničena požárem, tentokrát nešťastnou náhodou. Roku 1792 do města vstoupila francouzská vojska a o tři roky později bylo knížectví Lutych anektováno Francií. Waremme se stalo součástí departementu Ourte.\n\nV 19. století Waremme prosperovalo. Významným impulsem k ekonomickému rozvoji bylo zavedení železnice spojující Mechelen a Ans (roku 1838), jakož i založení dvou rafinerií cukru a několika škol. Během první světové války město neutrpělo žádné škody na budovách s výjimkou hradeb. Druhá světová válka měla na Waremme mnohem tvrdší dopad, neboť během leteckého bombardování byla několik dní před osvobozením zničena polovina města. V té době žilo ve městě přibližně 5000 obyvatel.\n\n\n\nWaremme má družbu s následujícími městy:\n"}
{"id": "145157", "url": "https://cs.wikipedia.org/wiki?curid=145157", "title": "Bařičkovité", "text": "Bařičkovité\n\nBařičkovité (\"Juncaginaceae\") je čeleď jednoděložných rostlin z řádu žabníkotvaré (\"Alismatales\"). Jsou to vesměs vlhkomilné až vodní byliny s úzkými listy v přízemní růžici a nenápadnými květy v klasovitém květenství. Čeleď zahrnuje asi 37 druhů ve 3 rodech a je rozšířena téměř po celém světě. Největší počet druhů roste v Austrálii. V České republice roste vzácně bařička bahenní a bařička přímořská.\n\nZástupci čeledi bařičkovité jsou vytrvalé nebo jednoleté, většinou vlhkomilné až vodní, lysé byliny s krátkými, svislými oddenky. Kořeny jsou vláknité, někdy jsou přítomny kořenové hlízy. Některé druhy mají cibulovitý orgán. Listy jsou čárkovité, přisedlé, celokrajné, jednožilné nebo souběžně vícežilné, spirální nebo dvouřadé, uspořádané v růžici, na bázi s otevřenou pochvou přirostlou k čepeli. U některých zástupců jsou listy redukované jen na samotné pochvy.\nRostliny jsou jednodomé, dvoudomé nebo polygamní.\nKvěty jsou drobné, pravidelné, jednopohlavné nebo oboupohlavné, uspořádané ve vrcholových, stopkatých klasech nebo klasovitých hroznech bez listenů. Okvětí je složeno z 1 až 6 lístků, řidčeji zcela chybí. Tyčinek je 1 až 6. Gyneceum je svrchní, složené z 1 až 6 plodolistů. Plodolisty jsou buď srostlé nebo spojené jen zpočátku a později oddělené, řidčeji volné (apokarpní). Blizny jsou přisedlé nebo nasedající na krátké čnělky. Výjimečně jsou čnělky dlouhé a niťovité (\"Triglochin scilloides\"). Každý plodolist obsahuje 1 až několik vajíček. Plodem je jednosemenná nažka (v některých zdrojích označovaná za oříšek) nebo souplodí nažek, případně poltivý plod (schizokarp).\n\nČeleď zahrnuje 3 rody a asi 37 druhů a je rozšířena na všech kontinentech s výjimkou Antarktidy. Největší rod je bařička (26 druhů). Centrum druhové diverzity je v Austrálii, kde roste asi 14 povětšině endemických druhů rodu bařička a všech 8 druhů rodu \"Cycnogeton\". Ačkoliv areál rodu bařička zahrnuje v podstatě celou temperátní Asii, vyskytují se zde pouze druhy bařička bahenní a bařička přímořská. Oba tyto druhy mají obrovský areál, zahrnující i Severní Ameriku, celou Evropu a chladnější oblasti Jižní Ameriky. V Evropě rostou mimo zmíněných dvou druhů ještě druhy \"Triglochin laxiflora\" a \"Triglochin barrelieri\", rozšířené v západním Středomoří.\nVe velkých částech tropů (rovníková Afrika, Arábie, Indie, Indočína, jihovýchodní Asie, Amazonie) není čeleď zastoupena.\nV subsaharské Africe je centrum rozšíření v Jihoafrické republice (4 endemické druhy bařičky z okruhu \"Triglochin bulbosa\"), zatímco v tropické Africe roste pouze druh \"Triglochin milnei\".\nRod \"Cycnogeton\" zahrnuje 8 druhů, rozšířených v Austrálii a okrajově i na nové Nové Guinei, kam zasahuje jediný druh (\"Cycnogeton dubium\").\nRod \"Tetroncium\" je monotypický a vyskytuje se na jihu Jižní Ameriky v Chile a Argentině (Patagonie, Ohňové země), na Falklandských ostrovech a souostroví Tristan da Cunha v Atlantském oceánu. Druh \"Tetroncium magellanicum\" roste charakteristicky v mokřinách zarostlých rašeliníkem.\n\nV ČR rostou ve volné přírodě pouze 2 druhy. Bařička bahenní (\"Triglochin palustre\") je vzácný a kriticky ohrožený (C1) druh vlhkých luk až rašelinišť. Ještě vzácnější je bařička přímořská (\"Triglochin maritimum\"), také kriticky ohrožený druh (C1). Je to druh zasolených půd, v Čechách už vyhynul, na Moravě byl považován také za vyhynulý, ale v poměrně nedávné době byl znovu nalezen u rybníku Nesyt na Mikulovsku. Běžně se dosud vyskytuje u Neziderského jezera v Rakousku.\n\nZástupci čeledi rostou na poměrně široké škále stanovišť, zejména však na sladkovodních i zasolených mokřinách. Bařička přímořská a druh \"Triglochin striata\" jsou charakteristické druhy přímořských slanisek. Jednoleté druhy bařiček však obývají také sezónně vlhká a později zcela vysychající stanoviště, jako jsou jarní mokřiny nebo vnitrozemské solné pánve v Austrálii. V Himálaji vystupují bařičky až do nadmořských výšek přes 5000 metrů. Druhy rodu \"Cycnogeton\" jsou naproti tomu pravé vodní rostliny, tvořící v Austrálii důležitou složku vodních společenstev.\n\nKvěty bařičkovitých jsou opylovány větrem. Plody bařičky přímořské mohou plavat až půl roku na vodní hladině a neztratí přitom klíčivost. Šíření vodou je důležité také pro rod \"Cycnogeton\". Je rovněž předpokládáno šíření vodními ptáky, a to jak zevně zejména s blátem na nohou, tak i s trusem. Některé druhy bařiček mají chytlavé plody, které se přichycují na peří ptáků.\n\nNěkteré druhy, včetně bařičky bahenní a bařičky přímořské, obsahují kyanogenní glykosidy (triglochinin, taxifilin) a jsou významně jedovaté. K otravám dochází zejména u dobytka a ovcí, které se pasou na vlhkých místech. Při přežvykování se z rostlin uvolňuje jedovatý kyanovodík. Příznaky otravy také odpovídají otravě kyanovodíkem.\n\nV pojetí čeledi i vymezení rodů došlo v posledních desetiletích ke změnám. Okolo roku 2000 byly do čeledi \"Juncaginaceae\" řazeny celkem 4 rody: \"Triglochin\", \"Lilaea\", \"Maundia\" a \"Tetroncium\". Monotypický rod \"Lilaea\", který Tachtadžjan dokonce odděloval do samostatné čeledi \"Lilaeaceae\", byl na základě fylogenetických studií vřazen do rodu \"Triglochin\" jako \"Triglochin scilloides\". Z rodu \"Triglochin\" byla naopak vyjmuta skupina vesměs australských druhů okolo \"Triglochin procera\" a přeřazena do samostatného rodu \"Cycnogeton\", který představuje sesterskou větev. Výsledky fylogenetických studií rovněž ukázaly, že monotypický rod \"Maundia\" činí čeleď \"Juncaginaceae\" parafyletickou, proto byl tento rod v systému APG IV, vydaném v roce 2016, z této čeledi vyjmut a přeřazen do samostatné, monotypické čeledi \"Maundiaceae\".\nHistoricky byl do čeledi \"Juncaginaceae\" řazen i rod \"Scheuchzeria\".\nV klasických taxonomických systémech byla čeleď \"Juncaginaceae\" vesměs řazena do řádu \"Najadales\" (Cronquist, Dahlgren) resp. do řádu \"Juncaginales\" (Tachtadžjan) v rámci podtřídy \"Alismatidae\".\n\n\n\"Cycnogeton\", \"Tetroncium\", \"Triglochin\" (včetně \"Lilaea\")\n\nKvětena ČR: 8 nebo 9 díl\n\n"}
{"id": "145163", "url": "https://cs.wikipedia.org/wiki?curid=145163", "title": "I Was a Teenage Intellectual (Byl jsem mladistvým intelektuálem)", "text": "I Was a Teenage Intellectual (Byl jsem mladistvým intelektuálem)\n\nI Was a Teenage Intellectual (Byl jsem mladistvým intelektuálem) je krátkometrážní komedie z počátku roku 1999, která paroduje nízkorozpočtové horory. Místo tradičních monster zde nastupují intelektuálové, zuřiví, fanatičtí, zákeřní a tolik vzdálení běžnému člověku závislém na standardizovaných produktech masové kultury, prostých jakéhokoliv hlubšího intelektuálního poselství. Autory tohoto 17minutového úsměvného snímku (svým názvem parodujícího hororové filmy z 50. let dvacátého století) jsou Štěpán Kopřiva a Marek Dobeš, který film i koprodukoval a zajistil mu distribuci.\n\n\n"}
{"id": "145169", "url": "https://cs.wikipedia.org/wiki?curid=145169", "title": "Amaterasu", "text": "Amaterasu\n\nAmaterasu (天照), Amaterasu-ó-mi-kami (天照大神 nebo 天照大御神) nebo Óhiru-menomuči-no-kami (大日孁貴神) je asi nejdůležitější šintoistická bohyně. Svatyně Ise, která je bohyni zasvěcena, patří mezi nejposvátnější šintoistická místa. Je dárkyně světla. Podle tradice se narodila z levého oka Izanagiho po návratu Izanagiho z říše mrtvých, když se ve vodě očišťoval od pekelných splašků. Dle tradice se všichni japonští císaři označovali za její potomky.\n"}
{"id": "145173", "url": "https://cs.wikipedia.org/wiki?curid=145173", "title": "Kami", "text": "Kami\n\nU kořenů šintoismu stojí uctívání kami (神). Toto slovo, které se čte stejně jako znak „\"nahoře\"“ (上), se do cizích jazyků překládá obvykle jako bůh nebo božstvo, ale tento překlad není úplně správný. Patří pod něj pojem nejvyššího boha, bohové vyššího i nižšího řádu, přírodní síly, inteligence, zemřelí předkové i žijící lidé. Jednoduše se jedná o vše, co vzbuzuje podiv, nadšení, nejistotu nebo posvátnou hrůzu. Proto sem lze zařadit i přírodní jevy, hory, stromy, vodopády atd. Dokonce i řemeslné dovednosti, talenty a intuice mají svoje kořeny v této dimenzi zvané kami.\nKami jsou všeobsáhlá, všudypřítomná, ale mohou se projevovat na určitých místech (souvislostech, časech…) rovněž se někteří lidé mohou stát prostředníky, skrze něž kami mluví.\nExistují:\n\nMezi nejznámější kami patří:\n"}
{"id": "145176", "url": "https://cs.wikipedia.org/wiki?curid=145176", "title": "Miami", "text": "Miami\n\nMiami je největší město v jihovýchodní části Floridy a druhé největší v celém státě. Jeho metropolitní oblast se rozkládá mezi bažinami národního parku Everglades na západě a Atlantským oceánem na východě. Počet obyvatel samotného města je 433 136. Metropolitní oblast má přes 5,2 milionu obyvatel, což ji řadí mezi největší ve Spojených státech. Většinu populace tvoří Hispánci a Afroameričané. Rozloha města samotného je 143,15 km, z toho však přes 50 km zabírá vodní plocha.\n\nMěsto je centrem celosvětového významu z pohledu ekonomiky, dopravy, kultury, vzdělání, médií, umění, zábavy a mezinárodního trhu. V Miami se nachází významný přístav a letiště, díky kterým se mu také říká \"Brána do Ameriky\". V centru města je největší koncentrace mezinárodních bank v celých Spojených státech. K masivnímu růstu počtu obyvatel došlo především v posledních 50 letech díky emigrantům z Latinské Ameriky, kteří dnes tvoří 65 % obyvatel města a zasloužili se i o to, že zde mezi jazyky převládá španělština.\n\nPrvními obyvateli oblasti dnešního Miami byli původní Američané již před 10 000 lety, při příchodu prvních Evropanů zde žil kmen Tequestů. Prvním stálým osadníkem zde byl na počátku 19. století Pedro Fornells z Menorky. Za zakladatelku Miami je považována Julia Tuttle, která zde vytvořila rozsáhlé plantáže a zasloužila se o rozvoj železniční dopravy v oblasti. Během 20. století došlo k obrovskému růstu populace města a celé aglomerace. Na konci století se Miami dostalo do finanční krize, což napravila až nová správa zvolená roku 2001.\n\nPrvním Evropanem, který spatřil oblast dnešního Miami, byl Španěl Juan Ponce de León. Do svého deníku si zapsal, že doplul na místo \"Chequescha\", což je první dochované jméno, které Miami dostalo. Pedro Menéndez de Avilés učinil první zaznamenané přistání na pobřeží v roce 1566, když hledal svého syna, který v této oblasti ztroskotal. O rok později zahájili španělští vojáci vedení otcem Francisco Villarealem z jezuitského řádu misijní činnost v ústí řeky Miami, ale kolem roku 1570 se rozhodli najít jiné působiště mimo Floridu. Španělé poslali další misii do Biscayne Bay v roce 1743 a postavili zde pevnost a kostel. Misionáři navrhovali trvalé osídlení, ale tento návrh byl zamítnut jako nepraktický a misie byla do konce roku stažena.\n\nPrvním stálým osadníkem v oblasti Miami byl Pedro Fornells, původem z ostrova Menorca, který na ostrov Key Biscayne přišel na počátku 19. století. Fornells z ostrova zaznamenal na pevnině přítomnost squatterů. Roku 1825 navštívil \"Cape Florida Settlement\" americký maršál Waters Smith a nabídl squatterům zisk půdy, kterou obývali. Ve stejném roce byl na ostrově Key Biscayne postaven maják Cape Florida Light, jehož prvním strážcem se stal John Dubose.\n\nOblast byla ovlivněna druhou seminolskou válkou, která způsobila prudké vylidnění Miami. Roku 1844 se Miami stalo správním střediskem okresu. Třetí seminolská válka v letech 1855 až 1858 zpomalila osidlování jihovýchodní Floridy. V roce 1891 koupila Julia Tuttle, známá také jako \"Matka Miami\" (anglicky \"Mother of Miami\") velkou citrusovou plantáž v oblasti Miami. 7. února 1895 zasáhl Floridu veliký mráz, který zničil všechnu úrodu. Miami však zůstalo nedotčené a citrusy Julie Tuttleové byly jediné na trhu. Poté se jí podařilo přesvědčit multimilionáře Henryho Flaglera, aby rozšířil železniční trať až do Miami a postavil zde hotel. S budováním železnice se v Miami zvýšila aktivita. 28. července 1896 se Miami oficiálně stalo městem s 502 voliči, včetně stovky registrovaných černých voličů.\n\nRůst Miami od počátku 20. století až do druhé světové války byl obrovský. Od roku 1900 do roku 1920 zde přibylo téměř 30 000 obyvatel. Se zvýšením populace samozřejmě přišla potřeba dalšího území. Během dvacátých let úřady Miami povolily hazardní hry a byly laxní v regulaci zákazů, tudíž sem migrovalo mnoho lidí ze severu Spojených států. Z roku 1920 na rok 1923 se populace Miami zdvojnásobila. Na podzim 1925 byly blízké oblasti Lemon City, Coconut Grove a Allapattah připojeny a vzniklo tak Větší Miami.\n\nRozvoj se zpomalil kvůli průtahům při stavbách budov, které byly způsobeny také přetíženým dopravním systémem. V roce 1926 byl přístav v Miami na měsíc zablokován dánskou lodí. Tři hlavní železniční společnosti uvalily embargo na všechen dovoz s výjimkou jídla. Cena žití zde rychle vystoupala a najít cenově dostupné místo k životu bylo téměř nemožné. Navíc v roce 1926 zasáhl Miami silný hurikán, který podle Červeného kříže způsobil 373 smrtelných nehod a mnoho lidí bylo nezvěstných. Tato bouře 4. kategorie byla 12. nejhorší v USA během 20. století co do množství škod a obětí. Následovala velká hospodářská krize, kvůli které byl v oblasti otevřen tábor CCC. 15. února 1933 zde byl spáchán atentát na F. D. Roosevelta, při kterém zemřel starosta Chicaga, Antonín Čermák.\n\nNa rozdíl od mnoha měst na Floridě, která druhá světová válka finančně zruinovala, zůstalo Miami relativně nezasaženo. Pro obranu před německými ponorkami bylo město rozděleno na dva vojenské distrikty. Jak sílila válka s ponorkami, přibývaly v oblasti Miami vojenské základny. Americké námořnictvo převzalo kontrolu nad přístavem v Miami a vzdušné síly si na místních letištích vytvořily základny. Na jižní Floridě bylo vycvičeno přes 500 000 vojínů a 50 000 důstojníků.\n\nDůsledkem sesazení generála Batisty po kubánské revoluci byl návrat velkého množství Kubánců žijících v Miami na Kubu, brzy poté se však lidé zklamaní novým režimem začali stěhovat zpět do Miami. V první vlně bylo mnoho vysoce vzdělaných, kteří utekli za úspěšnější kariérou. Na konci šedesátých let žilo v Dade County (dnes Miami-Dade County) více než 400 000 kubánských uprchlíků. Ačkoliv nebylo Miami v padesátých a šedesátých letech centrem hnutí za občanská práva, stále mělo značnou populaci afroameričanů a černochů z Karibiku. Roku 1972 byla v Miami otevřena Florida International University.\n\nV prosinci 1979 došlo ke skandálu. Policisté stíhali motocyklistu Arthura McDuffieho, jenž poté havaroval. Když ho policie dostihla, byl jen mírně zraněný. Policisté mu sundali helmu a ubili ho obušky, potom helmu opět nasadili a zavolali ambulanci, že došlo k motocyklové nehodě. McDuffieho matka řekla novinám \"Miami Herald\" o pár dní později toto: „Zbili mého syna jako psa. Zbili ho jen proto, že jel na motorce a byl černý.“ Porota však po krátkém uvážení policisty zprostila viny. To rozpoutalo jedny z největších nepokojů v dějinách Spojených států. Nepokoje skončily až o tři dny později a zahynulo během nich nejméně 18 lidí, kromě toho přes 850 jich bylo zatčeno. Přibližná škoda byla odhadnuta na 50 milionů dolarů.\n\nV osmdesátých letech se Miami stalo jedním z největších amerických překladišť kokainu z Kolumbie, Bolívie a Peru. Drogy přinesly Miami miliardy dolarů, díky kterým zde začaly vyrůstat prodejny luxusních automobilů, pětihvězdičkové hotely a další znaky prosperity. Marielský exodus v roce 1980 přivedl do Miami dalších více než 125 000 Kubánců. Na rozdíl od velké migrace v šedesátých letech se však nyní přistěhovalo mnoho chudých lidí a začalo docházet k bílému útěku. O pět let později byl zvolen starostou Miami Xavier Suarez, který se tak stal prvním kubánským starostou města. V osmdesátých a počátkem devadesátých let navštívilo Miami mnoho významných osobností, mezi nimi papež Jan Pavel II., královna Alžběta II. nebo prezident Ronald Reagan.\n\nRoku 1992 zasáhl jih Miami-Dade County hurikán Andrew, který způsobil škody za 20 miliard dolarů. Poslední velká migrace proběhla v roce 1994, avšak kvůli Clintonově nové politice nebyla tak výrazná. Kubánce chycené na moři totiž americká pobřežní stráž odvážela do Guantánama nebo do Panamy. Během této emigrace opustilo své domovy téměř 38 000 Kubánců. 9. září 1994 se USA a Kuba dohodli na normalizaci migrace mezi těmito státy. V roce 1996 se Miami kvůli finančním skandálům umístilo jako 4. nejchudší město Spojených států. Finanční problémy města přetrvávaly až do roku 2001, kdy byl starostou Miami zvolen Manny Diaz.\n\nS rozlohou pouhých 92 km má Miami nejmenší území ze všech významných měst USA. Celková rozloha Miami je totiž 143,1 km, z čehož ovšem 50,7 km zaujímá vodní plocha. Z tohoto důvodu také patří Miami mezi nejhustěji zalidněná města v USA. Nadmořská výška oblasti není větší než 12 m, průměr je 1,8 m. Hladina podzemní vody je pouze jeden až dva metry pod povrchem země. Miami je jediné významné americké město, které hraničí se dvěma národními parky – Národním parkem Everglades na západě a Národním parkem Biscayne na východě. Miami a jeho předměstí se rozkládá mezi mokřady Everglades a lagunou Biscayne Bay. 145 km severně od města se nachází jezero Okeechobee. Hlavní část města leží na pobřeží Biscayne Bay, která obsahuje mnoho set přírodně i nepřirozeně vytvořených bariérových ostrovů, z nichž největší jsou Miami Beach a South Beach. Golfský proud, teplý mořský proud, proudí severním směrem pouhých 24 km od pobřeží, což způsobuje, že klima zde zůstává teplé a mírné po celý rok.\n\nSkalní podloží pod oblastí Miami je nazýváno \"Miami limestone\" nebo \"Miami oolite\". Toto podloží, silné ne více než 15 m, je pokryto tenkou vrstvou půdy. \"Miami limestone\" vznikl důsledkem drastických změn hladiny moře spojených se zaledněním. Pod rovinou se nachází zvodeň pojmenovaná (podle laguny) \"Biscayne Aquifer\". Tato zvodeň je přírodním podzemním zdrojem sladké vody a většina metropolitní oblasti ji používá také jako zdroj pitné vody. Ovšem zvodeň ztěžuje stavbu podzemních konstrukcí.\n\nMiami má tropické monzunové klima (Köppenova klasifikace podnebí – Am) s horkými a vlhkými léty a krátkými, teplými a značně suššími zimami. Jedná se o druhé nejvlhčí město ve Spojených státech. Podobu podnebí tvoří jeho nadmořská výška, poloha, blízkost Golfského proudu a pozice těsně nad obratníkem Raka. S průměrnou lednovou teplotou 19,6 °C zimu charakterizují mírné až vyšší teploty a chladný vzduch snášející se vždy po průchodu studené fronty, která vytváří hodně drobných srážek. Deštivá sezóna začíná někdy v květnu a končí uprostřed října. Během tohoto období se teploty pohybují mezi 29 až 35 °C a jsou doprovázené velkou vlhkostí, ačkoliv odpolední bouřky a brízy rozšiřující se od Atlantiku snižují teplotu vzduchu. Většina z ročních cca 1420 mm srážek spadne právě v tomto období. Nejnižší naměřená teplota byla -3 °C a nejvyšší 37 °C. Existuje pouze jediný záznam sněhových srážek a ten pochází z 19. ledna 1977.\n\nSprávu Miami má na starosti městská rada, složená ze starosty a pěti komisařů (městská komise), a městská správa. Městská komise, volená na čtyři roky, představuje řídící orgán s pravomocí vydávat vyhlášky, přijímat nařízení a vykonávat všechny pravomoci uvedené v městské chartě. Její členové jsou voleni v jednotlivých distriktech Miami. Starosta, volen obyvateli města na čtyři roky, jmenuje správce města. Městská radnice se nachází ve čtvrti Coconut Grove.\n\nMiami patří mezi nejdůležitější finanční centra v zemi. Je hlavním centrem obchodu a financí, sídlem mnoha korporací a může se pyšnit silnými mezinárodními obchodními kruhy. Podle hodnocení světových měst, provedeného střediskem Globalization and World Cities Study Group & Network (GaWC) a založeného na přispění k rozvoji světové ekonomiky, patří Miami do kategorie \"Beta- Global City\". Velkým přínosem pro ekonomiku města je i turistika, díky které Miami získává miliardy dolarů.\n\nV Miami a jeho okolí má sídlo mnoho společností, včetně těchto: Alienware, Arrow Air, Bacardi, Burger King, CompUSA, Fizber, Norwegian Cruise Line, RCTV International, Royal Caribbean International, Telefónica, U.S. Century Bank. Díky své blízkosti k Latinské Americe je také sídlem působení více než 170 nadnárodních korporací, mezi něž patří například AIG, American Airlines, Cisco, Disney, Exxon, FedEx, Kraft Foods, Microsoft, Oracle, SBC Communications, Sony, Visa International nebo Walmart.\n\nMiamské letiště a přístav patří mezi nejzatíženější vstupní brány v zemi, zejména pro náklady Jižní Ameriky a Karibiku. Navíc v centru Miami, většinou ve finanční městské čtvrti Brickell, je největší koncentrace mezinárodních bank v USA. Roku 2003 bylo Miami hostujícím městem obchodních jednání zóny Free Trade Area of Americas. Také turistický průmysl přináší do kasy města mnoho peněz. Pláže, konference, festivaly a další akce lákají do Miami více než 12 milionů návštěvníků z celého světa ročně. V roce 2007 zde návštěvníci utratili 17,1 miliard dolarů. Historická čtvrť ve stylu art deco South Beach je všeobecně považována za jednu z nejpůvabnějších čtvrtí na světě a je známá svými nočními kluby, plážemi, obchody a historickými budovami. Ovšem je důležité zmínit, že South Beach je částí města Miami Beach, které s Miami sousedí. Miami je ale také centrem průmyslu, z něhož zde převládá těžba kamene a skladování nejrůznějšího zboží.\n\nOd roku 2001 zde dochází k velikému rozmachu v oblasti stavebnictví. Již zde vyrostlo přes 50 mrakodrapů vyšších než 122 m. Městská silueta je třetí nejpůsobivější v USA, hned za New Yorkem a Chicagem, a podle Almanac of Architecture and Design devatenáctá na světě. Momentálně má město 8 nejvyšších budov ve státu Florida. Nejvyšší z nich je Four Seasons Hotel & Tower měřící 240 metrů.\n\nPodle zjištění U.S. Census Bureau z roku 2004 je v Miami třetí největší výskyt rodin s příjmem pod celostátní hranicí chudoby, což z něj dělá třetí nejchudší město ve Spojených státech, hned po Detroitu a El Pasu. Kromě toho patří Miami mezi pár měst, jejichž místní správa zkrachovala. Avšak od té doby zažívá město oživení. Podle magazínu Forbes bylo v roce 2008 nejčistším americkým městem, díky celoročně dobré kvalitě ovzduší, rozsáhlým plochám zeleně, čisté pitné vodě, čistým ulicím a recyklaci odpadů. Roku 2009 ohodnotila UBS studie 73 světových měst Miami jako nejbohatší město USA (ze čtyř amerických států uvedených v průzkumu) a páté světové nejbohatší město na základě kupní síly.\n\nV roce 2005 bylo Miami svědkem největšího rozmachu na realitním trhu od dvacátých let 20. století. Příkladem je Midtown, které mělo přes stovku schválených stavebních projektů. K roku 2007 se však bytový trh zhroutil a více než 23 000 družstevních domů zůstalo na prodej nebo byly zkonfiskovány.\n\nMiami je 43. nejlidnatější město ve Spojených státech. Celá aglomerace Jižní Florida, zahrnující okresy Miami-Dade, Broward a Palm Beach, má více než 5,5 milionu obyvatel, což z ní činí devátou největší v USA. Roku 2008 ohodnotila OSN celou aglomeraci jako 44. největší na světě. Podle sčítání lidu z roku 2000 žilo v Miami 362 470 obyvatel, 83 336 rodin a bylo zde 134 198 domácností. Hustota zalidnění byla 3 923,5 obyv./km Podle výzkumu American Community Survey, probíhajícího v letech 2006 až 2008, byla rasová struktura Miami následující:\n\nRoku 2000 bylo etnické složení podle národnosti takovéto: 34,1 % tvořili Kubánci, 5,6 % Nikaraguánci, 5,5 % Haiťané, 3,3 % Hondurasci, 1,7 % Dominikánci a 1,6 % Kolumbijci.\n\nZ celkem 134 198 domácností jich 26,3 % mělo dítě pod 18 let, 36,6 % byly páry žijící spolu, 18,7 % domácností bylo s ženskou hlavou rodiny, bez přítomnosti manžela, a 37,9 % domácností nebylo obýváno rodinou. 30,4 % všech domácností tvořili jednotlivci a 12,5 % lidé starší 65 let, kteří žili sami. Na průměrnou domácnost vycházelo 2,61 členů a na průměrnou rodinu 3,25 členů. Věková struktura populace byla následovná: 24,2 % obyvatel mělo do 19 let, 21,3 % bylo ve věku 20-34 let, 27,6 % ve věku 35-54 let, 9,9 % ve věku 55-64 let, 14,7 % ve věku 65-84 let, 2,3 % s věkem 85 let nebo vyšším a průměrný věk byl 37,7 let. Průměrný příjem domácnosti v Miami byl 23 483 a průměrný příjem rodiny 27 225 amerických dolarů. Muži měli průměrný příjem 24 090, oproti ženám, které měly průměrně 20 115 USD. Okolo 23,5 % rodin a 28,5 % všech obyvatel bylo pod hranicí chudoby. Z těchto tvořili 38,2 % lidé mladší 18 let a 29,3 % lidé starší 65 let.\n\nObrovský růst populace Miami v posledních desetiletích byl způsoben vnitřní migrací v USA, ale také imigrací z různých částí světa, v tomto případě především z oblasti Karibiku. Miami je považováno spíše za multikulturní, než za místo smývání rozdílů mezi jednotlivými entitami. Celková kultura města velmi ovlivněna velikou populací Hispánců, případně američanů hispánského původu, a černochů, pocházejících z karibských ostrovů jako jsou Jamajka, Kuba, Haiti nebo Bahamy.\n\nStátní školy v Miami patří do školního obvodu Miami-Dade County Public Schools (M-DCPS), který je největším obvodem na Floridě a čtvrtým největším ve Spojených státech. V roce 2007 studovalo v tomto obvodu 353 283 studentů v celkem 378 školách. 60 % studentů v obvodu tvořili Hispánci, 28 % Afroameričané, 10 % běloši, kteří nejsou Hispánci, a zbylá 2 % připadají na ostatní rasy (viz Demografie). V Miami se nachází jedny z nejlepších středních škol, jako jsou například \"Design and Architecture High School\", \"MAST Academy\", \"Coral Reef High School\", \"Miami Palmetto High School\" nebo \"New World School of the Arts\". M-DCPS patří také mezi jedny z mála státních škol, které nabízí dvojjazyčné vyučování ve španělštině, haitské kreolštině nebo mandarínštině.\n\nMiami je domovem mnoha prestižních římskokatolických, židovských a non-denominačních soukromých škol. Arcidiecéze miamská spravuje katolické soukromé školy ve městě. Mezi ně patří třeba Our Lady of Lourdes Academy, St. Hugh Catholic School, St. Agatha Catholic School, St. Theresa School, La Salle High School, Monsignor Edward Pace High School, Carrollton School of the Sacred Heart, Christopher Columbus High School, Archbishop Curley-Notre Dame High School, St. Brendan High School a mnoho dalších základních a středních škol. Mezi nejznámější non-denominační soukromé školy v Miami patří Ransom Everglades, Gulliver Preparatory School a Miami Country Day School, které jsou tradičně známé jako jedny z nejlepších škol v zemi. Další soukromé školy v odlehlejších jsou mimo jiné Belen Jesuit Preparatory School, Samuel Scheck Hillel Community Day School a Dade Christian School.\n\nUniverzity a koleje v Miami a jeho okolí jsou:\n\nMěstskou hromadnou dopravu v Miami zajišťují Miami-Dade Transit a South Florida Regional Transportation Authority. Dopravními prostředky jsou regionální vlaky, metro, visuté osobní dopravníky a autobusy. Podle posledních statistik se 12,2 % obyvatel města dopravuje do práce právě hromadnou dopravou.\n\nMetrorail, čili miamské metro, je dlouhé 36 kilometrů a nachází se na něm 22 stanic. Vede od západních předměstí Medley a Hialeah přes Civic Center, centrum města, Brickell, Coconut Grove, Coral Gables, South Miami a končí v jižní okrajové čtvrti Dadeland. Na rok 2012 se očekává otevření přímého spojení metra až k letišti Miami International Airport. Metromover je dopravní systém využívající visuté osobní dopravníky. Má 20 stanic na třech různých trasách v centru Miami a Brickellu.\n\nTri-Rail je systém regionálních vlaků spravovaný federálním úřadem South Florida Regional Transportation Authority (SFRTA). Vlaky jezdí na trase od miamského letiště do West Palm Beach a během ní absolvují 18 zastávek v okresech Miami-Dade, Broward a Palm Beach.\n\nMiami International Airport, nacházející se v nepřičleněném území v okresu, slouží jako primární mezinárodní letiště v oblasti Miami. Patří mezi jedno z nejvytíženějších letišť na světě, o čemž svědčí fakt, že odbaví přes 30 milionů cestujících ročně. Identifikační kód letiště podle IATA je MIA, podle ICAO je to KMIA. Letiště patří mezi hlavní letecké uzly společnosti American Airlines, jednoho z největších letových dopravců na světě. MIA je nejvytíženější letiště na Floridě, druhá největší vstupní brána pro zahraniční cestující v USA a sedmá největší na světě podle stejných podmínek. Rozsáhlá síť mezinárodních letištních spojů zahrnuje nonstop lety do více než sedmdesáti světových měst v Severní a Jižní Americe, Evropě a Asii.\n\nEventuálně blízko se nachází Fort Lauderdale-Hollywood International Airport, které také poskytuje mezinárodní dopravu v oblasti Miami. Opa-Locka Airport a Kendall-Tamiami Airport, ležící na území mimo aglomeraci, zajišťují především leteckou dopravu uvnitř oblasti Miami.\n\nMiami je domovem jednoho z největších přístavů ve Spojených státech, stejnojmenného přístavu Miami. Jedná se o největší přístav výletních lodí na světě. Často je nazýván \"Cruise Capital of the World\" nebo \"Cargo Gateway of the Americas\". Ročně přispívá do ekonomiky Jižní Floridy přes 17 miliard dolarů. V roce 2009 přístav sloužil 4 110 100 cestujícím. K tomu je Port of Miami také jeden z nezatíženějších nákladních přístavů v USA. Podle statistik zde bylo roku 2009 naloženo/vyloženo 6 831 496 tun nákladu. Mezi severoamerickými přístavy se umístil druhý co do hmotnosti nákladu přepraveného z/do Latinské Ameriky. Rozloha přístavu je 2 km a počet osobních terminálů sedm. Nejvíce nákladu je přijímáno z Číny a odesíláno je nejvíce do Hondurasu. V Miami je největší počet sídel výletních námořních společnosti na celém světě, včetně těchto: Carnival Cruise Lines, Celebrity Cruises, Costa Cruises, Crystal Cruises, Norwegian Cruise Line, Oceania Cruises, Royal Caribbean International a Windjammer Barefoot Cruises.\n\n24. května 2010 začala stavba tunelu Miami port tunnel, jehož předpokládaná cena je 1 miliarda USD.\n\nSeznam partnerských měst Miami:\n\n\n\nSpráva\nDoprava\nOstatní\n"}
{"id": "145178", "url": "https://cs.wikipedia.org/wiki?curid=145178", "title": "Kolej (rozcestník)", "text": "Kolej (rozcestník)\n\nKolej nebo koleje mohou být: \n\n\n"}
{"id": "145179", "url": "https://cs.wikipedia.org/wiki?curid=145179", "title": "Ricochet", "text": "Ricochet\n\nRicochet [rikošet] je hra pro dva hráče podobná squashi a vzdáleně tenisu. Hraje se na uzavřeném hřišti (kurtu) speciálními raketami a míčkem na ricochet.\n\nZápas se hraje na 3 vítězné sety. Set získá hráč, který dosáhne jako první 15 bodů. Hráč musí zvítězit rozdílem 2 bodů. Pokud se nedaří set dohrát, vyhrává hráč, který první dosáhne 21 bodů (bez ohledu na pravidlo o dvoubodovém rozdílu – je tedy možný výsledek 21:20).\nHráč se snaží hrát tak, aby v rámci pravidel donutil soupeře udělat chybu a tím získal bod. Zápas vyhrává ten hráč, který vyhraje tři sety. Průběh zápasu je zobrazován na elektrickém zařízení, které je umístěno na přední zdi kurtu. Je zde zobrazován počet vyhraných setů a bodů, kterých jednotliví hráči dosáhli. Zařízení také signalizuje chybu ve hře.\n\nBody můžou získat oba hráči, bez ohledu na to, kdo podává. Pokud hráč udělá chybu při podání, získává protihráč bod.\n\nHra samotná začíná podáním, které se provádí ze čtverce na polovině hřiště, odkud má hráč podávat. Toto je také zobrazeno na elektronickém zařízení na přední stěně. Hráč tedy nevolí, z jaké strany bude podávat. Při lichém počtu bodů se podává zleva doprava, při sudém naopak – tedy zprava doleva. V ricochetu není opravné podání – při chybě získává soupeř bod a podání.\n\nPři podání si hráč míček nadhodí a odpálí ho na přední stěnu mezi spodní čáru a strop. Je možné podání vrchem (s raketou nad hlavou), stejně jako klasické s raketou v úrovni těla. Míček musí po odrazu o přední stěny dopadnout do vyznačeného obdélníku na soupeřově straně kurtu. Předtím se může odrazit o boční stěnu. Chyba při podání nastává, pokud míček trefí přední stěnu pod čárou, pokud zasáhne míček strop nebo pokud míček nedopadne do určeného obdélníku. Podání je možné přijmout „z voleje“ – tedy před dopadem míčku na zem.\n\nPoté, co podávající úspěšně zahájil hru, se hráči střídají v úderech, dokud jeden z nich neudělá chybu – nestihne míček odpálit nebo ho odpálí v rozporu s pravidly. Míček mohou hráči libovolně odpalovat – může se odrazit od kterékoli stěny a stropu (rozdíl proti squashi). Může však jenom jednou dopadnout na zem. Přední stěnu musí zasáhnout nad čáru, jinak elektronické zařízení hlásí chybu (akusticky i vizuálně). Při odpálení míčku hráčem se míček nesmí dotknout země dříve než přední stěny.\n\nPři hře je tedy nutné držet se na kurtu. K tomu slouží již zmiňované čáry. Jsou celkem dvě. Jedna na přední stěně, tvořící jakousi pomyslnou síť, jako v tenise. Zásah pod ní registruje elektronické zařízení, které to okamžitě signalizuje. Tato signalizace automaticky znamená konec výměny a bod pro druhého hráče. Druhá čára, se kterou musí hráči počítat je na zadní zdi (skle). Zásah nad ni opět znamená konec výměny. Ve hře u zadní stěny je další rozdíl od squashe. Míček je možné hrát pouze po odrazu od zadní stěny – nezáleží na tom, dopadl-li předtím na zem či ne. Stále platí pravidlo o jednom dopadu na zem. Boční stěny nejsou nijak omezeny, hraje se totiž (opět na rozdíl od squashe i o strop). Pokud hráč při hře nezasáhne míček okamžitě, může se pokusit odehrát ho opakovaně.\n\nNa začátku každého nového setu začíná vítěz předchozího setu – o všem hráče informuje elektronické zařízení integrované do přední stěny.\n\nKurt na ricochet je 8 m dlouhý, 5,5 m široký a vysoký 2,7 m. Zadní stěna je zpravidla průhledná (tvrzené sklo). Po stranách kurtu je množství čar a linií, které pomáhají hráčům v orientaci. Na podlaze kurtu jsou obdélníky důležité pro podání, uprostřed je kruh s logem ricochetu. Zadní skleněná stěna má ve spodní části (pod čárou značící aut) lehký průhledný nátěr usnadňující orientaci. Ve stropě je zapuštěno několik zářivek osvětlujících kurt – jsou vyrobeny z tvrzeného plexiskla, aby vydržely tvrdý zásah míčkem.\n\nRaketa na ricochet je menší a lehčí než raketa na squash. Na trhu je pouze několik druhů raket pro různé výkonnosti hráče. Všechny jsou vyráběny a prodávány pod jednou značkou – je to dáno tím, že nebyla vydána povolení vyrábět rakety světovým výrobcům, jako v případě squashe či tenisu.\nMíček na ricochet má stejné rozměry jako squashový míček, je ovšem vyroben z rozdílného materiálu. Jeho povrch je poset množstvím otvorů – tvoří vnější vrstvu – míček není děravý. Míčky dělíme podle odskoku či odrazu o stěny. Tyto rozdíly jsou reprezentovány barvou míčku. Rozlišují se tři druhy – červený, fialový a černý. Hráči začátečníci používají nejčastěji červený míček, protože se hodně odráží a odskakuje (hráči mají více času k míčku doběhnout a odehrát ho). Dalším stupněm je fialový míček používaný zkušenějšími hráči. Zkušení hráči volí černý míček. Ten je také používán na drtivé většině turnajů.\nVšechny míčky (a zejména černý) potřebují zahřát na optimální teplotu. Za této optimální teploty se černý míček odskokem blíží fialovému či červenému – ty se ovšem nemusí zahřívat a odráží se hodně ihned.\n\nHistorie ricochetu je velmi krátká. Sport byl vytvořen v Kanadě na konci 80. let 20. století jako kombinace squashe a racketballu – populární hry v USA. Poté proběhla vlna zájmu hlavně v Evropě a jen v roce 1993 bylo v 8 evropských zemích vystavěno 140 kurtů. V České republice existuje cca 50 ricochetových center. Od roku 1997 funguje v ČR Česká ricochetová asociace, která sdružuje kluby a hráče. Pořádá seriál turnajů po celé ČR. Jedním z hlavních úkolů ČRA je propagace a popularizace ricochetu. Mezi významné události patří pořádání turnajů s hojnou mezinárodní účastí – Czech Ricochet Open. V roce 1999 se v ČR konalo historicky první Mistrovství Evropy – byl to veliký úspěch ČRA. Tituly mistrů Evropy získali v kategorii mužů Miloš Pokorný a v kategorii žen juniorka Zuzana Jirkovská.\nCelosvětově paří ČRA pod IRF (International Ricochet Federation). IRF sídlí v Amsterdamu a její aktivity jsou podobné ČRA – dohled nad pravidly, mezinárodní kvalifikace hráčů, udělování statutu mezinárodního turnaje a v neposlední řadě propagace a popularizace ricochetu ve světě. \nRicochet je v současné době populární zejména v Evropě a to kromě České republiky hlavně v Holandsku, Německu a Maďarsku.\n"}
{"id": "145182", "url": "https://cs.wikipedia.org/wiki?curid=145182", "title": "Lázeň", "text": "Lázeň\n\nLázeň, latinsky balneum, je obecně sprchová nebo vanová koupel, širší označení označuje místo, kde se provádějí léčebné lázeňské kúry. Lázněmi se zabývá věda zvaná balneologie.\n\n\nPřírodními léčebnými lázněmi se rozumí soubor zdravotnických a jiných souvisejících zařízení, sloužících k poskytování lázeňské péče.\nLázeňským místem se rozumí území nebo část území obce nebo více obcí, v němž se nacházejí přírodní léčebné lázně, stanovené za lázeňské místo podle lázeňského zákona.\n\nExistují celé lázeňské komplexy nebo města.\n\nNejspíše již před čtyřmi tisíci lety vznikaly nejstarší lázně a bazény u velkých řek protoindických měst. I ve Starém Egyptě existovaly lázně s propracovaným provozem (dle nalezených staroegyptských soudních papyrů), které mimo jiné poskytovaly možnost dělníkům, pracujícím na stavbě pyramid, dodržovat své hygienické zvyklosti. Například v Číně k nejmarkantnějšímu rozšíření lázeňství docházelo za dynastie Čou v letech 1100 - 300 př. n. l. Lázně byly původně společné pro obě pohlaví. V Japonsku se veřejné lázně začaly budovat s rozvojem buddhismu. Jejich teplota dosahovala až 50 °C. Díky této vysoké teplotě vody bylo nutné se adaptovat a navštěvovat lázně již od dětství. Později se přistoupilo k variantě lázní oddělených pro muže a ženy, což samozřejmě nezabránilo pokušení pozorovat opačné pohlaví ve chvílích relaxace. Jak zachovalé dřevořezby a tušové kresby dokládají, koupající dělali pro tento účel v papírových mezistěnách díry.\n\nČesko je poměrně bohaté na termální prameny a proto i na lázeňská města. Mezi nejznámější lázeňská města u nás patří zejména lázeňská zařízení v západních Čechách, tj. ve městech Karlovy Vary, Mariánské či Františkovy Lázně. Dále v této oblasti jsou lázně např. ve městech Jáchymov, Konstantinovy Lázně, Kynžvart.\nV oblasti jižních Čech jsou např. lázeňská města Bechyně a Třeboň. Ve středních Čechách jsou nejznámější Poděbrady. Severní Čechy jsou také poměrně bohaté na výskyt pramenů, možnost zrekreovat se je např. v lázních ve městech Lázně Libverda, Lázně Kundratice či Teplice. Ve východních Čechách přicházejí v úvahu zejména Janské Lázně, Velichovky, Lázně Bělohrad a Lázně Bohdaneč. Na jižní Moravě jsou např. Hodonín a Luhačovice. Na severní Moravě jsou např. Klimkovice, Karviná-Darkov, Jeseník, Karlova Studánka, Lipová-lázně, Teplice nad Bečvou.\n\nTaké na Slovensku najdeme mnoho takových míst. Mezi nejvýznamnějšími jmenujme alespoň Piešťany, Trenčianske Teplice, Bardejov.\n\n\n"}
{"id": "145185", "url": "https://cs.wikipedia.org/wiki?curid=145185", "title": "Kaffeine", "text": "Kaffeine\n\nKaffeine je multimediální přehrávač pro Unix like systémy. Pro svůj běh vyžaduje KDE.\n\nJako výchozí využívá xine-lib výstup, ale dokáže použít také KPlayer nebo GStreamer, pokud jsou samozřejmě nainstalovány. Spolu s kodeky win32codecs přehraje téměř vše.\n\nPřehrávač podporuje titulky (otevřete nejdříve soubor a pak stejným dialogem titulky). Také dokáže přehrávat DVD (včetně menu), video i audio CD. Podporuje streamované video, audio, lze pomocí kaffeine-mozilla-plugin integrovat do Firefoxu (do Konqueroru je integrován automaticky). S jeho pomocí lze také ripovat hudbu z audio CD.\n\nSamozřejmostí je nastavení poměru stran, velikosti titulků atd.\n\n\n"}
{"id": "145186", "url": "https://cs.wikipedia.org/wiki?curid=145186", "title": "Miguel Primo de Rivera", "text": "Miguel Primo de Rivera\n\nMiguel Primo de Rivera y Orbaneja, známý též pouze jako Primo de Rivera, (8. ledna 1870 Jerez de la Frontera – 16. března 1930 Paříž) byl španělský generál, který v letech 1923 až 1930 vládl Španělsku jako diktátor.\n\nPrimo de Rivera pocházel ze španělské vojenské rodiny a sám vstoupil do španělské armády. Jako voják bojoval v koloniálních válkách na Kubě, v Maroku a na Filipínách.\n\nPo první světové válce zastával několik významných vojenských funkcí, mimo jiné byl vojenským velitelem Valencie, Madridu či Barcelony.\n\nV září 1923 provedl vojenský převrat a král Alfons XIII. jej uznal jako ministerského předsedu. Riverova diktatura měla konzervativní charakter, došlo k vyhlášení stanného práva a vytvoření systému jedné politické strany, kterou byla Unión Patriótica Española. Primo de Rivera se pokoušel snížit nezaměstnanost penězi vloženými do veřejných prací, ale takové vládní výdaje způsobily prudký nárůst inflace. V roce 1925 byl vyznamenán československým řádem Bílého lva.\n\n23. ledna 1930 složil svou funkci a následně odcestoval ze Španělska. Zemřel 16. března téhož roku v Paříži. Jeho synem byl zakladatel Falangy José Antonio Primo de Rivera.\n"}
{"id": "145191", "url": "https://cs.wikipedia.org/wiki?curid=145191", "title": "SPAD S.VII", "text": "SPAD S.VII\n\nSPAD S.VII byl úspěšný francouzský stíhací dvouplošník z doby první světové války. První S.VII se na západní frontě objevily na podzim 1916 a od počátku následujícího roku až do jara 1918 nesly ve francouzském letectvu hlavní tíhu vzdušných bojů. Důležitou roli hrály i v italském letectvu. V kokpitu S.VII dosahovala alespoň části svých sestřelů většina francouzských a italských leteckých es, včetně těch nejproslulejších jako byli René Fonck, Georges Guynemer, Charles Nungesser, Georges Madon, Francesco Baracca ap. SPADy za své úspěchy vděčily odlišné filozofii uplatněné při jejich stavbě. Zatímco jejich současníky byly relativně „křehké“ stroje s vynikající obratností, kterou využívaly ve slavných psích soubojích, SPADy byly robustní stroje se skvělou stabilitou tolik důležitou při míření a střelbě. Tím byly předurčeny ke způsobu boje typickému spíše pro druhou světovou válku, na protivníka útočily z převýšení a po zasypání cíle kulometnou palbou unikaly střemhlavým letem.\n\nPo skončení první světové války byly SPADy z válečných přebytků prodávány do nově se rodících letectev po celém světě. Rovněž Československo zčásti zakoupilo a zčásti dostalo darem celkem 140 kusů a stalo se tak po Francii a Spojených státech jejich třetím největším poválečným uživatelem. SPADy tvořily páteř československého stíhacího letectva až do poloviny 20. let.\n\nŠéfkonstruktér firmy SPAD inženýr Louis Béchereau začal s vývojem jednomístného dvouplošníku s tažným motorem na počátku roku 1915. Prototyp s označením SPAD S.V byl poháněn nově vyvinutým osmiválcovým motorem do V Hispano-Suiza 8Aa švýcarského konstruktéra Marca Birkigta, který poskytoval plných 150 k (110 kW) při 1450 ot./min a dovolil prototypu dosáhnout v dubnu 1916 rychlosti 213 km/h. Při návrhu letounu Béchereau využil některé úspěšné konstrukční prvky ze svého předchozího typu SPAD A.2, jako byly např. zadní část trupu, svislé ocasní plochy a typická tenká křídla s jednokomorovým vyztužením a pomocnými vzpěrami uprostřed polovin křídla.\n\nVelení Francouzského letectva výkony letounu zaujaly natolik, že 10. května 1916 objednalo 268 sériových strojů pod označením Spa.7.C.1 (\"C\" jako \"chasseur\" (stíhač) a číslice 1 jako jednomístný). Mnohem častěji se ale používalo původní tovární označení S.VII.C1 nebo jen prosté S.VII. Sériové S.VII se od původního S.V lišily větším rozpětím horního i dolního křídla.\n\nPočátky sériové výroby byly poznamenány skluzy ve výrobě (na konci roku 1916 bylo dodáno jen 143 kusů místo plánovaných 280) zapříčiněné hlavně nepřipraveností dodavatelů chladičů a jejich nekvalitní prací. Vzhledem k množství objednaných letounů (objednávky se dále zvyšovaly) se na výrobě SPADů S.VII podílely mimo mateřské továrny i další výrobci ve Francii, Velké Británii a Rusku. Ve Francii to byly ještě \"Blériot Aéronautique\", \"Les Ateliers d'Aviation L. Janoir\", \"Kellner et ses Fils\", \"Construction aéronautique Edmond de Marcay\" (1800 kusů), \"L'Atelier de construction d'Appareils d'Aviation Roger Sommer\", \"Les Ateliers de Construction Régy Frères\" (200 kusů), \"Société d'Etudes Aéronautiques\" a koncern \"Grémont\". V Británii SPADy vyráběly firmy \"Mann, Egerton & Co\" (120 kusů) a Blériotova pobočka v Brooklandu, přemístěná později do Addlestonu a přejmenovaná na \"Blériot & Spad\" (100 kusů). V Rusku před Říjnovou revolucí vyrobila asi 100 kusů firma \"Akcioněrnoje obščestvo Duks\" v Moskvě. Takové množství výrobců zákonitě vedlo k určitým rozdílům mezi jednotlivými letouny např. v použitých větrných štítcích, krytech chladičů, použitých materiálech ap.\nHlavní změnou, které se SPADy S.VII dočkaly, bylo použití nového, silnějšího motoru Hispano-Suiza 8Ab o výkonu 180 k (132 kW) při 1700 ot./min. Byla jím vybavena naprostá většina z 5600 S.VII vyrobených ve Francii. Zároveň s novým motorem byla zavedena do výroby i další změna – nové křídlo se stejným rozpětím ale větší plochou. Od dubna 1917 už sjížděly z linek jen letouny s novým motorem i s novými křídly.\n\nOd poloviny roku 1917 byly SPADy vybavovány pumovými závěsníky pro dvě 10kg bomby na zadních vzpěrách podvozkových nohou. U několika letounů byla výzbroj rozšířena o rakety Le Prieur, jejichž vodící lišty byly montovány na vnitřní mezikřídelní vzpěry a potah spodního křídla dostal plechový kryt. Některé SPADy S.VII sloužící u Royal Flying Corps v Mezopotámii dostaly nad horní křídlo kulomet Lewis po vzoru RAF S.E.5, sklopně lafetovaný na kolejničce Foster (zbraň střílela nad okruhem vrtule, přičemž zbraň bylo možno stáhnout dolů pod úhlem asi 45°; to jednak pilotovi umožňovalo poměrně snadnou výměnu zásobníku, jednak bylo v této poloze možné vést i palbu, což někteří stíhači využívali při útoku na dvoumístné letouny ke střelbě z mrtvého úhlu, kdy je neohrožovala palba střelce protivníkova letounu).\n\nVe snaze o další zlepšení výkonů letounu byl do draku S.VII zamontován ještě výkonnější motor Hispano-Suiza 8B o výkonu 200 k (147 kW). Dva takové exempláře létaly v srpnu 1917 ve Francii a jeden nebo dva další v Británii. Sériově se ale nestavěly, protože pro nový motor byla k dispozici už i nová konstrukce draku, která lépe využívala možností výkonnějšího motoru. Tak vznikly typy SPAD S.XII a SPAD S.XIII.\n\nPrvním SPADem S.VII nasazeným na frontě byl stroj č. S.122, jenž dostal 23. srpna 1916 k dispozici velitel escadrilly N.26 poručík Armand Pinsard. Do prvního souboje se Pinsard s novým letounem dostal o tři dny později, ale prvního ověřeného sestřelu s ním dosáhl až 1. listopadu 1916.\n\nPrvní letouny byly přidělovány osvědčeným stíhačům jako byl např. Georges Guynemer, kteří dokázali ocenit jeho vlastnosti. Sám Guynemer dostal nový SPAD č. S.115 už 2. září – byl to první ze tří S.VII, s kterými Guynemer létal a už 4. září na něm dosáhl svého 15. sestřelu. Záhy bylo jasné, že S.VII sice nepřekonává své protivníky rychlostí ani obratností, zato ale byl ve vzduchu velice stabilní a umožňoval tak přesné zamíření, měl dobrou stoupavost a mimořádnou strukturální pevnost. Posledně jmenovaná vlastnost mu umožňovala kdykoli uniknout ze souboje přechodem do střemhlavého letu, který si např. německé Albatrosy, ale i francouzské Nieuporty nemohly dovolit, protože se jim při vyšších rychlostech lámala křídla.\n\nPři prvních dodávkách na frontu se ale objevily i problémy s chlazením motoru, jež se v právě začínající zimě podchlazovaly a ztrácely výkon. To bylo nakonec vyřešeno instalací regulovatelných žaluzií před chladič. Dalším problémem se ukázalo být nedostatečně pevné uchycení motoru. V důsledku vibrací a tvrdých přistání se úchyty motoru ohýbaly a praskaly. Řešením bylo zesílení úchytů a v nejslabších místech jejich vyztužení ocelovým kováním. Po krátké době také vyvstala nutnost instalace výkonnějšího motoru, která byla vyřešena použitím nové verze motoru HS 8Ab. Prvním SPADem s novým motorem poslaným na frontu byl stroj č. S.254, který se stal třetím S.VII Georgese Guynemera a zároveň letounem, na kterém nasbíral největší část ze svých vítězství – rovných 19.\n\nDodávky byly zpočátku pomalé (na konci října bylo na frontě jen 25 S.VII), ale poté se zlepšily a 25. února 1917 už u jednotek sloužilo 268 SPADů. K 1. srpnu 1917 mělo francouzské letectvo k dispozici 495 standardních SPADů S.VII – 445 u asi 50 stíhacích escadrill a leteckých parků, 32 v Réserve Générale d'Aviation, 15 bylo připraveno k dodání a 3 byly letu neschopné.\n\nNa S.VII se postupně přesunula hlavní tíha vzdušných bojů a zůstala na nich i dlouho po uvedení novějších SPADů S.XIII, protože i ty se potýkaly s problémy při náběhu výroby. Není tedy příliš překvapivé, že na S.VII získávala vítězství skoro všechna francouzská letecká esa. René Fonck jich z celkových 75 dosáhl 13 na S.VII, Georges Guynemer (na SPADu S.VII dosáhl 34 z celkem 53 vítězství), Charles Nungesser (43 vítězství), Georges Madon (41 vítězství) atd.\n\nPrvní SPAD S.VII (S.126) byl předán Royal Flying Corps 9. září 1916 a již 20. září byl tento stroj s britským označením A.253 zařazen do výzbroje 60. squadrony k vyzkoušení. 27. a 28. září byly dodány další dva SPADy s čísly S.140 a S.143 (později přeznačené na A.262 a A.263). Se strojem A.253 zkoušeným u 60. squadrony už 29. září kapitán E. L. Foot sestřelil nepřátelské letadlo. V říjnu 1916 objednaly RFC 30 SPADů S.VII u firmy \"Bleriot Aeronautique\" – první stroj S.1002 (A.310) byl dodán 10. listopadu a poslední stroj 3. března 1917. Pro potíže s pomalým plněním dodávek učinily RFC druhou objednávku na 50 SPADů u firmy \"Kellner et ses Fils\".\n\nPrvní SPAD pro námořní letectvo Royal Naval Air Service byl dodán 23. listopadu 1916 do Námořní stanice v Dunkirku. Zde byl v průběhu prosince podroben testům. Šlo o stroj S.211, který byl u RNAS dočasně přeznačen na N3399 a po týdnu následně získal definitivní sériové číslo N9611. Britská Admiralita byla novým strojem natolik zaujata, že objednala licenční výrobu v britských továrnách. 50 strojů měla vyrobit firma \"Mann, Egerton & Co\" z Norwiche a dalších 50 \"British Nieuport\" z Cricklewoodu.\n\nVzhledem k obtížné situaci RFC na západní frontě, kde trpěly nedostatkem letounů k nahrazování ztrát, došlo 26. února 1917 mezi RFC a RNAS k dohodě o vzájemné výměně SPADů S.VII a Sopwithů Triplane. RFC převzaly všechny SPADy námořnictva i s jejich dalšími objednávkami a RNAS za to dostala všechny armádní Triplany. RFC následně zrušily objednávku 50 SPADů u British Nieuport (která mezitím změnila jméno na \"Air Navigation Company, Ltd.\") a nahradily ji objednávkou strojů S.E.5. Dalších 100 SPADů si RFC objednaly od britské pobočky Blériot Aéronautique v Brooklandu. Celkem se v Británii vyrobilo 220 SPADů S.VII a z Francie bylo k britským jednotkám dodáno 185 kusů.\n\nLetouny dodávané z britských továren skončily skoro všechny u jednotek sloužících na britských ostrovech nebo na méně exponovaných válčištích v Makedonii (17. squadrona), v Mezopotámii (30. a 63. squadrona) a v Palestině (72. squadrona) s výjimkou 19 kusů prodaných do Spojených států. Důvodem byly jejich horší výkony ve srovnání s francouzskými originály díky nižší kvalitě zpracování (rychlost nižší o 20 km/h a horší stoupavost). Dodávky nových letounů od francouzských výrobců byly ale velmi pomalé a neustále se protahovaly, a tak se SPADy v britském expedičním sboru příliš nerozšířily.\n\nSPADy vyrobené v Británii byly v RFC a RNAS označovány jako SPAD I (verze s motorem o výkonu 112 kW) a SPAD II (s motorem 134 kW). Stejně byly někdy označovány i původní francouzské stroje.\n\nNa západní frontě tvořily SPADy S.VII výzbroj 19. squadrony RFC od února 1917 do ledna 1918 a 23. squadrony RFC od února 1917 do prosince 1917. Vzhledem k problémům s váznoucími dodávkami nových strojů rezignovalo velení RFC na další vybavování svých jednotek S.VII – 19. squadrona byla přezbrojena letouny Dolphin a 23. squdrona novými SPADy S.XIII. Nejúspěšnějším pilotem SPADů z řad RFC byl William Kennedy-Cochran-Patrick z 23. squadrony, který s S.VII docílil 18 ze svých 21 sestřelů.\n\nZajímavostí je, že minimálně dva SPADy S.VII z výzbroje 19. squadrony RFC se na jaře 1917 dostaly do německých rukou. Prvním byl stroj poručíka Richarda P. Bakera, který 24. března po problémech s motorem a následném souboji s Albatrosem D.III Manfreda Richthofena nouzově přistál za německými liniemi (letoun byl při přistání poškozen). Druhým strojem (B1588) se 18. května stal letoun poručíka J.D.V. Holmese, jemuž za letu přestal pracovat motor a byl nucen nouzově přistát na nepřátelském území. Pilot byl zajat, letoun opraven, opatřen německými výsostnými znaky a podroben srovnávacím letovým zkouškám.\n\nDo Ruska dorazila dodávka 43 SPADů S.VII z Francie na jaře 1917 a ve stejnou dobu byla zahájena jejich licenční výroba v moskevské firmě Duks. Celkem bylo v Rusku vyrobeno asi 100 kusů S.VII. SPADy tvořily výzbroj všech čtyř leteckých oddílů 1. stíhací skupiny pod velením Alexandra Kazakova. Po Říjnové revoluci bojovaly některé SPADy v řadách letectva Rudé armády proti bělogvardějcům a intervenčním armádám.\n\nK ruským letcům bojujícím v řadách 9. KAO (\"korpusnoj aviaotrjad\") patřil i Grigorij Eduardovič Suk, který pocházel ze smíšené česko-ruské rodiny. V kokpitu S.VII dosáhl na přelomu října a listopadu 1917 4 vítězství ze svých celkových 10.\n\nAmeričtí piloti létali na SPADech S.VII ještě před oficiálním vstupem USA do války a to jako dobrovolníci v několika francouzských jednotkách. Největší část z nich působila v \"Escadrille 124 Lafayette\", která byla sice tvořena francouzským pozemním personálem a francouzským velitelem, ale prakticky všichni piloti byli Američané. Jednotka byla v prosinci 1917 převedena k Aviation Section, U.S. Signal Corps i s francouzským personálem jako \"103. Aero Squadron\".\n\nPo vstupu USA do války (6. dubna 1917) se plánovala výroba 3000 SPADů S.VII přímo ve Spojených státech, ale z tohoto plánu nakonec sešlo a všechny SPADy v amerických službách pocházely z Francie (vyjma 19 kusů dodaných z Británie). V Evropě Americké expediční síly převzaly celkem 189 S.VII a využívaly je hlavně v prvních měsících roku 1918. Později je vytlačil ze služby SPAD S.XIII, jenž se stal základním stíhacím typem amerických sil v Evropě. V době uzavření příměří sloužily u United States Army Air Service už jen ojedinělé exempláře.\n\nItalské letectvo \"Aeronautica del Regio Esercito\" dostalo první SPADy S.VII v březnu 1917, kdy začaly sloužit u 77. a 91. squadriglie. Italské stíhací jednotky obvykle používaly smíšenou výzbroj, a tak po boku SPADů sloužily u stejných jednotek i Nieuporty, Hanrioty ap. Na SPADech létal i nejúspěšnější italský stíhač první světové války Francesco Baracca. Tomu očividně nevadila slabší výzbroj SPADu S.VII pouze jedním kulometem, když prohlásil: \"„Nezáleží na tom, že je sedmička vyzbrojena jen jedním kulometem. Pokud jste dobrý stíhač, je jeden kulomet dost.“\"\n\nItalové využívali i průzkumné verze S.VII např. při nebezpečném snímkování Terstu 22. února 1918 a opět na konci března téhož roku.\n\nS.VII v italském letectvu sloužily až do poloviny 20. let na rozdíl od početnějších S.XIII, které Italové po skončení války prodali.\n\nUž v létě 1917 dostalo 15 SPADů S.VII do výzbroje belgické letectvo \"Aviation Militaire Belge\". Vyzbrojilo s nimi svou 5. escadrillu (5me Escadrille de Chasse), u které vydržely až do března 1918, kdy byla přejmenována na 10. escadrillu (10me Escadrille de Chasse) a přezbrojena na SPADy S.XIII. Jako první létal s S.VII u 5. escadrilly třetí nejúspěšnější belgický stíhač Edmond Thieffry (celkem 10 vítězství) a dosáhl s ním prvního sestřelu už 16. srpna 1917. Thieffry v kokpitu S.VII docílil ještě dalších tří vítězství, než byl v únoru 1918 sám sestřelen a zajat.\n\nNa letounech SPAD S.VII létali polští letci ve francouzském a ruském letectvu už před znovuzískáním nezávislosti Polska 3. listopadu 1918. Od prosince 1917 do května 1918 létaly dva stroje tohoto typu u 1. leteckého oddílu 2. polského sboru (\"I Polski Oddział Awiacyjno Bojowy II Korpus\"). V noci z 10. na 11. května 1918 ale oba stroje zabavili Němci, kteří oddíl odzbrojili. Poté 2. listopadu 1918 byl na letišti Lewandówka u Lvova získán další S.VII, který ovšem již při zalétávání havaroval a pilot por. Garsztka zahynul.\n\nV roce 1919 polská mise (\"Polska Misja Zakupów Wojskowych\") generála Jana Romera zakoupila ve Francii 18 strojů SPAD VII pro polské letectvo. Převzato bylo 18 S.VII francouzské escadrilly SPA 162, která byla polonizována a přeznačena na 19. stíhací eskadru.\n\nBěhem rusko-polské války byly SPADy používány na jihovýchodní a východní frontě. Po ní bylo 6 strojů 19. eskadry předáno do Wyższej Szkoły Pilotów na letišti Ławica v Poznani. Poslední SPADy byly z polského letectva vyřazeny v roce 1923.\n\nV srpnu 1917 bylo k různým francouzským útvarům umístěno 13 portugalských pilotů. Nejslavnějším z nich se stal přítel Georgese Guynemera Oscar de Monteiro Torres, který létal u SPA 65 a 20. listopadu 1917 sestřelil dva německé letouny. Ve stejném souboji byl ale smrtelně zraněn a jeho SPAD S.VII (číslo S 4268) padl v letuschopném stavu do německých rukou. Torresův přemožitel Rudolf Windisch následně na kořistním SPADu létal. Nejúspěšnějším portugalským stíhačem však byl Alberto Lello Portela se 3 sestřely, kterých dosáhl v řadách SPA 124.\n\nV únoru 1919 vznikla v Amadoře u Lisabonu \"Grupo de Escadrilhas de Aviação Republica\" – první skutečná jednotka portugalského letectva (před tím byla existence portugalského letectva pouze formální), v jejíž výzbroji bylo i 12 ve Francii zakoupených S.VII.\n\nPři poválečném výprodeji se SPADy dostaly i do několika dalších zemí. Rumunsko vlastnilo tři eskadry S.VII až do roku 1924, Jugoslávie měla dvě eskadry do roku 1926 a v Brazílii jimi na počátku 20. let byla vyzbrojena \"2. Grupo de Aviação\" v Santa María.\n\nNěkolik československých letců létalo na SPADech S.VII ještě před vznikem samostatného Československa. Šlo o 4 české piloty, kteří ve Francii podstoupili pilotní výcvik, a poté byli zařazeni k různým francouzským jednotkám vyzbrojeným SPADy. Jmenovitě se jednalo o Václava Piláta, Augustina Charváta, Václava Kahovce a Viléma Stanovského. Václav Pilát byl příslušníkem escadrilly SPA 124 a během své služby byl oceněn několika citacemi v armádních rozkazech a třikrát vyznamenán, z toho jednou nejvyšší medailí jakou mohl francouzský voják na frontě dostat – Médaille militaire. Augustin Charvát působil u jednotky SPA 315, Václav Kahovec u SPA 75 a Vilém Stanovský u SPA 158. Charvát, Kahovec a Stanovský se po válce stali důstojníky československého letectva, kde mohli zúročit své zkušenosti s letouny SPAD (zejména Stanovský ve své funkci velitele leteckého učiliště).\nPo válce Československo od francouzské vlády postupně zčásti zakoupilo a zčásti dostalo darem 140–150 SPADů. Z nich přibližně polovina byla typu S.VII a druhá polovina typu S.XIII. Už 30. dubna 1919 Francie oznámila, že Československu daruje mimo jiné 50 SPADů S.VII. V československém letectvu byly S.VII někdy označovány jako Spad I a S.XIII jako Spad II. Často se ale i v oficiálních dokumentech hovoří jen o letounech Spad bez rozlišení typu, díky čemuž nelze zcela přesně určit kolik bylo S.VII a kolik S.XIII. Některé z těchto strojů byly od počátku určeny za zdroj náhradních dílů, a tak u nás skutečně létalo jen 117 Spadů. Vzhledem k tomu, že dodávané SPADy byly válečnými vysloužilci dlouhodobě skladovaní pod širým nebem, nebyl jejich technický stav příliš dobrý. Pověřenci Ministerstva národní obrany, kteří ve Francii letouny přebírali, byli instruováni, aby zjišťovali, zda lze plátěný potah propíchnout prstem. Ve většině případů tomu tak bylo…\n\nLetouny dodané z Francie byly skladovány na pražském výstavišti a postupně procházely revizemi a opravami, které prováděly \"Hlavní letecké dílny v Praze\" (později přeměněné na \"Vojenskou továrnu na letadla\" neboli Letov), nově vzniklé letecké továrny Aero a Avia a od roku 1920 i \"Hlavní letecké dílny v Olomouci\". Vzhledem k výše zmíněnému špatnému stavu SPADů se ale jejich opravy protahovaly. První jednotka, která jimi měla být vyzbrojena, letecká setnina „Spad“ č. 2 v Nitře, měla od svého založení 15. července 1919 až do konce září 1919 ze slíbených 10 strojů ve výzbroji jen jediný. Po přeložení jednotky do Uherského Hradiště stoupl počet jejích S.VII na 6, zbylé 4 byly poškozeny jiskrami od lokomotivy při přepravě po železnici a musely zpět do opravy, která trvala až do prosince. Několik dalších S.VII v té době létalo i u dalších jednotek. Od 4. října 1919 disponovala „smíšená“ letecká setnina č. 5 jedním a později dvěma SPADy S.VII a v listopadu dostala jeden stroj i pilotní škola.\n\nK 20. prosinci 1919 uvádělo \"Velitelství čs. vojenského letectví\" na svém seznamu „letadel vhodných pro válečné účely“ 41 SPADů – 11 u jednotek, 27 v Leteckém skladišti a 3 v opravě u Leteckých dílen. V průběhu roku 1920 byla S.VII vyzbrojena letecká setnina č. 8 v Chebu a č. 9 v Olomouci a nakonec i setnina č. 10, která měla původně dostat rakouské Phönixy. Od října Spady sloužily i v \"Čs. ústřední škole pro vzduchoplavectví\" (později \"Letecké učiliště\") v Chebu. V přehledu „Situace čs. branné moci“ vydaném Hlavním štábem v lednu 1921 bylo uvedeno 45 SPADů S.VII, ale všechny byly označeny jen jako „letadla z nouze boje schopná“.\nO více než rok a půl později, 11. října 1922, uvedl vzduchoplavecký odbor MNO ve svém hlášení, že má ve stavu 58 SPADů S.VII.\nDne 1. září 1920 proběhla velká reorganizace československého letectva, při níž byly zřízeny letecké pluky 1, 2 a 3 a dosavadní stíhací letecké setniny číslo 2, 8, 9 a 10 byly nahrazeny rotami 32/1 (tj. 32. rota leteckého pluku 1), 34/1, 33/2 a 31/3. O čtyři roky později, v roce 1924, byly roty přejmenovány na letky. Počty SPADů sice v roce 1922 umožňovaly zřídit i další stíhací roty, ale problémem byl nedostatek pilotů schopných s nimi létat. Proto narůstal počet SPADů přidělených pokračovací škole Leteckého učiliště v Chebu a od roku 1922 tam bylo soustředěno více těchto strojů než u jednotlivých pluků. V následujících letech se sice řady nově vycvičených pilotů rozrůstaly, ale naopak řady SPADů začaly řídnout. Projevovaly se na nich roky tvrdé služby ve francouzské a v československé armádě. V již zmíněném hlášení z 11. října 1922 odhadoval vzduchoplavecký odbor MNO, že do konce následujícího roku bude vyřazeno 40 SPADů S.VII a zbývajících 18 bude „dáno do stavu cvičných letadel školních“. O rok později, 21. září 1923, stejný odbor už navrhuje SPADy z důvodu stáří a opotřebení „spotřebovat ve vzduchoplaveckém učilišti a zrušit“. Takový návrh ale narazil na skutečnost, že SPADy u bojových jednotek nebylo čím nahradit. Letouny domácí produkce (Letov Š-4, Avia B-3 a Aero A-18) se díky svým vlastnostem a výkonům hodily pouze k výcviku a nákupy zahraničních strojů se neplánovaly. Proto nezbývalo nic jiného než SPADy používat dál a snažit se co nejvíce zmírňovat jejich opotřebení. Přesto na jaře 1924 výrazně narostl počet havárií způsobených technickým stavem letadel. To vedlo až k zákazu provádění akrobacie na SPADech, který vydal 14. června 1924 letecký odbor MNO s odůvodněním, že materiál je starý a opotřebený a po generálních opravách nelze zjistit, zdali jdou všechny části pevnostně vyhovující. To znamenalo, že se SPADy nedaly používat k bojovému stíhacímu výcviku, ale pouze k cvičným letům bez akrobacie. Po červnu 1924 se s nimi u bojových jednotek létalo jen výjimečně a v hlášení leteckého odboru MNO Hlavnímu štábu ze 25. října 1924 o stavu stíhacích jednotek už SPADy ani nejsou uvedeny ve výzbroji.\n\nO dva roky déle vydržely SPADy u Leteckého učiliště v Chebu, a to nejen díky charakteru zdejších školních letů, ale i od počátku prozíravému způsobu jejich užívání. Už 3. března 1920 vedení učiliště svých prvních devět letuschopných S.VII rozdělilo na dvě skupiny. Na pěti probíhal výcvik a zbylé čtyři byly uskladněny. Tyto záložní stroje bylo povoleno užívat „až teprve tehdy, kdyby některé létadlo Spad bylo značně poškozeno“. Stejně se zacházelo i s letouny, které sem přibyly později od bojových útvarů. I přes tuto šetrnost se ale stupeň opotřebení projevoval stále více, a tak poslední zmínky o zalétávání opravených SPADů pocházejí z jara 1926. Poté bylo 20. září vypracováno podrobné hlášení o stavu jednotlivých strojů a na jeho základě bylo rozhodnuto 26. února 1927 odeslat všech 44 vrtulí pro SPADy S.VII do Hlavního leteckého skladu v Olomouci. To byl konec služby SPADů S.VII u československého letectva, i když se pak ještě několik draků používalo až do července 1929 při výuce leteckých mechaniků.\n\nV Československu létalo několik SPADů i po jejich vyřazení z armády. Západočeský aeroklub v Plzni zakoupil tři S.VII za cenu starého materiálu a provozoval je mezi 3. srpnem 1927 a 10. zářím 1930. Jednalo se o stroje s imatrikulací \"L-BIZI\" (výrobní číslo 2453), \"L-BIZL\" (11583) a \"L-BIZP\" (20030). Po havárii byl L-BIZI zrušen a jeho části používány k udržování zbylých dvou SPADů v letuschopném stavu. Po výmazu z rejstříku v roce 1930 se letoun L-BIZL nakonec dostal do sbírek Národního technického muzea, v letech 1982 až 1984 prodělal generální opravu a dnes je vystaven v Leteckém muzeu Kbely v podobě z let 1919–1920.\n\n\n\n\n\n\n\n\n\n\n"}
{"id": "145197", "url": "https://cs.wikipedia.org/wiki?curid=145197", "title": "WebGame", "text": "WebGame\n\nWebgame je on-line strategická počítačová hra odehrávající se v blízké budoucnosti. Byla spuštěna 19.11.2001 jako jedna z prvních českých webových her a od té doby ji hrály tisíce hráčů z České republiky i ze Slovenska. Ve hře už bylo založeno 430 000 uživatelských účtů (červen 2014).\n\nHra se odehrává v blízké budoucnosti. Každý hráč vládne ve svojí zemi, kterou na začátku hry založí.\nNa této hře je nejdůležitější, že se jí účastní tisíce hráčů. Je důležité navazovat spolupráci, vstupovat do aliancí zemí. Často vznikají války o území a suroviny v kterých se používá armáda, rakety i rozvědka. Důležitá je také ekonomika, často se země specializuje jen na výrobu nějakých surovin nebo technologií, které prodává na světovém trhu dalším hráčům.\n\nHospodářství, spokojenost, vojenskou sílu a mnoho dalších parametrů ovlivňuje vláda a další vlastnosti státu hráče. Země se mohou sdružovat do aliancí a vzájemně mezi sebou válčí o území, budovy, technologie, peníze a jídlo. Všechny aktivity ve hře se odehrávají prostřednictvím kol. Kola představují časový úsek uběhlý v tomto virtuálním světě. Kol může mít každý hráč v zásobě celkem 340 (to se může měnit podle nastavení věku). Kola se dají využít ke stavbě budov, útoku na jinou zem nebo dotování určité části ekonomiky. Navíc je každé kolo vyprodukováno určité množství vojenské techniky, vojáků, technologií, peněz, jídla a energie.\n\nHra je rozdělena na věky. Každý věk trvá 6 týdnu a po jeho skončení následuje malá pauza - krátká mezihra a další věk, ve kterém jsou do hry obvykle zavedeny novinky a někdy upravena pravidla. Ve věku vítězí země, která má největší prestiž. Prestiž je určena vším, co daná země vlastní a čeho dosáhla. Za umístění na konci věku dostávají hráči body do historického žebříčku hráčů.\n\nVšechny země začínají v anarchii a mají možnost vyvolat bez postihu první revoluci. Při každé další revoluci v zemi dojde ke zničení části budov, armády, technologií atd. Na výběr je deset různých typů vlád - anarchie, demokracie, republika, technokracie, komunismus, diktatura, fundamentalismus, feudalismus a speciální utopie nebo robokracie. Pro revoluci na utopii a robokracii musejí být nejdříve splněny zvláštní podmínky.\n\"Forma vlády charakterizovaná přímým používáním ozbrojené síly k udržení moci jedince nebo úzké skupiny.\nCenzura, propaganda, tajná policie a nacionalistické smýšlení je nedocenitelné pro agresivní výboje, ale zpomaluje růst ekonomiky. Každopádně jsou diktatury vojenskou oporou aliancí a jsou nejlepší v dobývání rozlehlých území.\n\n\"Církev a duchovenstvo má v rukou duchovní i světskou moc.\nZ dostatečně fanatického obyvatelstva jsou početné zástupy obětavých vojáků a agentů-teroristů. Technologický pokrok ale vázne a s ním i další produkce.\n\n\"Je založen na společném vlastnictví výrobních prostředků a na centrálním plánování. Pod zástěrkou socialismu se zvrhává v totalitní vládu jedné strany.\nJe zaměřen hlavně na těžký průmysl, tedy produkci vojenské techniky a energie. Jeho nevýhodou je nízká spokojenost a produkce peněz. O spokojenost obyvatelstva se příliš starat nemusíte - obyvatelé jsou ve vaší moci. Komunistické země mají nejrozsáhlejší špionážní sítě. Díky centrálnímu plánování dochází k některým negativním jevům na trhu, proto jsou příjmy z daní nižší než v tržním prostředí.\n\n\"Forma vlády, ve které působí na určité období volené orgány státní moci. Předpokládá formální rovnost občanů. Oproti demokracii stále nezajišťuje konání vůle lidu a nechává prostor pro korupci a jednání proti zájmu občanů.\nDíky vyspělé ekonomice má republika velkou produkci továren a příjem peněz z daní. Ve válčení je slabší.\n\n\"Forma vlády vyznačující se velkou svobodou občanů a možností přímého ovlivňování všech státních záležitostí lidem. Ve své čisté formě zatím v dnešním světě neexistuje. Občané musí správně rozhodovat a proto je jejím největším úskalím potřeba dostatečně vzdělaného obyvatelstva, které má vhled do problematiky a nenechá se ovlivňovat.\nVelkou výhodou demokracie je vysoký efekt technologií a spokojené obyvatelstvo, což využijí hlavně rozvinuté země.\n\n\"Vláda odborníků a specialistů řízení. Staví duševní práci nad fyzickou. Považována pravděpodobně neprávem za nejlepší východisko pro budoucnost.\nMá velmi vysokou produkci technologií a zvýšený jejich efekt. Také má nižší cenu pokroků. Pokulhává ale spokojenost lidí, síla vojáků i útočná síla celé armády.\n\n\"Svoboda pohybu nevolníků je omezená. Moc šlechty (nebo mafie), které panovník přidělil část území i s obyvateli, je takřka neomezená.\nPracovní nasazení je poměrně vysoké, pokud mohou lidé tvořit to co umí (tím země produkuje od všeho trochu) - není dobrý ve specializaci na jedno odvětví, což může být příčinou nízké efektivity produkce. Pro slabé země je nedocenitelné to, že není oblíbeným cílem útoků, protože se na lokální úrovni organizuje odpor proti okupaci, který znemožňuje rychle obsazovat vaše území.\n\n\"Ideální společnost se společným vlastnictvím, kde všichni pracují dobrovolně a produkty jsou rozděleny podle potřeby každého. Vyžaduje naprostou oddanost společnosti, nezištnost a poctivost.\nVysoké pracovní nasazení a žádná korupce znamenají velkou produkci všech druhů zboží. Lidé jsou šťastní a nenechávají se zatáhnout do válek. Naprosto odmítají výrobu nukleárních a biocidních raket. Lidé jsou na Utopii připraveni až po dlouhé době a to tím rychleji, čím spokojenější jsou.\n\n\"Roboti, které vyrobil člověk, se stanou tak rozšíření a dokonalí, že člověka přestanou potřebovat.\nVysoká produkce továren, elektráren a laboratoří. Roboti nejedí jídlo, ale spotřebovávají obrovské množství energie. Vojensky je velice silná, ničivé vlny mechů a bezpilotních letadel jsou obávané. Robokracie lze většinou dosáhnout ještě později než Utopie, závisí na technologické vyspělosti a podílu androidů v populaci. Předpokladem je, že společnost tvoří alespoň z poloviny umělí lidé- androidi.\n\n\"Ničím neomezená svoboda jednotlivce, odmítá jakoukoliv státní moc a autoritu.\nKaždá země začíná hru Webgame jako anarchie. Svobodní lidé rádi kolonizují okolní zemi na vlastní pěst, ale hlavní nevýhoda je, že bez jednotného vedení nelze zorganizovat žádný vojenský útok. Ovšem bezvládí většinou záhy končí, když moc uchvátí jedna skupina - záleží na vás, jakým směrem se vydáte.\n\nJedna aliance může mít maximálně 10 členů a zakládající hráč je jejím předsedou. Předseda vyhlašuje války, uzavírá pakty a dohody o neútočení s jinými aliancemi nebo přijímá a vyhazuje země z aliance. Předseda může jmenovat dva své zástupce, kteří mu s vedením aliance pomáhají.\n\nPro stavbu budov je potřeba území. To lze získat buď kolonizováním, nebo dobýváním jiných zemí. Budovy produkují vše, co vaše země potřebuje. Počet budov, které za jedno kolo můžete postavit, je ovlivněn technologiemi, počtem stavebních firem a přítomností generála stavitele.\n\nTechnologie je možno získat buď výrobou v laboratořích nebo pomocí útoků a rozvědky od nepřátel. Čím více jich země má, tím více zlepšují její produkci, vojenskou sílu, sílu rozvědky atd. Jsou rozděleny na vojenské a hospodářské technologie. Dohromady je 12 druhů technologií, z toho 6 druhů hospodářských a 6 druhů vojenských. Hospodářské technologije jsou Rychlost stavby, Obchod, Hustota zalidnění, Zemědělství, Automatizace továren a Energetika. Mezi vojenské se řadí Síla zbraní, Cena na domácím trhu, Vývoj raket, Protiraketová obrana, Síla rozvědky a Výzkum vesmíru. Technologie jsou také potřeba pro dosahování různých pokroků.\n\nVálčení je ve Webgame nejčastější způsob jak získat území. Existuje několik druhů jednotek a útoků. Strategické útoky jsou určeny k oslabení nepřátelská obrany a normální útoky pak slouží k zabrání území, peněz, jídla a technologií. Pokud máte spojence, pomáhají vám jak v útoku, tak i v obraně, ale pouze u normálních útoků.\nJednotek je ve hře celkem 5 druhů.\nVojáci se cvičí v kasárnách. Jsou stejně silní v obraně i útoku. Mohou provádět dva druhy taktických útoku: Vniknutí do bunkrů a Partyzánský útok.\nTanky jsou produkovány v továrnách. Jsou silnější v útoku než v obraně. Mohou provádět taktický útok Zaútočit na týl.\nStíhačky jsou produkovány v továrnách. Jsou určeny pouze pro útok. Mohou provádět taktické útoky: Bombardovat města a Taktický nálet.\nBunkry jsou produkovány v továrnách. Jsou určeny pouze pro obranu.\nMechy jsou produkovány v továrnách, ale až po dosažení pokroku produkce mechů. Jsou silnější v obraně než v útoku. Mohou provádět taktický útok Noční tažení.\n\nZabere část nepřátelského území a zboží. Na zabraném území zůstane část budov.\nZabere část nepřátelského území a zboží, ale zisk zboží je větší a území menší než u dobyvačného útoku. Na zabraném území zůstane část budov.\nZničí část nepřátelských budov a zboží. Zabijí obyvatele.\nTaktický útok, který provádějí vojáci a brání se proti němu 2/3 vojáků a agenti. Snižuje připravenost nepřátelské armády, ničí energii a zabíjí agenty a vojáky.\nTaktický útok, který provádějí vojáci a brání se proti němu vojáci. Ničí nepřátelské bunkry.\nTaktický útok, který provádějí tanky a brání se proti němu tanky. Razantně snižuje připravenost nepřátelské armády..\nTaktický útok, který provádějí stíhačky a brání se proti němu stíhačky a bunkry. Ničí nepřátelské budovy, snižuje spokojenost a zabíjí obyvatele.\nTaktický útok, který provádějí stíhačky a brání se proti němu stíhačky a bunkry. Ničí nepřátelské vojenské základny (až 10%) a snižuje spokojenost, ale méně než bombardování měst.\nTaktický útok, který provádějí mechy a brání se proti němu mechy. Ničí část nepřátelských jednotek a vojenských základen.\n\nRakety slouží k oslabení nepřítele před útokem nebo k jeho likvidaci.\nSnižuje nepřátelskou připravenost a ničí vojenské základny.\nNičí část nepřátelského území a jednotek. Zabíjí obyvatele a snižuje spokojenost.\nZabíjí nepřátelské vojáky, agenty a obyvatele. Prudce snižuje spokojenost.\nNičí nepřátelské elektrárny, energii, technologie a mechy.\n\nSíla vaší rozvědky záleží na velikosti území, počtu agentů, na úrovni generála Špiona, spokojenosti a na efektu technologie Síla rozvědky. Agenti se necvičí v žádné budově, ale nakupují se na domácím trhu. Lze je také získat po dosažení 8. hodnosti ve válkách. Rozvědka slouží k zjišťování informací o nepřátelské armádě, likvidaci jednotek nebo zboží a ke kradení zboží.\n\nEfekt válek\n\n0 - 12h : Právě vyhlášená válka: Vyšší zisky a zkušenosti\n\n12h a více : VÁLKA: Mnohem vyšší zisky a zkušenosti\n\nRušení válek\n\n0 - 1h : Jde vzít beztrestně zpátky, pokud se během ní neútočilo\n\n1 - 24h : NELZE zrušit\n\n24h a více : Lze zrušit z naší strany\n\n72 hodin a více : Může ji zrušit i druhá strana\n\nPokud má hráč zájem, může poslat příspěvek na rozvoj Webgame a získat určité výhody. Pokud pošle 25,-Kč nebo 200,-Kč muže se stát Silver hráčem na 1 nebo 10 věků. Získá tak mnoho výhod, které zlepšují odehru. Pokud pošle 60,-Kč nebo 500,-Kč muže se stát Gold hráčem na 1 nebo 10 věků. Získá tak všechny výhody jaké má Silver hráč + bude si moci založit druhou zemi a mimo jiné se mu nebudou zobrazovat reklamy a taky bude mít speciální filtr na hledání zemí a aliancí v žebříčku.\n\n"}
{"id": "145213", "url": "https://cs.wikipedia.org/wiki?curid=145213", "title": "Julia", "text": "Julia\n\nJulia odkazuje na:\n\n"}
{"id": "145214", "url": "https://cs.wikipedia.org/wiki?curid=145214", "title": "Bohumila Grögerová", "text": "Bohumila Grögerová\n\nBohumila Grögerová, roz. Tauferová (* 7. srpna 1921 Praha – 21. srpna 2014 Praha) byla česká básnířka, prozaička, překladatelka, autorka rozhlasových her a knih pro děti. \n\nNarodila se v rodině vojáka, sloužícího za 1. světové války v československých legiích v Rusku, později vojenského právníka a přednosty justičního oddělení na československém ministerstvu národní obrany. Do důchodu otec odešel jako generální prokurátor Československé armády. Rodina se stěhovala z Prahy do Olomouce (od 1923), do Brna (1926–1929) a zpět do Prahy. V letech 1932-1948 vystudovala dívčí reálné gymnázium Charlotty Garrigue Masarykové (1932–1940) a následně veřejnou školu pro sekretářky. V letech 1942-1945 pracovala ve společnosti \"Sociální pomoc\" jako cizojazyčná sekretářka a seznámila se s tehdy již ženatým Josefem Hiršalem. V květnu 1945 nastoupila do tiskového oddělení ministerstva národní obrany, v roce 1947 odešla studovat češtinu a ruštinu na filozofickou fakultu Karlovy univerzity, ale po dvou semestrech studia zanechala. Roku 1951 nastoupila do nakladatelství \"Naše vojsko\", po absolutoriu knihovnického kursu roku 1961 na pozici cizojazyčné dokumentaristky. Po normalizačních politických prověrkách musela roku 1972 odejít, ale získala místo redaktorky v Ústředí vědeckých, technických a ekonomických informací (ÚVTEI). Od ledna 1980 byla v důchodu, až do své smrti bydlela v Praze 6 - Veleslavíně, poslední léta s Josefem Hiršalem. \nS předčasně zemřelým manželem měla dvě dcery. Starší dcera Michaela Jacobsenová (*1947) je překladatelkou z němčiny, mladší Bohumila Límová (*1948) překládá anglickou a španělskou beletrii. \nOd poloviny 50. let psala knížky pro děti, překládala a spolupracovala s Josefem Hiršalem, mj. na publikacích \"Job-boj\", \"Let let\" a \"Trojcestí\". V 70. letech publikovat nesměla. a tak psala pod jmény \"pokrývačů\". Je autorkou souboru experimentálních próz \"Meandry\" (1996) a dvojice memoárově laděných publikací \"Branka z pantů\" (1998) a \"Čas mezi tehdy a teď\" (2004). Historik umění a literatury Radim Kopáč, který se s Bohumilou Grögerovou v posledních dekádách jejího života přátelsky stýkal, vydal roku 2005 knižní rozhovor pod titulem \"Klikyháky paměti\".\n\nV roce 2009 získala její básnická sbírka \"Rukopis\" ocenění Magnesia Litera v kategorii poezie a kniha roku.\n\n\n"}
{"id": "145216", "url": "https://cs.wikipedia.org/wiki?curid=145216", "title": "Zdeněk Troška", "text": "Zdeněk Troška\n\nZdeněk Troška (* 18. května 1953 Strakonice) je český režisér pocházející z jihočeských Hoštic u Volyně, které se několikrát objevily v jeho filmech. Věnuje se také divadelní režii představení.\n\nStředoškolská studia absolvoval na Lycée Carnot ve francouzském Dijonu a poté vystudoval filmovou a televizní režii na pražské Filmové a televizní fakultě Akademie múzických umění, kterou ukončil v roce 1978. Podle jeho slov mu do tvorby zasahuje také maminka Růžena Trošková.\n\nV roce 2010 byl porotcem premiérové řady československé talentové show \"Talentmania\". Dne 28. října 2017 převzal z rukou českého prezidenta Miloše Zemana české státní vyznamenání, medaili za Zásluhy.\n\nJde o jednoho z českých filmových tvůrců, kteří se otevřeně hlásí k homosexualitě.\n\n\n"}
{"id": "145220", "url": "https://cs.wikipedia.org/wiki?curid=145220", "title": "Tramvajová doprava v Aradu", "text": "Tramvajová doprava v Aradu\n\nTramvajová doprava v rumunském Aradu tvoří nedílnou součást místní městské hromadné dopravy. \n\nJedná se druhý nejrozsáhlejší systém v zemi; jeho délka činí 46 km a provozováno je celkem okolo 250 tramvajových vozů. Rozchod kolejí je 1000 mm, dopravcem pak společnost \"SC Compania de Transport Public SA Arad\".\n\nTramvaje jezdí v Aradu již od 24. října 1869, kdy byl zprovozněn první úsek koňky. Ta sloužila veřejnosti až do roku 1916. Elektrické tramvaje se objevily až po druhé světové válce, roku 1946. Po jejich zavedení a rozšíření sítě získalo město spolu s autobusy komplexní systém městské dopravy, který však mnoho měst v Rumunsku ještě dosud nemělo. Dodávány byly československé tramvaje typu Tatra T4 a domácí typu Timiș T2. V 80. letech však, stejně jako zhoršující se hospodářství země, byl zanedbáván i vozový park. 50 % všech tramvají bylo označených jako vadné, v mnohých vlečných vozech typu Timiș došlo k odstranění míst k sezení, aby se zvýšila jejich kapacita. Po roce 1990 jsou zařazovány do provozu ojeté tramvaje typů Tatra T4D, Tatra T4R a další, tentokrát německé, z bývalé NDR.\n\n"}
{"id": "145221", "url": "https://cs.wikipedia.org/wiki?curid=145221", "title": "Belo Horizonte", "text": "Belo Horizonte\n\nBelo Horizonte je třetí největší metropolitní oblast a páté největší město v Brazílii (větší jsou jen města São Paulo, Rio de Janeiro, Salvador a Fortaleza). Město je hlavním městem státu Minas Gerais, jež se nachází v jihovýchodní části země. \"Belo Horizonte\" bylo postaveno roku 1897 architektem Aarão Reisem jako první z plánovaně založených brazilských velkoměst, které měly odlehčit populačnímu tlaku přímořských aglomerací. Je se svými takřka 2,4 miliony obyvatel, resp. 5 miliony v celé metropolitní oblasti ekonomickým a kulturním centrem regionu. Jméno města znamená v portugalštině „Pěkná vyhlídka“.\n\nVe čtyřicátých letech 20. století bylo na popud tehdejšího starosty Juscelina Kubitscheka v místní části Pampulha vybudováno umělé jezero stejného jména. Následně na jeho březích vzniklo několik budov včetně okolních parků a zahrad. Na projektu se podíleli mimo jiné Oscar Niemeyer a Roberto Burle Marx. V roce 2016 byl tento soubor staveb a parků zapsán na seznam světového kulturního dědictví UNESCO.\n\nZdejší metro bylo vytvořeno v osmdesátých letech a jedná se tak o nejstarší metro v zemi. Ve městě je však jediná linka, která má v současnosti 19 stanic. Tento počet stanic není dostačující pro potřeby obyvatel města a v plánu je proto rozšíření již fungující linky o pět stanic a vytvoření dvou zcela nových tras metra.\n\n\n\n"}
{"id": "145222", "url": "https://cs.wikipedia.org/wiki?curid=145222", "title": "Omrzliny", "text": "Omrzliny\n\nOmrzlina \"(congelatio)\" je druh poranění organismu, které vzniká působením nízkých teplot na kůži a v podkoží. Místa náchylná k tvorbě omrzlin jsou končetiny, především prsty, nos a uši, a to díky menšímu objemu, a tedy tendenci rychleji prochladnout. Během omrzlin organismus postupně ztrácí v končetinách cit, pak dochází k poškození tkáně. Rozsah postižené oblasti je v některých případech tak závažný, že může skončit až ztrátou poškozené končetiny. Chronické omrzliny se označují jako oznobeniny (\"pernio\").\n\nOmrzliny se dělí na jednotlivé stupně v závislosti na síle poškození - od lehkých omrzlin, které nejsou příliš nebezpečné a projevují se jen znecitlivěním prstů, až po těžké omrzliny, kdy hrozí zčernání a odumření tkáně.\n\nOmrzliny se tvoří jako reakce organismu na vystavení nevhodným životním podmínkám, kdy dochází ke ztrátě tepla a k prochladnutí organismu. Základním předpokladem pro jejich vznik je nižší teplota okolí, než je teplota organismu. U člověka je to teplota pod 15 °C (59 °F), ale většinou musí být mnohem nižší, a to pod 4 °C. Urychlujícím faktorem je působení větru, jehož proudění odnímá tepelnou vrstvu vytvořenou okolo těla (a vyzařovanou kůží) a rychleji ochlazuje organismus, čímž uspíší vznik omrzlin. Podobně funguje i vlhkost, která opět snadno snižuje teplotu organismu.\n\nV některých případech stojí za vznikem omrzlin nedostatečné prokrvení tkáně, které může být vrozeného původu a nebo může být navozeno uměle - zejména některými léky (beta blokátory) či nemocemi jako cukrovka, ale také například kouřením nebo nevhodným (například těsným) oblečením.\n\nPrvními příznaky vzniku omrzlin jsou snižování citlivosti kůže a změna její barvy ze zdravě růžové na bílou. Další příznaky se vyvíjejí postupně, rozlišení na stupně není zpočátku možné. Tkáň se začíná nezvratně poškozovat, až nakonec odumře. Pokud by bylo působení mrazu vystaveno celé tělo, dojde k jeho třasu a nakonec upadne organismus do šoku a umírá.\n\nLehké omrzliny se dají poměrně snadno léčit a organismus je schopen se zcela uzdravit. Postižená část by měla být umístěna do prostředí s kontrolovanou pokojovou teplotou, zvláště nebezpečné je sálavé teplo, protože omrzlá tkáň je necitlivá. Těžké omrzliny se léčí vložením končetiny do vody s teplotou 38 °C. Dobu úplného zmrznutí (ztuhnutí tkáně) je nutné zkrátit na minimum. Je vhodné přidat do vody antiseptický prostředek na bázi jódu nebo chlorhexidinu. Protože rozmrazování je velmi bolestivé, dostávají omrzlí analgetika.\n\nV případě, že není možné umístit končetinu do teplého místa, lze ji nouzově zahřívat kontaktem s teplejší částí těla, jako je například klín či podpaží. Doba ohřívání se tím ale prodlouží. \n\nJe nutno se vyvarovat opakovaného omrznutí rozehřátých končetin, neboť by došlo k jejich většímu poškození. Je třeba zvážit riziko a případně ponechat omrzliny bez ohřívání.\n\nRozhodně se nedoporučuje postižená místa třít, masírovat či vkládat končetiny ke zdroji silného sálavého tepla, jako je oheň, kamna, ohřívací polštářky nebo fén. Na necitlivé kůži totiž snadno vznikají hluboké popáleniny. A konečně, nedoporučuje se ani propichování puchýřů.\n\n"}
{"id": "145224", "url": "https://cs.wikipedia.org/wiki?curid=145224", "title": "Zack de la Rocha", "text": "Zack de la Rocha\n\nZacarías Manuel „Zack“ de la Rocha (* 12. ledna 1970 v Long Beach v Kalifornii) je zpěvák, rapper a aktivista, který se proslavil jako zpěvák skupiny Rage Against the Machine. Je levicově orientován a z celé skupiny nejmladší.\n\nV roce 2000 de la Rocha z Rage Against the Machine odchází na sólovou dráhu. V rozhovoru pro časopis Spin de la Rocha uvedl, že nahrál několik skladeb společně s Reprazent a DJ Shadowem pro plánované album. Ačkoliv album nebylo zatím vydáno, skladba de la Rochy a DJ Shadowa „March of Death“, která protestuje proti americké invazi do Iráku, byla uvolněna přes web v roce 2003.\nV roce 2007 oznámil de la Rocha svůj návrat k RATM.\n\n"}
{"id": "145226", "url": "https://cs.wikipedia.org/wiki?curid=145226", "title": "Blatnice bahenní", "text": "Blatnice bahenní\n\nBlatnice bahenní (\"Scheuchzeria palustris\") je druh jednoděložné rostliny a jediný zástupce čeledi blatnicovité (\"Scheuchzeriaceae\").\n\nJedná se o vytrvalou rostlinu s oddenky, která roste na rašeliništích. Je to jednodomá rostlina s oboupohlavnými květy. Listy jsou zpravidla nahloučeny na bázi, ale další listy jsou i na stonku. Listy jsou jednoduché, přisedlé, střídavé, polooblé, s listovými pochvami. Čepele listů jsou celistvé, jehlovité až čárkovité, žilnatina je souběžná. Květy jsou v květenstvích, hroznech. Květy jsou pravidelné, podepřené listeny. Okvětí je složeno ze 6 okvětních lístků ve 2 přeslenech, okvětní lístky jsou zelené až krémové barvy. Tyčinek je 6 ve 2 přeslenech, jsou volné a nejsou srostlé ani s okvětím. Gyneceum je složeno ze 6 nebo 3 plodolistů, je apokarpní až synkarpní, semeník je svrchní. Plod je suchý, v souplodí, je více či méně poltivý, mericarpia jsou pukavá, je jich 3 nebo 6, jsou to měchýřky.\n\nBlatnice bahenní je rozšířena v chladnějších částech celé severní polokoule. Severoamerické rostliny jsou však často popisovány jako samostatná varieta či poddruh: \"Scheuchzeria palustris\" var. \"americana\" Fernald, \"Scheuchzeria palustris\" L. subsp. \"americana\" (Fernald) Hultén, někdy dokonce jako samostatný druh \"Scheuchzeria americana\" (Fernald) G.N.Jones. Odtud asi pochází údaje o 2 druzích rodu \"Scheuchzeria\" v některé literatuře. V tomto článku však americké rostliny nejsou považovány za samostatný druh.\n\nV ČR se jedná o velmi vzácný a kriticky ohrožený druh (C1) rostoucí na rašeliništích. Můžeme ji najít hlavně v horských oblastech a na Třeboňsku.\n\n\n\n \n"}
{"id": "145232", "url": "https://cs.wikipedia.org/wiki?curid=145232", "title": "Aramid", "text": "Aramid\n\nAramid je pevný žáruvzdorný syntetický materiál, který v roce 1961 vyvinula Američanka Stephanie Kwoleková. Používá se v leteckém průmyslu a v armádě, na výrobu neprůstřelných vest a jako náhražka azbestu. Název vznikl zkrácením názvu „aromatický polyamid“.\n\nNejznámějším aramidovým vláknem (para-amid nylon) je kevlar, jeho verze od firmy Teijin nazývaná twaron a jeho ohnivzdorná varianta nomex.\n\nPodle Federální obchodní komise (The US \"Federal Trade Commission\") je aramidové vlákno definováno jako „vlákno vyrobené z polyamidu s dlouhým uhlovodíkovým řetězcem, jehož alespoň 85 % peptidických vazeb spojuje dvě aromatická jádra“.\n\nVyrábí se navíjením pevného vlákna z kapalného roztoku, což je umožněno iontovou složkou reakční směsi (chlorid vápenatý), která se váže na vodíkové můstky \"amidové\" skupiny, a volbou organického rozpouštědla (N-methylpyrrolidon).\n\n\n\n"}
{"id": "145234", "url": "https://cs.wikipedia.org/wiki?curid=145234", "title": "Schnorchel", "text": "Schnorchel\n\nSchnorchel [\"šnorchl\"] je zařízení, jež umožňuje ponorkám na dieselový pohon setrvat během dobíjení baterií pod hladinou. Jedná se o trubici sloužící k nasávání vzduchu a tedy i kyslíku nezbytného ke spalování v dieselovém motoru. Současně slouží i k odvodu spalin. Tato trubice musí být během funkce vynořena a je tak detekovatelná jak vizuálně (především spaliny), tak i radarem, i když samozřejmě obtížněji než celá ponorka při vynoření. Byl vynalezen za první světové války ve Skotsku\nale vojensky využit byl až holandský model z roku 1938 německou ponorkovou flotilou během druhé světové války. S nástupem jaderných ponorek se schnorchel stal nepotřebným, jelikož tyto nepotřebují k pohonu kyslík.\n\n"}
{"id": "145238", "url": "https://cs.wikipedia.org/wiki?curid=145238", "title": ".jp", "text": ".jp\n\n.jp je národní doména nejvyššího řádu pro Japonsko. Doménu spravuje společnost Japan Registry Service Co., Ltd. (JPRS). Původně správu domény vykonávala nezisková organizace Japan Network Information Center (JPNIC), ale vzhledem k růstu významu a k množstvím registrací domény bylo v prosinci 2000 rozhodnuto o vytvoření nové společnosti pro správu domény. JPRS oficiálně převzala povinnosti spojené se správou domény 30. června 2003.\n\nRegistrace se provádí prostřednictvím akreditovaných registrátorů. Doménová obsahující japonské znaky (kandži, hiragana a katakana) mohou být registrována na druhé úrovni.\n\nOsoba s japonskou poštovní adresou si může zaregistrovat doménu na druhé úrovni. Nicméně některá doménová jména jsou na druhé úrovni vyhrazena jen pro určité subjekty:\n\n\n\n"}
{"id": "145239", "url": "https://cs.wikipedia.org/wiki?curid=145239", "title": "Louka", "text": "Louka\n\nLouka (botanicky, geologicky, knižně či nářečně též niva či lučina) je zemědělská kultura tvořená společenstvím různých druhů trav, jetelovin a bylin. Louka je buď vytvořena uměle, nebo vzniká přirozeně. Příkladem přirozených luk jsou stepi, alpské louky nebo zaplavované louky na vlhčích pozemcích, nejčastěji v blízkosti vodních toků.\n\nLouky se využívají buď jako pastviny, kdy slouží jako zdroj potravy různým druhům hospodářských zvířat, jež se zde volně pasou, jedná se především o krávy, ovce, kozy a koně, nebo se využívají jako zdroj sena pro krmení v zimním období. V tom případě se tráva nechá vyrůst, načež se pokosí, usuší se a takto vzniklé seno se pak uskladňuje na zimu, kdy slouží jako základní (objemové) krmivo pro domácí zvířata i lesní zvěř.\n\nLukařství a pastvinářství je multidisciplinární obor, využívající poznatků z biologie, ekologie, pedologie, pícninářství, pěstování rostlin a výživy hospodářských zvířat k zajištění výroby kvalitní objemné píce z travních porostů a biomasy pro energetické a biotechnologické účely.\n\nKulturní (umělé) louky se využívají v zemědělství na sklizeň sena jako pastviny.\n\nPřirozené louky vznikají na místech, kde environmentální faktory zabraňují růstu dřevin:\n\n\n\n"}
{"id": "145241", "url": "https://cs.wikipedia.org/wiki?curid=145241", "title": "Vodní tok", "text": "Vodní tok\n\nVodní tok je voda tekoucí po zemském povrchu v korytě mezi břehy. Koryto jsou dno a břehy řeky, které mohou být přirozené nebo umělé. Větší vodní toky jsou řeky, menší vodní toky jsou potoky.\nVodní zákon rozlišuje vodohospodářsky významné vodní toky a drobné vodní toky.\n\nTok může být v celé délce nebo v části povrchový nebo podpovrchový. K rozlišení pravého a levého břehu se používá směr po proudu toku. V korytě vodního toku rozlišujeme kynetu (prohloubenou a trvale zaplavovanou část koryta) a bermu (prostor zaplavovaný jen při vyšším průtoku). Podélná poloha na toku se udává kilometráží, která se obvykle počítá směrem od ústí nebo soutoku proti proudu. Ta se používá jak k popisu vodní cesty (splavnost, kotviště, propustě, mosty a pod.), tak hydrologických poměrů (průtok, orientace toku, přítoky). Pro identifikaci vodních toků podle příslušností k povodím se užívá hydrologické pořadí nebo též hydrologické číslo.\n\nDílčí hydrologická disciplína zabývající se režimem řek a ostatních vodních toků se nazývá potamologie.\n\nPodle původu se vodní toky se dělí na přirozené a umělé. Umělými vodními toky jsou například průtočné vodní kanály, náhony, meliorační vodoteče, vodní tunely či akvadukty. Mnohé přirozené vodní toky jsou regulované, t. j. koryto bylo uměle přebudováno. Důvodem regulace vodních toků je například umožnění či zlepšení splavnosti, protipovodňová ochrana, omezení přirozeného rozlivu za účelem využití sousedního území nebo výstavba vodních nádrží.\n\nVodní toky se podle velikosti rozdělují na několik typů, nicméně hranice ani vztah mezi jednotlivými pojmy nejsou pevně dané a ani hydrologové je neužívají jednotně. U jednotlivých toků rozhodují místní zvyklosti a tradice.\n\n\nBystřina je obvykle považována za typ potoka, říčka či veletok za typy řek. Pojem říčka je někdy ztotožňován s pojmem potok. Skutečnost, že vedle zdrobnělého označení řeky existuje v některých jazycích pro potok i zvláštní slovo, je považována za doklad, že v chápání těchto vodních toků je rozdíl vnímán nejen jako kvantitativní, ale i jako kvalitativní. V češtině mají obvykle vodní toky vnímané historicky jako řeka nebo říčka název ženského rodu, potoky název mužského rodu.\n\nObjektivním kritériem mohutnosti toku v určitém profilu toku a okamžiku je průtok. Pro charakteristiku toku v daném profilu se používají průměry průtoku za určité období, maximální a minimální průtoky za určité období atd. Průtočnost vodního toku v určitém místě udává průtočnou kapacitu koryta. Podle průměrné četnosti dosažení určitých průtoků se vypočítává a udává N-letý průtok (například stoletá voda).\n\nTok, který zpravidla nevysychá (zpravidla je napájen podzemními vodami), se označuje jako stálý tok. Občasným tokem se nazývá tok, v jehož přirozeném režimu jsou období, kdy bývá vyschlý.\n\nVodní zákon v ČR vymezuje vodní toky jako „povrchové vody tekoucí vlastním spádem v korytě trvale nebo po převažující část roku, a to včetně vod v nich uměle vzdutých. Jejich součástí jsou i vody ve slepých ramenech a v úsecích přechodně tekoucích přirozenými dutinami pod zemským povrchem nebo zakrytými úseky“. Vodním tokem podle toho zákona je pouze vodní proud. Koryto vodního toku a jeho břehy tedy vodní zákon nepovažuje za součást vodního toku.\n\nVodní zákon rozlišuje v ČR drobné vodní toky a významné vodní toky. Toto rozlišení je motivováno jejich současným a plánovaným vodohospodářským a krajinářským významem. Vodní zákon stanovuje, že každý vodní tok musí mít svého správce a vymezuje, co obnáší správa vodních toků.\n\nVodní tok jako významný krajinný prvek zákona č. 114/1992 Sb., o ochraně přírody a krajiny je třeba chápat nikoliv jenom jako vodní proud, nýbrž i včetně jeho prostředí, jímž je koryto vodního toku a jeho břehy (Věstník MŽP, částka 4, 2003).\n\n\n"}
{"id": "145243", "url": "https://cs.wikipedia.org/wiki?curid=145243", "title": "Vodné", "text": "Vodné\n\nVodné je úhrada za odběr vody z veřejné vodovodní sítě, jinými slovy je vodné vyjádřením „ceny vody“. Vodné zahrnuje především platbu za odebranou pitnou nebo užitkovou vodu a nájem měřícího zařízení. Jako podklad pro účtování vodného slouží údaj o spotřebovaném množství vody, který se získává pomocí měřícího zařízení, nejčastěji se používá vodoměr. Alternativně se spotřeba vypočte odborným výpočtem nebo se určí podle směrných čísel uvedených v prováděcí vyhlášce k Zákonu o vodovodech a kanalizacích pro veřejnou potřebu.\n\nVodné se stanovuje podle nákladů na výrobu a distribuci vody na 1 m za uplynulé zúčtovací období, ke kterému se přičte plánovaný zisk a zohlední se předpokládaný vliv inflace. Součástí konečné ceny pro spotřebitele je také daň z přidané hodnoty. Ta do 1. května 2020 činila 15 %, od tohoto data však dochází k jejímu snížení na 10 %.\n\nU ceny vody tj. vodného a stočného je součástí tzv. \"přiměřený zisk\", který však není obecně limitován. Zisk se odvozuje z úplných vlastních nákladů, které zahrnují i cenu surové vody (věcně usměrňovanou) a náklady na obnovu vodohospodářských zařízení a sítí - infrastruktury - které jsou zpravidla v majetku měst a obcí). Provozovatel vodohospodářského zařízení tak - oproti jiným podnikatelům - získává prospěch nejen ze svého kapitálu, ale i nezbytné suroviny pro výrobu pitné vody a veřejných zařízení. Současná převaha zahraničních nadnárodních provozovatelů v českém vodárenství vede k repatriaci (čili vývozu) zisku bez jeho investování v ČR. \nVýjimku tvoří případy, kdy provozovatelem vodovodní sítě je např. samotná obec - spotřebiště, která nikterak nezohledňuje skutečné náklady a budoucí potřebu obnovy zařízení a tak samospráva vodné stanoví tzv. „lidové“.\n\nVodné má jednosložkovou či dvousložkovou formu. \nJednosložková představuje pevnou cenu pro dané účtovací období za 1 m (neboli metr krychlový nebo také kubík vody) bez ohledu na spotřebované množství. \nDvousložková se obvykle skládá z paušálního poplatku většinou v závislosti na dimenzi použitého vodoměru a poplatku za odebranou vodu. Možnost dvousložkového účtování vodného přinesl až Zákon o vodovodech a kanalizacích pro veřejnou potřebu č. 274, 2001 Sb. O tom, jakou formu vodného bude odběratel platit, rozhodují vodárenské společnosti. Za vodné a stočné platí české domácnosti v průměru 90 Kč za kubík vody. Oproti roku 2018 vzrostly ceny za vodné a stočné v roce 2019 o 2,8 %.\n\nPrávo na uhrazení vodného má majitel, popřípadě provozovatel veřejného vodovodu: citace zákona \"\"Právo na vodné vzniká vtokem vody do potrubí napojeného bezprostředně za vodoměrem, a není-li vodoměr, vtokem vody do vnitřního uzávěru připojeného pozemku nebo stavby, popřípadě do uzávěru hydrantu nebo výtokového stojanu.\"\"\n\nSolidární vodné je cena shodná za 1 metr, která se účtuje všem odběratelům v určité oblasti bez ohledu např. na vzdálenost odběrného místa od zdroje pitné vody. Solidární cena tedy nezohledňuje rozdílné skutečné náklady na výrobu a dopravu pitné vody k odběrateli. Z toho vyplývá, že aplikováním solidární ceny doplácí odběratelé ve městech bližších ke zdroji pitné vody na odběratele ve městech vzdálenějších a následně na odběratele v obcích.\nVysvětlení na příkladu: skutečné náklady na výrobu a distribuci vody pro větší město přilehlé ke zdroji vody s krátkou vodovodní sítí, která je gravitační jsou \"minimální\" (obrazně řečeno) a skutečné náklady pro obec s malým počtem odběratelů velmi vzdálené od zdroje vody, kdy je potřeba pro dopravu vody například i čerpacích stanic jsou \"maximální\" (obrazně řečeno).\n"}
{"id": "145244", "url": "https://cs.wikipedia.org/wiki?curid=145244", "title": "PZL TS-11 Iskra", "text": "PZL TS-11 Iskra\n\nPZL TS-11 Iskra byl polský vojenský proudový cvičný letoun, který byl v polovině roku 1962 v soutěži o standardní proudový cvičný letoun států Varšavské smlouvy v Moninu u Moskvy jednoznačně poražen československým letounem L-29 Delfín. Jeho vývoj však přesto pokračoval a později byla vytvořena jeho bitevní a také průzkumná varianta. Během 25 let produkce bylo vyrobeno celkem 424 letadel všech modifikací. V roce 1975 bylo 50 strojů dodáno do Indie a v 90. letech dalších 26 kusů. Iskra byla stažena ze služby u Indického letectva 16. prosince 2004.\n\nTS-11 Iskra vznikl v konstrukční kanceláři Leteckého institutu WSK Okecie v roce 1957 pro potřeby výcviku polských pilotů. Stavba čtyř prototypů započala na podzim roku 1958, z nichž první určený pro statické a lámací zkoušky byl dokončen v březnu 1959. První létající prototyp (02) zalétal ing. Andrzej Ablamowicz 5. února 1960 s motorem Bristol Siddeley Viper 8 o tahu 7,8 kN. Do července 1961 se ke zkouškám připojily další dva prototypy s motorem HO-10 o tahu 7,74 kN, 03 bez výzbroje a 04 již s párem křídlových závěsníků, kanónem ráže 20 mm a fotokulometem. V roce 1964 byl do prototypu 03 instalován první proudový motor navržený polskými konstruktéry SO-1 (silnik odrzutowy), s nímž upravený stroj ještě téhož roku ustanovil čtyři světové rekordy ve své třídě. V první polovině 70. let byly v závodě WSK-Mielec motory SO-1 zpětně montovány do Isker prvních sérií.\nV roce 1963 byla zahájena sériová výroba ve WSK Mielec, úvodní sériový letoun byl zalétán 11. října 1963. V březnu následujícího roku bylo prvních sedm strojů předáno do letecké školy 60. LPSz (Lotniczy Pulk Szkolny) v Radomi. Na přelomu let 1964/65 bylo u útvaru zařazeno již 29 Isker. Prvních osm exemplářů z III. série s překonstruovanou palivovou soustavou a regulací motoru bylo opět dodáno k 60. LPSz, zbývajícími stroji byl v prosinci 1965 přezbrojen 66. LPSz v Tomaszowě Mazowieckim. Problémy s přeškolením na nový typ u tohoto útvaru vedly k předání všech Isker do Radomi a 66. pluk se vrátil k používání pístových PZL TS-8 Bies. Iskry zde opět působily až v roce 1968.\n\nZavedením prvních letounů TS-11 Iskra do výzbroje Ludowego Lotnictwa Polskiego započalo nahrazování pístových letounů TS-8 Bies, které byly nadále využívány pouze pro základní výcvik. První Iskry se v polských leteckých školách objevily v roce 1964, které převzaly většinu z 366 dodaných letounů.\nNejvýznamnější školní jednotkou s TS-11 se stal 60. PSzB (Pulk Szkolny Bojowy), později přejmenovaný na 60. LPSz. Počáteční nespolehlivost a poruchovost typu zapříčinila ztrátu několika letounů včetně pilotů. 30. ledna 1979 navíc polské letectvo přišlo o 24 Isker, na které se zřítil hangár v Radomi přetížený sněhem. Pro zajištění výcviku byly do Radomi převeleny TS-11 od několika ostatních jednotek a již v únoru útvar převzal nové letouny z XVII. série. Většina Isker 60. LPSz byla od ledna 1994 nahrazena turbovrtulovými cvičnými letouny PZL-130 Orlik. V roce 1998 tak útvar disponoval pouze 12 letouny Iskra, z nichž deset provozoval akrobatický tým „Iskry“.\n\nDruhý školní pluk, 66. LPSz v Tomaszowě Mazowieckim převzal první dvě PZL TS-11 23. prosince 1965. Následujícího roku bylo útvaru dodáno dalších 15 strojů. Z důvodu častých poruch pohonných jednotek byly všechny Iskry předány na jaře 1966 do Radomi. K 66. LPSz byly TS-11 opět dodávány od roku 1968. Redukce stavů polského letectva vedla ke zrušení útvaru k 31. prosinci 1989. 21 Isker bylo převeleno k 58. LPSz a 37 k 60. LPSz, který jednu letku provozoval z Tomaszowa do roku 1995.\n\nDalším školním plukem vyzbrojeným TS-11 byl 38. LPSz v Modlině, který je používal v létech 1973 až 1980. V období prosinec 1973 až listopad 1974 útvar získal celkem 53 nových Isker. V roce 1980 byl 38. LPSz přezbrojen na stroje SBLim-2 a Lim-5, jednotka pak byla zrušena 31. prosince 1988.\n\nČtvrtým plukem WOSL (Wyźsa Oficerska Szkola Lotnicza) byl 58. LPSz umístěný v Deblině. Iskry převzala v roce 1980 třetí letka, která 28 kusy TS-11 nahradila 21 letounů Lim-5 (licenční MiG-17). V roce 1987 se Iskry staly jediným typem u tohoto útvaru. Po zrušení programu cvičného letounu I-22 Iryda bylo k 58. LPSz přesunuto k zajištění výcviku několik Isker od bojových jednotek. V roce 1999 tak útvar disponoval 50 TS-11 a po zrušení 61. LPSz a přezbrojení 60. LPSz na Orliky se stal jediným výcvikovým střediskem provozujícím Iskry.\n\nÚtvar pokračovacího výcviku 61. LPSz-B v Biala Podlaska zařadil do své výzbroje Iskry po vyřazení všech letounů Lim v 80. letech. První z nich byly k jednotce přiděleny od 60. LPSz v listopadu 1990, další od 58. LPSz o dva měsíce později. Tyto letouny byly dále doplněny v lednu 1995. V průběhu devíti let zde bylo používáno okolo stovky TS-11, z nichž polovina zde byla postupně vyřazena z výzbroje. V roce 1999 byly zbývající Iskry předány do Deblinu, poslední opustila Bialu Podlasku v dubnu 2000.\n\nPoslední výcvikovou jednotkou s několika Iskrami byla 23. LESz (Lotnicza Eskadra Szkolna) v Deblině. Tento typ zde sloužil od roku 1974 do konce 70. let, následně pak k jednotce přejmenované na 23. LES (Lotnicza Eskadra Specjalna) přišly znovu v roce 1999. V roce 2002 zde sloužily ještě dvě Iskry společně s několika letouny MiG-21 a vrtulníky Mi-2.\n\nKe spojovacím a zabezpečovacím úkolům byly letouny TS-11 zařazeny také u polské protivzdušné obrany státu. První Iskry převzala jednotka 42. ELL-T (Eskadra Lotnictwa Lacznikowo-Transportowego) ve Varšavě v červnu 1975 společně se stíhacími pluky v Minsku Mazowieckim (1. PLM) a v Lasku (10. PLM). Dalších několik TS-11 bylo předáno k 44. ELL-T ve Wroclawi, 62. PLM v Poznani, 11. PLM ve Wroclawi, 43. ELL-T v Bydgosczi, 26. PLM v Zergze Pomorskie, 28. PLM ve Slupsku a 34. PLM v Gdyni-Babie Doly. Všechny tyto jednotky a útvary dostávaly své Iskry přímo z výrobního závodu, dvě starší pak v únoru 1988 dostala 19. LEH (Lotnicza Eskadra Holownicza) v Slupsku k vlekání terčů. Celkem u vojsk protivzdušné obrany státu sloužilo 34 TS-11. Další menší počet TS-11 sloužil přímo u bojových útvarů ke kondičním letům a k pokračovacímu výcviku mladých pilotů.\n\nPosledním uživatelem TS-11 v Polsku se stalo námořní letectvo LMW (Lotnictwo Marynarki Wojennej). První Iskry obdržel 7. PLM-Sz v Siemirowicich v květnu 1977. Od března 1991, po vyřazení strojů SBLim-2, získal útvar dalších 15 Isker od různých jednotek, z nichž šest bylo později přestavěno na radarové TS-11R.\n\nTři Iskry byly zařazeny u 18. ELL v Gdyni-Babich Dolach v létech 1977 až 1987.\nV roce 1991 se vrátil 34. PLM z podřízenosti letectva opět k námořnictvu, který kromě MiGů-21 disponoval také čtyřmi TS-11. Po reorganizaci LMW vznikla brigáda námořního letectva se třemi Diwizjony Lotnictwa. Iskry byly poté přiděleny do výzbroje 1. DL MW a 3. DL MW (bývalý 7. PLM-Sz).\n\nKontrakt na dodávku 50 Isker bis D do Indie byl podepsán v roce 1975. Všechny byly dodány od září 1975 do května 1976 na palubách letounů An-12. TS-11 byly zařazeny k Air Force Academy v Hakimpetu. V roce 1984 byly první indické Iskry modernizovány instalací výkonnější pohonné jednotky SO-3W. V 90. létech bylo pět generálkovaných polských Isker prodáno IAF k náhradě ztrát, následovaných v roce 1998 dalšími 12 generálkovanými Iskrami. Ještě v roce 2002 sloužilo v IAF (Indian Air Force) 35 TS-11. Celkem sedm Isker bylo ztraceno při haváriích následkem vysazení motoru, nebo pádem do vývrtky. Definitivní vyřazení TS-11 z indického letectva nastalo v roce 2004.\n\nKolem 50 v Polsku vyřazených letounů TS-11 bylo prodáno soukromým společnostem v Austrálii, USA a Velké Británii.\n\n\n\n\n\n\n"}
{"id": "145245", "url": "https://cs.wikipedia.org/wiki?curid=145245", "title": "Delvita", "text": "Delvita\n\nDelvita je název potravinářských supermarketů obchodního řetězce belgické skupiny Delhaize Group, která působila v letech 1991 - 2007 také v České republice.\n\nDELVITA a.s. (IČ 161 90 955) byla společnost provozující supermarkety Delvita, založená 8. března 1991 a registrovaná v České republice, měla ve statutárních orgánech pouze občany Belgického království a byla stoprocentně vlastněná společností \"DELHAIZE „The LION“ NEDERLAND B.V.\" registrovanou v Nizozemském království. Z obchodního rejstříku byla vymazána dne 1. října 2008.\n\nNa český trh vstoupil tento řetězec mezi prvními v roce 1991, provozuje supermarkety s převážně potravinářským zbožím. Nejprudší růst počtu prodejen, z 59 na 99, nastal v roce 1999, současně společnost vstoupila 14 prodejnami i na slovenský trh. Poté počet prodejen víceméně stagnoval. Zaměstnanců měla Delvita v České republice v roce 2006 asi 3800.\n\nV roce 1995 došlo při stavbě velkoskladu společnosti v Rudné k objevu neocenitelné památky, 3000 let starého sídliště z pozdní doby bronzové. Společnost Delvita přesto přes četné protesty z řad kulturní obce pokračovala ve stavbě a naleziště tak zničila. Hmotná škoda byla odhadnuta na 40 milionů, kulturní škoda je podle odborníků nevyčíslitelná. Delvita navíc na plánovanou výstavbu velkoskladu neměla stavební povolení. Trestní stíhání odpovědné osoby za stavbu bylo v roce 2000 zastaveno.\n\nV roce 2005 se společnost stáhla ze Slovenska a všech 11 prodejen prodala skupině REWE Group.\n\n9.–10. listopadu 2006 česká média oznámila, že se společnost stáhne z českého trhu a že nabídla k prodeji všech svých 96 prodejen, takovou možnost předtím ještě na začátku května 2006 společnost popírala. V roce 2005 měla Delvita v ČR ztrátu téměř 839 milionů Kč, v roce 2004 185 milionů Kč (roční tržby klesly z 8,9 na 8,4 miliardy Kč). (Podle další zprávy iDnes za rok 2005 činila provozní ztráta asi 42 milionů korun a nahromaděné ztráty celkem 2,5 miliardy korun.)\n\n13. listopadu 2006 zveřejnila ČTK zprávu, že supermarkety Delvita v České republice budou prodány za 100 milionů eur (2,8 miliardy korun) německé maloobchodní skupině REWE Group, která již provozuje 159 diskontních prodejen Penny Market a 76 supermarketů Billa. Podle zprávy ČTK z 10. 11. 2006 byla původně očekávaná cena kolem 22,3 milionu eur (zhruba 624 milionů korun). Do řetězce Billa byly o rok dříve převedeny i slovenské prodejny Delvita a společnosti Delhaize a Rewe měly uzavřenou dohodu o předkupním právu i na české prodejny. Prodejny Delvita v České republice se 28. května 2007 otevřely naposledy, o den později začala přeměna Delvity na Billu.\n\nV jiných státech působí skupina pod značkou Delhaize. Lev, kterého užívá jako svého symbolu i Delvita, byl již ve štítu maloobchodu s potravinami, který roku 1867 zřídil v Charleroi v Belgii Jules Delhaize se svým bratrem Edouardem Delhaize a švagrem Julem Vieujantem. První firemním heslem bylo „V jednotě je síla“. V roce 1871 se firma transformovala a přestěhovala do Bruselu. V roce 1914 měla společnost již 500 poboček po celé Belgii, v roce 1939 744 prodejen a 1500 přidružených obchodů. V roce 1957 společnost Delhaize otevřela první evropský samoobslužný supermarket, \"Le Lion\". Na konci roku 2005 skupina působila v deseti státech, provozovala 2636 prodejen a zaměstnávala asi 136 000 lidí (z toho asi 3800 v České republice).\n\n\n"}
{"id": "145249", "url": "https://cs.wikipedia.org/wiki?curid=145249", "title": "Hispano-Suiza 8", "text": "Hispano-Suiza 8\n\nOznačení Hispano-Suiza 8 zahrnuje několik typových řad čtyřdobých zážehových vodou chlazených vidlicových osmiválců, leteckých motorů vyráběných firmou Hispano-Suiza od roku 1914 a používaný v mnoha typech letadel Dohody během první světové války. Konstruktérem úspěšné řady motorů byl Švýcar Marc Birkigt. \n\nPůvodní model Hispano-Suiza 8A začínal na výkonu 140 k (103 kW) při 1400 ot/min, pozdější model Hispano-Suiza 8Be dosáhl 220 k (162 kW). Nový typ Hispano-Suiza 8F 300 k (221 kW). Motor Hispano-Suiza 8A byl v Británii vyráběn v licenci firmou Wolseley jako Wolseley Python a ve Spojených státech firmou Wright-Martin jako „Model E“.\n\nMotory Hispano-Suiza 8 poháněly stíhací letouny S.E.5 (8A a Viper), Sopwith Dolphin, SPAD S.VII (8A) a SPAD S.XIII (8Be).\n\nHS 8A byl vidlicový osmiválec se zdvihovým objemem 11 762 cm³ a přímým náhonem vrtule (vrtule je pravotočivá).\n\nHS 8B byl vidlicový osmiválec se zdvihovým objemem 11 762 cm³ (všechny verze řady B mají stejné rozměry válců jako motory řady A), vybavený reduktorem (vrtule je levotočivá). Motory byly vybavovány reduktory s převodem 1,333 nebo 1,50 či 1,708. (Reduktorové motory vyráběné v licenci u britské firmy Wolseley byly vybavovány reduktory „1185 gear“ s převodem 1,686 – číslo \"1185\" zaokrouhleně udávalo otáčky vrtule při 2000 ot/min. klikového hřídele. Reduktory původních francouzských motorů Britové označují jako „1500 gear“, „1330 gear“ a „1170 gear“.)\n\nHS 8F byl zcela novou konstrukcí, šlo o vidlicový osmiválec se zdvihovým objemem 18 473 cm³ (motory řady F mají oproti řadám A a B vrtání i zdvih zvětšeny o 20 mm). Motor verze Hispano-Suiza 8Fb byl ve dvacátých letech (od roku 1922) vyráběn v licenci v někdejším Československu plzeňskou Škodovkou, pod označením HS-300, montoval se do letadel firem Avia a Letov.\n\n\n\n\n"}
{"id": "145250", "url": "https://cs.wikipedia.org/wiki?curid=145250", "title": "Východní Slované", "text": "Východní Slované\n\nVýchodní Slované tvoří východní etnickou skupinu Slovanů, která používá Východoslovanské jazyky. Historicky se z ní vyvinuli dnešní Rusové, Ukrajinci, Bělorusové, Rusíni a další menší národy, z nichž každý má vlastní bohatou historii.\n\nDo přibližně 9. století se toho ví o východních Slovanech poměrně málo. Hlavním důvody jsou tehdejší neexistence psaného jazyka (Cyrilice byla vytvořena v roce 863) a značná odlehlost východoslovanských zemí. Poznatky získáváme pouze z archeologických vykopávek, útržků zpráv cestovatelů a srovnávacích studií slovanských jazyků.\n\nKromě kontroverzní tzv. Velesovy knihy existuje před 11. stoletím velmi málo původních ruských písemných památek. Nejstarší známý rukopis pojednávající o staroruské historii je tzv. \"Povesť vremennych let\" (také tzv. Kyjevský letopis, dříve podle jejího údajného autora mnicha Nestora též. \"Nestorova kronika\" či \"Nestorův letopis\") napsaná na přelomu 11. a 12. století. Je v ní vyjmenováno dvanáct slovanských tzv. \"plemen\" (kmenových svazů či národů), které se do 9. století usadily v oblasti mezi Baltickým a Černým mořem. Těmito kmeny jsou Polané, Drevljané (Děrevljané), Dregoviči, Radimiči, Vjatiči, Kriviči, Ilmeňští Slované, Dulěbové (Doudlebové), Bílí Chorvati (Charváti), Severjané, Uliči (Ugliči), Tiverci.\n\nPodle dostupných archeologických a jazykovědných důkazů historikové dovozují, že Slované (Praslované), tehdy nazývaní pravděpodobně jako Venetové (Venedové), začali tvořit samostatnou indoevropskou etnickou skupinu v polovině 2. tisíciletí př. n. l. pravděpodobně v oblastech dnešního Polska, Běloruska a severozápadní Ukrajiny, v 8. století př. n. l. vstoupili do doby železné a začala jejich postupná migrace východním a jižním směrem.\n\nV následujících stoletích se slovanští osadníci potkávali s jinými etnickými skupinami, které buď žily nebo se přestěhovaly do východoevropských rovin. Mezi 1. a 9. stoletím n. l. migrovali přes region Ruska Skythové, Gótové, kočovní Hunové, Avaři a Maďaři. Někteří z nich si mohli místní Slovany částečně podmanit, ale celkově zde tyto cizí kmeny nezanechaly velkou stopu. Větší význam mělo, že v tomto období zde Slované expandují jako zemědělci, sběrači medu, lovci, rybáři a pastevci; od 6. století již tvoří Slované hlavní etnickou skupinu na východoevropských rovinách.\n\nPřibližně od roku 600 dochází k jazykovému rozdělení Slovanů na jižní, západní a východní větev. Východní Slované se usadili podél řeky Dněpr na území dnešní Ukrajiny; dále se rozšířili severním směrem do severního údolí řeky Volhy, východně od dnešní Moskvy a západně do povodí řek severního Dněstru a Jižního Bugu v dnešním Moldavsku a jižní Ukrajině. Tato poloha jim umožňovala kontrolovat obchod mezi regionem Skandinávie-Baltické moře a východními částmi Římské říše, zejména Byzantskou říší a řeckými koloniemi na severním pobřeží Černého moře (viz Obchodní cesta od Varjagů k Řekům). Obchodní styky udržovali s Vikingy i Byzantinci. Kyjev - budoucí hlavní město Rusi - bylo pravděpodobně založeno v 5. až 6. století jako pevnost, která kontrolovala řeku Dněpr a kde se vybíraly daně od lodí, které se vracely z Byzance. V následujících pětistech letech bylo postaveno mnoho dalších měst.\n\nV čele kmenových svazů stál kníže, velkou moc měli bojaři (obdoba šlechty), kteří vlastnili většinu pozemků a rolníci tak na nich byli plně závislí.\n\nV 8. a 9. století se musely některé východoslovanské kmeny podvolit turecky mluvícím Chazarům, kteří na konci 8. nebo v 9. století přijali Židovskou víru a usadili se v oblasti jižní Volhy, na Kavkaze, a jejich říše v té době sahala až k dolnímu Dněpru a Krymu.\n\nV polovině 9. století pravděpodobně ovládli oblasti východních Slovanů (Kyjevskou oblast Polanů a Novgorodskou oblast Slovanu) Skandinávští bojovníci a obchodníci, tzv. Varjagové (všeobecněji nazývaní Vikingové). Tito stáli pravděpodobně u vzniku prvního státního útvaru východních Slovanů, Kyjevské Rusi i její vládnoucí dynastie Rurikovců (zakladatel Rurik, více viz Normanská teorie vzniku ruského státu a Kyjevská Rus).\n\n\n\n"}
{"id": "145251", "url": "https://cs.wikipedia.org/wiki?curid=145251", "title": "Fiat CR.32", "text": "Fiat CR.32\n\nFiat CR.32 (\"Freccia\") bylo italské dvouplošné jednomotorové stíhací letadlo. CR.32 byl hlavním stíhacím typem italského královského letectva během Španělské občanské války. Byl jednoznačně nejrozšířenějším italským typem na samém začátku druhé světové války a dočkal se omezeného nasazení při nočních operacích v Řecku a Libyi ještě v roce 1942. Celkem bylo vyrobeno asi 1 212 letounů všech verzí. V roce 1933 bylo 16 kusů CR.32 zakoupeno Čínou a nasazeno s počátečním úspěchem proti útočícímu Japonsku. Do pádu čínského hlavního města v roce 1937 však už byly všechny ztraceny.\n\n\n\n\n\n\n\n"}
{"id": "145255", "url": "https://cs.wikipedia.org/wiki?curid=145255", "title": "Polané (východní)", "text": "Polané (východní)\n\nPolané (ukrajinsky \"Поляни, Poljany\"; rusky \"Поляне, Poljane\") byli východoslovanský kmen, který mezi 6. a 9. stoletím obýval oba břehy řeky Dněpr mezi městy Ljubeč a Rodnija a také přítoky Dněpru, dolní toky řek Ros, Sula, Stuhna, Teteriv, Irpiň, Desna a Pripjať. Jejich jméno je odvozeno ze staroruského slova \"poljana\" („pole“) od jejich zvyku usazovat se na otevřených polích-pláních.\n\nOblast osídlení Polanů ležela na křižovatkách území sousedních východoslovanských kmenů jako byli Drevljané, Radimiči, Dregoviči a Severjané a propojovala je sítí vodních cest. Přes toto území vedla severojižním směrem důležitá obchodní trasa, tzv. „Cesta od Varjagů k Řekům“, která spojovala Baltské a Černé moře. Využívali ji Varjagové při obchodu s Byzantskou říší. Po dlouhou dobu obývali tato území i Skythové, východní Gótové (Ostrogóti) zejména \"Danapirstadir\" (město na \"Danapiru\" - Dněpru, po příchodu Slovanů přejmenované na Kyjev) a Varjagové.\n\nV 9. a 10. století již měli Polané dobře vyvinuté orné zemědělství, chov skotu, lovectví, rybářství, sběr medu a také řemeslnou výrobu, např. kovářství, slévačství kovů, hrnčířství, výrobu šperků atd. Tisíce předpolanských mohyl (kurhanů), které byly objeveny při archeologických pracích naznačují, že na tomto území byla vysoká hustota zalidnění. Bydleli v malých rodinách v polozakopaných zemljankách a nosili prosté šaty a jednoduché šperky. Před tím, než přijali křesťanství, své mrtvé spalovali a přes jejich hroby navršili mohylu.\n\nV 9. století vládli Polanům Chazaři a Polané jim museli odvádět poplatky. Kolem roku 860 podnikli Varjagové (Vikingové) několik úspěšných válečných tažení proti Byzantské říši, Pečeněhům a Poločanům a pravděpodobně ovládli i území Polanů s centrem v Kyjevě a stáli u vzniku dynastie Rurikovců (podrobněji viz Normanská teorie vzniku ruského státu). Kolem roku 880 byla země Polanů dobyta Olegem z Novgorodu, spojena a Novgorodským knížectvím Severjanů a tím byl vytvořen první státní útvar východních Slovanů, Kyjevská Rus.\n\nNejvětší města Polanů byla Kyjev, Perejaslav, Rodnija, Vyšhorod, Bilhorod na řece Irpiň (dnes vesnice Bilohorodka) a Kaniv (není jisté, zda všechny uvedené názvy měly stejný slovní základ s názvy v době Polanů). V 10. století se označení „Polané“ již nepoužívalo a nahradilo ho obecné „Rusové“. Poslední písemná zmínka o Polanech jako kmeni je z roku 944.\n\nStaré kroniky shodně uvádějí, že socioekonomické vztahy byly v obcích Polanů v porovnání se sousedními kmeny vysoce rozvinuté. Polanům se také mezi ostatními východoslovanskými kmeny nejvíce připisuje místo ve staroruských bájích a jsou v nich považováni za přímé předchůdce Kyjevské Rusi s největším podílem na vzniku ruské státnosti. Kyj, jeden ze tří bratrů, kteří podle legendy uvedené v Kyjevském letopise založili \"hrazené město Kyjev\", byl také údajně kníže kmene Polanů.\n\nV Kyjevském letopise se také píše: „\"…tito Slované odešli, usadili se na Visle a nazvali se Lachové. Někteří z těchto Lachů se pojmenovali Polané, jiní Lachové, Lutici, jiní Mazovšané, jiní Pomořané. A rovněž stejní Slované přišedše, usadili se i podél Dněpru a nazvali se Polané…\"“ Z tohoto důvodu se jeví jako pravděpodobné, že Polané západní a východní pocházejí původně z jednoho kmene.\n\n\n"}
{"id": "145262", "url": "https://cs.wikipedia.org/wiki?curid=145262", "title": "Boršč", "text": "Boršč\n\nBoršč je druh polévky z červené řepy, integrální součást a historické jídlo ruské a ukrajinské národní kuchyně Boršč se s expanzí Ruského impéria rozšířil i do Finska, na Kavkaz a severní části . Polévky podobné boršči se vaří i v Polsku a Bulharsku.\n\nZákladem boršče je vývar z kostí (nejlépe morkových) a masa (obvykle předního hovězího či vepřového) a směs osmažené zeleniny (červená řepa, někdy brambory, mrkev, zelí, cibule). Dříve se jako zelenina používala také nať bolševníku obecného, zvaného též česky \"„bršť“\". Zelenina se krájí na nudličky, osmaží se na tuku a lehce se zahustí zásmažkou, následně se rozředí vývarem, doplní se vařené maso a polévka se dochutí octem a cukrem do příjemně navinulé chuti.\n\nUkrajinský boršč (ukrajinsky: борщ) klade důraz na sytě červenou barvu, řepa se proto připravuje samostatně a ještě před samotnou tepelnou úpravou se zastříkne octem či citrusovým džusem. Historicky se použivala i kvašená řepa. Do zeleninové směsi se přidává petrželka, kopr a rajčatový protlak nebo i čerstvá rajčata, doporučeným tukem je vepřové sádlo, které by mělo přejmout barvu protlaku – na hotové polévce by měla plavat jantarově zbarvená mastná oka. Vyškvařené kostičky sádla se doplňují i do hotové polévky. Boršč je podáván vždy horký, se zvlaštními česnekovými houskami, tzv. \"pampušky\", zakysanou smetanou, čerstvě nasekanými bylinkami (kopr, petřelka, lahůdková cibulka) a škvarky. Bohatší ukrajinský boršč se doplňuje nakrájenou uzeninou jako uzený hovezí či vepřový jazyk, četné druhy klobás, uzený vepřový bok.\n\nPolský baršč (: ) z vařené červené řepy je tradiční produkt polské kuchyně, který je základem skupiny polévek téhož názvu a o něco méně rozšířeného nápoje.\n\nKousky červené řepy se nechají spolu s česnekem kysat 2-3 týdny ve vodě v kameninové nebo skleněné nádobě. Takto připravený baršč má lehce nakyslou chuť a mírně štípe. Může se pít studený i teplý nebo se z něho mohou připravovat polévky.\n\nČistý červený baršč s malými plněnými taštičkami, tzv. uszka (uška) bývá v některých, převážně východních regionech Polska jedním z tradičních chodů na štědrovečerním stole.\n\n"}
{"id": "145265", "url": "https://cs.wikipedia.org/wiki?curid=145265", "title": "Móda", "text": "Móda\n\nMóda (z francouzského \"mode\", které vzniklo z latinského \"modus\" – míra, vzhled, způsob, pravidlo, předpis) je aktuálně (s trvalostí dnů až roků) upřednostňovaný způsob, jak se některé věci dělají nebo používají. Tento způsob použití nebo řešení není trvalý, ale v čase se mění. Změna módy tak znamená změnu způsobu užití nebo řešení. Móda a její následování je spojeno s příslušností k sociální skupině. Pokud se jedinec nepřizpůsobí běžné módě, je společností nebo skupinou penalizován, tento tlak je někdy nazýván „diktát módy“. Velmi často je výraz móda používán ve spojení s oblékáním, kde popisuje v daném období upřednostňovaný vzhled oděvů, úpravu vlasů a úpravu zevnějšku obecně. Móda, vzhled oděvu, měnící se kultura, je přes zdánlivou povrchnost, jedním z nejcharakterističtějších rysů vystihujících obraz člověka a společnosti.\n\nŠíření módy k spotřebitelům je spojeno s masmédii a prezentací pomocí populárních osobností. V březnu 2007, zpěvačka Madonna zvýšila prodej zboží H&M o 29% a Sharon Stone v březnu 2006 zvýšila tržby výrobků Dior o 30 %. Obecně je rozšířen názor, že v pro životnost módní značky je hlavním kritériem hospodářský úspěch a k tomu vede propagace výrobku v masmédiích. Mezi uniformní módní styly jsou řazeny džínsové oděvy. Na počátku 21. století společností proniká názor, že módní značka (firemní logo, název, symbol výrobce) je důležitější než vzhled nebo funkce výrobku.\n\nGeorg Simmel nahlížel na módu jako na sociologický projev, v němž dochází k střetávání se opačných tendencí u individua. Snahy splynout se skupinou, začlenit se a být nositelem stejných znaků jako skupina a opačné snahy odlišovat se od ostatních, vyčlenit se některými znaky jako jedinečná osobnost. Splynutí a odlišení jsou vnímány jako základní protikladné prvky módy, bez jednoho z obou logických protikladů není móda možná.\n\nRoland Barthes, Umberto Eco ale i další hovoří o módě jako o systému znaků, symbolů, kterými neverbálně nositel komunikuje s okolím. Pokouší se dešifrovat módu pomocí sociologických úvah a sémiotiky. R. Bartes píše o módě jako systému módy, oděv jako takový chápe jako informaci v němž jsou úpravy určujícími znaky které adresát, směrem k pozorovateli, interpretuje ve sdělení.\nLuxusní módní oděvy jsou označovány termínem Haute couture, konfekční módní oděvy jsou někdy označovány jako prêt-à-porter.\n\nMóda je vždy nakažlivá novinka, svou povahou může být popsána jako dočasná „epidemie“. Právě měnící se doba často určuje co je „in“, co je frivolní, co je snobské a co je „out“. Neustále vznikají nové \"módní vlny\" a vznik každé další módní vlny znamená konec té předcházející. Výraz „módní vlna“ může být v různé souvislosti mít různě zabarvený význam, tedy může být jak hanlivý a zesměšňující tak pouze jako popisné označení jevu. Jako módní vlny lze vnímat například prodlužující a zkracující se délku sukní, nebo oblibu psích plemen.\n\nJedinou jistotou v módě je, že současná módní vlna není poslední. To, co je nové, se nazývá \"módní\"; to, co je překonané, se někdy nazývá \"staromódní\", \"out\" nebo \"demodé\" (také démodé). Některé módní vzory zůstávají stálé, nebo se po čase zcela nebo podstatně nezměněny opět objevují jako žádané a žádoucí, 'chic'. V takovém případě se takový způsob neoznačuje jako \"módní\", ale \"klasický\" (např. antický umělecký sloh). Upravené nebo napodobené dříve módní vzory jsou nazývány \"revival\" (výraz je používán ve smyslu oživení nedávné minulosti, obvykle jde o napodobení stylu, nebo návrat hudební skupiny) \"retro\" (často počátek 20. století, odpovídá původním vzorům). Originální módní prvky, způsoby úpravy, které jsou znovu módní třeba i jako součást dalšího stylu, jsou nazývány \"vintage\".\n\nV přeneseném významu slova pak toto slovo někdy může být používáno jako synonymum pro slovo zvyk, obliba, zvyklost, obyčej apod., a to prakticky ve všech oblastech lidského konání.\n\nPodstata módy spočívá v šíření, v té skutečnosti, že pouze část osob objekt módy používá, nebo módní konání uskutečňuje a zbytek k takovému jednání teprve směřuje. Jakmile je móda rozšířena, přestává být módou, daný způsob projevu zaniká a vzniká nový. Simmel připodobňuje šíření módy k šíření socialismu, který v případě že se zcela rozšíří, vyjeví se lichost a prázdnota. Módu Simmel (\"Philosophische Kultur, Gesammeite Essays\" 1911) také srovnává s mravným chováním a je toho názoru, že při rozšíření zcela mravného chování je zjevná šeď a nedostatek podnětů, dojmů, proměnlivosti.\n\nPřizpůsobením se „podle módy“, demonstruje jedinec akceptování určitých pravidel chování ve skupině. Na základě klasických sociologických prací je předpokládáno, že v přísně hierarchicky založených společnostech s nízkou sociální mobilitou (kastovní systémy) mezi jednotlivými vrstvami, se móda, tedy reprezentace postavení osoby vzhledem, podléhá přísným, přesně stanoveným rituálům. Dobrovolným přijímáním „diktátu módy“ osoba dává také najevo své společensky podřízené či nadřízené postavení, jde o dobrovolné nošení viditelného znamení příslušnosti ke skupině.\nGeorg Simmel nahlíží na módu jako na sociologický projev, v němž dochází k střetávání se opačných tendencí u individua. Snahy splynout se skupinou a opačné snahy odlišovat se od ostatních. Z členství ve skupině vyplývají pro člena stejného skupiny práva a naproti tomu práva jedince jiné skupiny vnímá jako bezpráví. Módu Simmel, filosof a sociolog, považuje za produkt třídního rozdělení a projev který se týká především sociálního okruhu, sociální skupiny, spojení se stejně postavenými.Móda je uzavřením a vymezením skupiny vůči osobám z vyšší nebo nižší sociální skupiny.\n\n\"…móda je nejvlastnějším terénem pro takové jedince, kteří jsou vnitřně nesamostatní a potřebují nějakou oporu, jejichž ješitnost však zároveň vyžaduje, aby určitým způsobem vynikli, vzbudili pozornost a něčím se ozvláštnili. Je to nakonec tatáž konstelace, při níž mívají největší úspěch ony všemi omílané banality,…\"\n\nMínění jiných sociologů vystihují jejich názory, že móda nebo oděv, zdobením a úpravou, především ukazuje „\"…jak si na tom stojíme po finanční stránce.\"“ „\"Šaty jsou svědectvím o naší schopnosti utrácet\".“ „\"Elegantní šaty jsou znakem zahálky.\"“\n\nZdobení okolního prostředí i sebe sama je známo i z nejstarších nálezů pozůstatků člověka dnešního typu a objektů které používal. Někteří utoři předpokládají, že akt oblékání a zdobení sama sebe je jedinečné pro člověka, který se \"vždy odlišoval od jiných bytosti zdobením svého těla, ať už tetováním, jizvami nebo mrzačením\". Tyto akty, které jsou často praktikovány i v 21. století, mají právě ten význam, který je přikládán módě filosofy a sociology i na počátku 21. století, tedy symbol příslušnosti ke skupině, především sociální a kulturní skupině a další soubor znaků a informací o osobě. Podobné chování, jako je estetická úprava okolního prostředí, zdobení, pokrývání těla ochranným materiálem, lze pozorovat mimo člověka i u jiných živočichů. Některé takové chování slouží k získání pozornosti partnera. Není známo zda mají stejný sociální význam a obsahují symboly a znaky, či zda se praktiky zdobení či úprav vzhledu u zvířat vyvíjejí během času. U pěvců je popisováno napodobování zvuků a vokálních projevů, které jsou přejímány a zdokonalovány skupinou. U jednoho druhu australských ptáků byl popsán akt námluv, který podléhá „módním“ změnám a je různý i u jedinců. Podle dostupných informací nelze dovozovat že jde o stejný projev neverbální komunikace se stejným účelem jako je tomu u člověka.\n\nSimmel mimo sociální funkce přikládá módě a zkrášlování význam historicky spjatý s podřízeným a nejistým postavením ženy, s tím, že slabému pohlaví umožňuje přežít ve skupině napodobení. Móda a zkrášlování mělo podle Simmela dosáhnout zvýšení pozitivního vnímání ženy v mužových očích. Módu také označuje jako ventil sebereflexe a seberealizace. Uvádí, že když ve středověké společnosti nenašly německé ženy uplatnění dochází k nejpřepjatějším projevům módy v historii, které v té době v Itálii, kde mají ženy možnost studovat a uplatnit se ve společnosti, nelze pozorovat.\n\n\"Související informace naleznete v článku: Historie pánské módy\"\n\nMóda v životním stylu, vizáži jedince, estetickém hodnocení vzhledu předmětů denní potřeby nebo i vzhledu budov, podléhá přetváření vlivem stálých změn vkusu, avšak móda samotná, podle G. Simmela, tedy výběr no­vé správné mody, může být určován pouze vyššími vrstvami společnosti, privilegovanou třídou. V době kdy módu vyšších stavů napodobují i nižší kasty, které používáním znaků vyšší třídy překračuji hranice, jimiž se odlišují od stavů vyšších. Vyšší třídy módní směr proto opouští. Členové nižší kasty se snaží napodobovat členy vyšší kasty neustále. Snaží se pronikat takto společensky výše, nebo se společensky srovnávat, proto se móda neustále mění, vysvětluje G.Simmel na příkladu paní domu a služebných. Dodává, že čím intenzivnější a častější je snaha o napodobení u níže postavených osob, tím rychleji se móda mění u nadřazených osob. Privilegovaná vrstva, nadřazená skupina, vždy usiluje o zachování stávajícího stavu a zabránění změnám, pronikání osob z nižších kast společnosti do privilegovaných vrstev.\n\nPodle G. Simmela móda může nabývat smysluplného obsahu, ale jako móda působí tehdy, když je zřejmá dobrovolnost a nezávislost dané pohnutky na jakékoliv jiné motivaci, tvrdí. Připodobňuje toto jednání ke kantovské mravnosti (Základy metafyziky mravů), podle níž skutečně mravně osoba jedná tehdy, nevede-li ji k mravnímu chování žádný podnět, zisk či povinnost.\n\nJako důkaz, že móda vzniká na základě sociálních a psychologických potřeb, Simmel předkládá, že z hlediska estetiky nebo účelnosti nelze v nesčetných případech módních prvků nebo stylů nalézt pro dané chování či úpravy důvod. Neobjevuje ani stopu účelnosti v rozhodování, jímž je tvořena móda. Popisuje, že se někdy stávají módními i ošklivé a odpudivé věci. Rychlost střídání módních stylů připisuje Simmel neurastenii doby, s tvrzením že je ve vyšší třídě vyšší potřeba nových vjemů, neboť „\"ty jsou jedním ze základů veškeré módy, a těsně souvisí s produkcí nervové energie.\"“\n\nSimmel dokládá, že v končinách méně dotčených civilizací lze najít sociálně stejně postavené skupiny osob z různých lokalit, ale stejných podmínek jenž se ostře liší představou osobní krásy, podobou módy a popisuje, že je přesto oceňována móda, jedinečnost cizorodé kulturní skupiny, jako exotická. A někdy napodována. Rovněž popisuje Křováky, kde nejsou vytvořeny sociální skupiny a kasty, jako osoby, kteří neznají módu a srovnává Křováky se sousedním kmenem Kaffi, který ale vytváří různé skupiny se sociálními rozdíly a zde je móda a módní prvky běžné a poměrně rychle se zde móda střídá. Zamýšlí se nad působením módy u benátských šlechticů, jenž museli nosit černý oděv bez dalších individuálních znaků, jako symbol příslušnosti k dané skupině obyvatel a dovozuje, že zde byla v rámci této uvedené skupiny značná rovnost a žádný módní vliv.\n\nSimmel popisuje, že nový oděv přináší nositeli nový způsob jednání. Jako takový má nový oděv svoji vlastní formu a určuje nositeli způsob zacházení, současně propůjčuje nositeli podobnost s nositeli nových obleků, příslušnost ke skupině osob kteří nejen dělají totéž, ale rovněž usilují o totéž. Simmel o následování módního vzoru, kterému se následovníci pokouší přiblížit, píše: „\"…přísně módní lidé se v dané době vždy jeví jako relativně uniformní.\"“ Odměnou nositeli módy je nejen příslušnost ke skupině nebo davu, ale i závist osob které nejsou členy skupiny. Simmel přirovnává toto potěšení z módy k potěše z radovánek privilegované skupiny, jíž přihlížejí proléti.\n\nSémiotický rozbor filosofa Rolanda Barthese nevidí módu jako prchavé, bezduché emociónální vzplanutí povrchní mysli. Módní objekty definuje jako znaky s interpretační funkcí. Sdělení je ovlivněno dalšími příznaky a použitím oděvu. Rozlišovací znaky používané v módě popisuje Barthes jako variabilní kódy vytvářející proměnlivou část systému. Móda vytváří složitý celek, který se neřídí jednoduchými a lineárními vztahy, ale její mnohostranná architektura je závislá na sociálním, ekonomickém a kulturním prostředí. Kromě těchto vlivů je při interpretaci symbolů vzít třeba nejen sezónnost, ale i věk osoby, která kód používá a její pohlaví, takže zcela stejné znaky ve stejném prostředí mohou být interpretovány v rozdílné hodnoty u nějak rozdílných osob. Podle těchto názorů je například viditelným projevem změny společnosti právě změna módy nebo stylu společenského oděvu a takto samotná móda může upozornit na uvedenou probíhající změnu. Móda je zde tedy chápána jako (vědomá i nevědomá) neverbální komunikace. Roland Bathes přitom také rozlišuje jak je móda popisována (médii, kritiky, ale i předváděna modelkami) a jak je používána (osobami).\n\nZ pohledu sémiologie jsou „módní policistky“ a umělečtí kritici badateli a módní časopisy sofistikovanou literaturou, která se zabývá množinou správných řešení otázek, které zahrnují určení přesného vzájemného uspořádání tisíců znaků a jejich atributů s ohledem na daný okamžik a společnost.\n\nBarthes doplňuje představu, kterou o módě předkládá Simmel. Je-li podle Simmela oděv (jeho móda) určující pro přesně danou sociální vrstvu, pak Barthes ukazuje na znaky a symboly, které informace o příslušnosti, moci a síle majitele dále vypovídají. Na jednoduchém příkladu vojenské uniformy, která sama představuje symbol autoritu rozlišuje znaky ukazující postavení hierarchii velení, jako jsou hvězdy nebo pásky označující míru pravomocí vydávat rozkazy, přičemž čím více hvězd a pásků, stužek a pruhů, tím vyšší je moc nositele. U skutečné módy jsou symboly subtilnější.\n\nInterpretace sémiotického výkladu módy předpokládá, že móda je jazyk jako jakýkoliv jiný, šifra, kód. V takovém případě existuje v takové komunikaci odesílatel, příjemce, kontext v němž je komunikace použita, jazyk v němž je komunikace vedena, kanál, tedy způsob jakým jsou zprávy předávány (osobní setkání, tisk, rozhlas, další médium). Zprávy v tomto jazyce mohou být odesílatelem odesílány úmyslně i neúmyslně (nevědomě).\nDobrovolnost přijímání módy Simmel vysvětluje, když se zamýšlí nad napodobením a jeho dobrovolností: „\"Napodobení… …Dává individuu jistotu. že tu ve svém jednání nestojí osamoceno,… Poskytuje… …zvláštní uklidnění,… …Tam, kde napodobujeme, přesunujeme ze sebe na druhého nejen požadavek produktivní energie, nýbrž i odpovědnost za dané jednání. Napodobení tak individuum osvobozuje od trýzně volby a vede k tomu, že se jeví jako pouhý výtvor skupiny…\"“\n\nNa příkladu „šviháka“ („dandy“) Simmel ukazuje, že zdánlivě výstřední osoby jsou stejně spoutány módou davu, ovšem pouze v poměru k ostatním zjevně nadměrněji,někdy až k absurdnosti, používají běžné módní prvky stylu (barvy, tvary, ozdoby) a ukazují tak především možnosti, kam stávající móda směřuje. Jde o módní výstřelky obecného vkusu. Simmel je toho názoru, že stejně jako v jiných oborech, je vůdce veden davem (a jmenuje jako příklad Bismarcka), s tím, že vůdce svými postoji odráží a prosazuje většinové názory v davu. Při masových akcích je ztráta po­citu studu běžná. Zcela v souladu s obecně převládajícími tendencemi, osoby v davu se cítí ospravedlněny za své chování (podle Simmela i nevhodné nebo vyvolávají v týchž osobách nepřekonatelný odpor) právě napodobením, následováním příkladu „šviháka“, kulturtrégra, hlavy davu, vůdce.\n\nFilosofií dandysmu se dále zabývá například Daniel Salvatore Schiffer (Philosophie du dandysme: Une esthétique de l’âme et du corps, 2008, Le dandysme, dernier éclat d’héroïsme, 2010), Émilien Carassus (Le mythe du dandy, 1971)), Françoise Coblence (Le dandysme, obligation d’incertitude (Paris: Presses Universitaires de France, 1988), George Brummell.\n\n„\"Hrdina módy… …svou výjimečností, získanou čistě kvantitativní cestou a vydávanou za kvalitativní odlišnost, nepopiratelně reprezentuje …rovnovážný poměr mezi sociálním a individualizujícím pudem.\"“ (Georg Simmel)\nMóda je sociálně-psychologický fenomén, nějakým způsobem ovlivňující většinu lidských aktivit a úvah. Móda výrazně ovlivňuje způsoby oblékání u většiny osob.\n\nPříklady oblastí, které móda výrazně ovlivňuje:\n\nMóda ale rovněž zasahuje oblasti jako\nMóda ovlivňuje i oblast matematiky a informatiky – výběrem programovacích technik,\n\nRozdělit vliv módy lze i na oblasti\nVýraznými projevy módy jsou situace, kdy osoby konají proti běžnému předpokládanému logickému způsobu, například i proti svým zájmům, zcela absurdně. Zde lze v některých případech zřetelně vysledovat, že účelem konání je zařazení do sociální skupiny a neverbální komunikace.\nPříkladem z počátku 21. století může být zvýšení prodeje vozů SUV jako automobilů do měst. Použití SUV jako městských vozidel je pokládáno za velmi nebezpečné, neefektivní jak z hlediska ekonomického tak i v městském provozu (velikost, horší jízdní vlastnosti), a koupě SUV je tak zdánlivě zcela bezdůvodná. \"Poukazují na sociální status majitelů. Každý si hned uvědomí: tady jede někdo, kdo na to má,\" řekl dopravní psycholog Martin Kořán.\n\nV roce 2013 bylo módním trendem vypít láhev piva naráz a vyzvat další osoby aby tak učinily rovněž. V dalším roce na stejném principu, původně jako upozornění na chorobu ALS (Amyotrofická laterální skleróza) se polévaly osoby ledovou vodou. V kyblíku s vodou musely být kostky ledu a vzniklá videa a snímky se publikovaly na síti. Polévané osoby původně zasílaly příspěvek na boj s chorobou ALS (10 dolarů). Aktivita vznikla a rychle šířila v létě 2014 v USA. Mezi prvními osobami, které se tímto trendem zviditelnily patří George W. Bush, Bill Gates, Justin Bieber, prezidentský kandidát v rámci kampaně Chris Christie, a hudební interpretka Lady Gaga. V ČR byli mezi prvními takovými osobami Darina Rolincová, nebo Michal David., Ivana Gottová, Lucie Vondráčková. Uvedené mediálně známé osoby po provedení módního úkonu vyzývaly jiné mediálně známé osoby aby je následovaly, napodobily je. Na konci srpna 2014 se móda rychle šířila mezi širší sociální skupiny a kyblíkem s vodou se polévala např. i sportovní družstva.\n\nUvedené chování mělo všechny znaky módy, jednání bylo vedeno snahou osob o zařazení do určité skupiny.\n\nSpotřebiteli a médii užívané sousloví „módní diktát“ je termín, kterým je obvykle ve společnosti, tisku a mezi spotřebiteli označována zřejmá nebo jindy neprůkazná tendence vyžadovat určitý vzorec chování spotřebitele a manipulovat společenské preference. Podle dostupných informací je smyslem módního diktátu motivace členů společnosti ke splnění určitých společenských norem šířených médii (vzhled, postavení, chování). Je spotřebiteli vnímán jako sociální vliv a je zohledňován i ekonomickými analýzami.\n\nSlovní obrat „\"módní diktát\"“ se používá často v souvislosti s komerčním modelingem a prodejem oděvů a způsobem sebereprezentace.\n\nPodle výzkumného projektu Fashion Research pořádaném módním vyhledávačem GLAMI ve spolupráci s agenturou Response a za využití dat z Českého národního panelu výzkumné agentury NMS Market Research a dotazníkového průzkumu mezi 176 českými e-shopy s módou, se podíl Čechů, kteří nakupují módu online, zvyšuje. V roce 2019 uvedlo až 62 % dotazovaných, že módu na internetu nakupují častěji než kdy předtím. V e-shopech nakupuje přes polovinu dotazovaných (51%). Více než polovina (54 %) nakupuje módu častěji než 1x za měsíc. \n\nV e-shopech hledají lidé jak inspiraci (45 %), tak je využívají pro nalezení konkrétních produktů (55 %). Polovina (přesně 50 %) pak získává inspiraci z fotografií a 26 % z článků o módních trendech. Velké popularitě se v roce 2019 také těšili mobilní aplikace, využívá je nadpoloviční většina dotazovaných (53 %). \n\nSlovo móda se pak často objevuje v i reklamě, propagaci, v časopisecké produkci a v komerčních sférách života vůbec.\n\n\n"}
{"id": "145267", "url": "https://cs.wikipedia.org/wiki?curid=145267", "title": "Kineziologie", "text": "Kineziologie\n\nKineziologie (z řeckého \"\"kinesis\"\" = pohyb) je věda o mechanických zákonitostech pohybového ústrojí člověka a zvířat. Zabývá se fyziologickými, mechanickými i psychologickými mechanizmy, které zkoumá vizuálním hodnocením pohybu, měřením svalové a mozkové aktivity, monitorováním fyziologických, behaviorálních a kognitivních funkcí aj. \n\nZkoumá např.\n\n\nV rámci péče o lidské zdraví aplikují poznatky z kineziologie i obory jako biomechanika, ortopedie (goniometrie kloubů), léčebná rehabilitace (svalový test), fyzioterapie, myoskeletální medicína, ergoterapie (funkční škály sebeobsluhy, orientace, výkonnosti), ale i sport a různé druhy tělesných cvičení. V Čechách kineziologii obohatil v rámci sportovní výuky a léčebné rehabilitace zejména František Véle, jeden z protagonistů Pražské myoskeletální školy. \n\nKineziologické vyšetření provádí fyzioterapeut. Hodnotí tělo aspekcí, pohovorem, vyhmatáváním a svým funkčním myšlením. Hodnotí především (podle prof. Lewita):\n\n\n"}
{"id": "145270", "url": "https://cs.wikipedia.org/wiki?curid=145270", "title": "Ofeltés", "text": "Ofeltés\n\nOfeltés (latinsky \"Opheltes\") byl v řecké mytologii maličký syn nemejského krále Lykúrga a jeho manželky Eurydiky.\n\nJeho chůvou byla Hypsipylé, bývalá královna na ostrově Lémnos, dcera tamního krále Thoanta. Když lémnijští muži houfně opouštěli své manželky a odjížděli za ženami na pevninu, všechny ženy podle dohody své muže povraždily, jediná královna Hypsipylé ušetřila svého starého otce v truhlici, spuštěné na moře. Za tu zradu ji ostatní ženy prodaly do otroctví a tak se stala chůvou maličkého Ofelta.\n\nPři jedné procházce v lukách ji potkali vojáci, kteří táhli do války \"sedmi proti Thébám\" a žádali ji o vodu, protože všechny prameny v okolí na příkaz nejvyššího boha Dia nymfy zasypaly. Hypsipylé položila dítě na zem a odešla ukázat vojákům ukrytý lesní pramen. V okamžiku se obrovský had ovinul kolem Ofelta a když na jeho křik přiběhli vojáci i král Lykúrgos se svou manželkou, chlapec již byl zardoušen.\n\nKrál chtěl chůvu zabít, ale zabránil mu v tom jeden z vojáků, hrdina Týdeus. Na Ofeltovu počest byly uspořádány vojenské hry, které se později staly základem pro slavné nemejské hry. Ovšem podle jiných zdrojů tyto hry založil hrdina Héraklés poté, co přemohl nemejského lva.\n\n\n"}
{"id": "145273", "url": "https://cs.wikipedia.org/wiki?curid=145273", "title": "Hypsipylé", "text": "Hypsipylé\n\nHypsipylé (řecky \"Ὑψιπύλη\", latinsky \"Hypsipyle\") byla v řecké mytologii královna na ostrově Lémnos, dcera krále Thoanta.\n\nKdyž se Argonauti blížili na své slavné plavbě na lodi Argó za zlatým rounem do daleké Kolchidy, věštec lodníkům vyprávěl, že na ostrově nežije jediný muž. Ženy na ostrově nedostatečně uctívaly Afroditu, za to je bohyně potrestala tím, že jejich mužové o ně ztratili zájem a oblíbili si ženy z pevniny, přiváželi si je za manželky. To vyvolalo hněv a nenávist a ženy z Lémnu pobily všechny muže. Jediný se zachránil král Thoás, kterého dcera Hypsipylé ukryla v truhlici, kterou spustila na moře. Brzy však ženy poznaly, že bez mužů je život ještě těžší a když se přiblížila loď s Argonauty, ženy je pozvaly na ostrov, obletovaly je a prosily, aby s nimi zůstali déle. Královna Hypsipylé nabízela předání moci Iásonovi, ten ale odmítal. I tak se na ostrově zdrželi delší dobu, až nakonec na naléhání Héraklovo zvedli kotvy a odplouvali. Mnoho z nich však prý zanechalo na ostrově potomky. Ženská nadvláda na Lémnu však netrvala dlouho, v Homérově Iliadě už je řečeno, že v době trojské války již vládl na ostrově král Euénos, syn Iásonův a Hypsipylin.\n\nDalší pověsti uvádějí, že Lémňanky prodaly svou královnu Hypsipylé do otroctví za to, že jediná zachránila život muže - svého otce, kdežto všechny ostatní podle dohody své muže zavraždily. Hypsipylé se dostala k nemejskému králi Lykúrgovi a byla chůvou jeho maličkého syna Ofelta. Když však chlapce nechala jednou na louce bez dohledu, obrovský had jej uškrtil. Král Lykúrgos ji chtěl nechat zabít, ale zabránil mu v tom jeden z vojáků, kteří táhli do války Sedmi proti Thébám.\n\n\n"}
{"id": "145274", "url": "https://cs.wikipedia.org/wiki?curid=145274", "title": "Fu-ťien (Tchaj-wan)", "text": "Fu-ťien (Tchaj-wan)\n\nFu-ťien (čínsky: ; pinyin: Fújiàn) je provincie Čínské republiky. V současné době ovládá Čínská republika z této provincie pouze souostroví Ťin-men a Ma-cu; zbytek území provincie ovládá Čínská lidová republika, která na tomto území spravuje stejnojmennou provincii Fu-ťien. Obě strany oficiálně vzájemně nárokují zmíněná území, tento stav trvá od roku 1949 - vzniku Čínské lidové republiky. Hlavním městem provincie je Ťin-čcheng.\n\nProvincie se administrativně dělí na 2 okresy (; \"xiàn\"):\n\n"}
{"id": "145275", "url": "https://cs.wikipedia.org/wiki?curid=145275", "title": "Oběti druhé světové války", "text": "Oběti druhé světové války\n\nDruhá světová válka byla nejkrvavějším konfliktem v lidských dějinách. V tomto konfliktu bylo zabito kolem 60 milionů lidí. Tabulka níže poskytuje přehled o počtu padlých.\n\nCelkové ztráty na životech způsobené druhou světovou válkou představují více než 72 milionů lidí. Civilní oběti představují asi 47 milionů, včetně asi 20 milionů lidí, kteří zemřeli během války v důsledku hladu a nemocí. Vojenské ztráty představují asi 25 milionů, včetně 5 milionů válečných zajatců. Spojenci ztratili asi 61 milionů lidí, státy Osy ztratily 11 milionů. (Ztráty zemí, které původně bojovaly společně s zeměmi Osy a později přešly na stranu spojenců, jsou započítány mezi ztráty Spojenců, nezávisle na tom, kdy je utrpěly.) Rozdíly ve ztrátách mezi jednotlivými zeměmi zapříčinilo několik faktorů, jako byla vojenská připravenost, zločiny proti lidskosti, ekonomické přípravy a celkový stupeň technického rozvoje.\n\nStatistiky obětí druhé světové války se v závislosti na zdroji výrazně liší. Nejoptimističtější odhady hovoří o 50 milionech, ty nejhorší o více než 70 milionech mrtvých. Zdroje použité v tomto článku pocházejí ze současných odhadů. Důležité byly zejména výzkumy v Rusku po pádu bolševismu, které vrhly na ztráty v Sovětském svazu nové světlo. Ty podle současných představ odhadují na 26,6 milionů mrtvých v Sovětském svazu. Někteří autoři však zpochybňují přesnost počtu zejména civilních obětí, které byly pouze odhadovány z nepřesných informací o rozdílech v počtu obyvatel mnoho let před a po válce. \n\nHistorici v postkomunistickém Polsku odhadují ztráty etnických Poláků a Židů na 4,9 milionů. Historik zabývající se německou armádou Dr. Rüdiger Overmans publikoval v roce 2000 studii, která odhaduje počet padlých a pohřešovaných Němců ve válce na 5,3 miliony.\n\nPočet padlých Britského společenství je založen na výzkumu organizace CWGC. Ta uvádí ztráty 12 milionů lidí v důsledku válkou způsobeného hladu v Číně, Indonésii, Indočíně a Indii, což se však do ztrát způsobených válkou často nezapočítává.\n\nZtráty během druhé světové války byly mezi jednotlivými bojujícími stranami rozloženy neúměrně. To se týká zejména civilních obětí. Následující tabulka podává informace o ztrátách v jednotlivých zemích, počtu jejich obyvatel na počátku války a celkovém procentuálním počtu ztrát v poměru k obyvatelstvu. \n"}
{"id": "145279", "url": "https://cs.wikipedia.org/wiki?curid=145279", "title": "Ťin-čcheng", "text": "Ťin-čcheng\n\nČínský pojem Ťin-čcheng (případně Jincheng v pinyinu) je nejednoznačný a má několik významů:\n\nNázev města:\n\nBývalý název města:\n\nNázev firmy:\n"}
{"id": "145283", "url": "https://cs.wikipedia.org/wiki?curid=145283", "title": "Ugrofinské jazyky", "text": "Ugrofinské jazyky\n\nUgrofinské jazyky tvoří společně se samojedskými jazyky uralskou jazykovou rodinu. Přestože se jimi mluví na rozlehlých plochách Eurasie, nepatří do rodiny indoevropských jazyků.\nTermín „ugrofinské“ je však dnes považován za sporný, neboť někteří lingvisté mají zato, že obě podskupiny ugrofinských jazyků, tj. finsko-permské jazyky a ugrické jazyky k sobě mají zhruba stejně daleko, jako k nim má jiná skupina uralských jazyků, jazyky samojedské. Občas se termín „ugrofinské jazyky“ používá též pro celou uralskou jazykovou rodinu.\n\nUgrofinské jazyky mají kolem 22 milionů mluvčích, a to zejména ve východní, severní a střední Evropě a na západní Sibiři.\n\n\nUgrická skupina je početně malá. Jazykem s největším počtem mluvčích této skupiny je maďarština.\n\nSkupina finských jazyků je poměrně početná, ve většině případů se však jedná o jazyky s velmi malým počtem mluvčích. Finština (přes 5 milionů mluvčích) a estonština (přes 1 milion mluvčích) jsou jediné dva jazyky této skupiny, jimiž hovoří mluvčí na vlastním státním území. Dalšími významnými jazyky jsou karelština na území Karelské republiky (finsky a karelsky \"Karjala\") a úřední jazyky republik Ruské federace komijština, udmurtština, marijština a mordvinština.\n\nJsou jimi laponské jazyky v severní Evropě na územích Finska, Švédska, Norska a Ruska a mnoho dalších jazyků, užívaných zejména na rozsáhlých územích bývalého Sovětského svazu, jimž nebyl přiznán status jazyků úředních či jazyků školní výuky. V mnoha případech jsou tyto jazyky ohrožené a jejich používání postupně zaniká společně se stárnoucí populací mluvčích a ztrátou prestiže ve střetu s ruštinou.\n\n(maďarské pády jsou uvedeny pod jejich označením, odpovídají však formálně mnohdy jinak označeným pádům estonským a finským).\n\nVývoj pádů od praindoevropštiny k češtině (flexivní jazyky) byl jiný než u ugrofinských jazyků (aglutinační jazyky):\n\nPředpokládá se, že prastarý jazyk, z kterého se vyvinuly dnešní evropské a indické jazyky, měl řadu vymožeností. Maďarština, estonština a finština jsou jazyky ugrofinské, jejich předci přišli ke konci stěhování národů (po r. 910) z východu a podmanili si většinu okolního evropského (slovanského, germánského) obyvatelstva, kterému vtiskli též jazyk. Až na výjimky jsou tedy jazyky v Evropě původu praindoevropského.\n\nTato praindoevropština měla 9 pádů, které se do dnešních dob redukovaly. V cikánštině zůstal dochován 8. pád ablativ, v angličtině pády zanikly (vyjadřují se pouze předložkami), ale dochoval se v ní zase vypracovaný systém praindoevropských časů (nevýhodou angličtiny je konzervativní způsob zápisu - psaní slov, i když mluvené slovo se vyvíjí dál.). Ve slovanských jazycích, zvláště ve slovinštině, se dochoval duál, tzv. číslo dvojné, kterým jsou označovány dvě věci. Koncovky nominativu byly obvykle pro jednu věc (jednotné č.) „-a“, pro dvě věci (dvojné č.) „-e“ a pro tři a více věcí (množné číslo) „-i/-y“, ale nemusí to být pravidlo.\n\nPříklady duálu – čísla dvojného v češtině:\n\n1 oko, 2 oči, 3 oka; 1 ucho, 2 uši, 3 ucha; 1 ruka, 2 ruce, 3 ruky; 1 na oku, 2 na očích, 3 na okách; 1 na uchu, 2 na uších, 3 na uchách; 1 na ruce, 2 na rukou, 3 na rukách; 1 na noze, 2 na nohou, 3 na nohách apod.\n\nV polštině, a zvláště v češtině, je dochován 5. pád (oslovujeme, voláme). Navíc Slované vyjadřují vid dokonavý (děj je dokončen) a vid nedokonavý (děj není ukončen a trvá). Rod trpný (vezen, nesen) a rod činný (veze, nese), jiné vymoženosti zastarávají (u/dělající; u/dělajíc, u/dělajíce; u/dělav, u/dělavše; jsa, jsouc; byv, byvše atd.).\n\nJeště dnes lze vystopovat podobnost a příbuznost mezi tvary pádů jednotlivých zájmen, podstatných a přídavných jmen (v češtině, ruštině, němčině, latině, praslovanštině…)  – viz tabulky. Byl-li někdy někde nějaký prvotní jazyk anebo jazyky v dávnověku, možná to byla dokonalá řeč a naše jazyky jsou toho důkazem ještě v současnosti. Ale spíše to byly pouho pouhé skřeky a zvuky, které před -302.000 lety naši předci v Africe vyluzovali.\n"}
{"id": "145284", "url": "https://cs.wikipedia.org/wiki?curid=145284", "title": "XFS", "text": "XFS\n\nXFS je souborový systém uvolněný firmou SGI v roce 2001 pod licencí GPL pro Linux.\n\nJe určen pro ukládání dat na discích či diskových polích velkých serverů. Dnes má již své uplatnění i při menším použití (pokud používáte velký samostatný diskový oddíl či diskové pole jako datový sklad, například pro profesionální grafiky). Žurnálovací systém souborů s 64bitovým adresováním znamená, že množství dat (adresa na disku) není omezeno délkou 32 bitů a zvládne i velká disková superpole blízké budoucnosti. Nevýhodou je údajně poněkud pomalejší mazání velkého množství malých souborů (z hlediska serveru, pro domácí PC asi nebude příliš podstatné). Dále je mimořádně rychlý (velmi výkonné algoritmy pro optimalizaci hardwarových přístupů na disk), dobře podporuje multiprocesorové systémy.\n\n„Žurnálovací“, podobně jako u ext3, znamená zvýšenou bezpečnost dat při výpadku proudu či závadě PC. XFS ale žurnáluje pouze metadata, bezpečnost dat nemusí být tedy tak vysoká jako u ext3.\n\n\n"}
{"id": "145289", "url": "https://cs.wikipedia.org/wiki?curid=145289", "title": ".by", "text": ".by\n\n.by je národní doména nejvyššího řádu pro Bělorusko. Doménu spravuje Státní centrum bezpečnosti informací při Prezidentovi republiky Bělorusko (Государственный центр безопасности информации при Президенте Республики Беларусь). Kódové označení „by“ pochází z alternativního způsobu transkripce názvu Bělorusko do angličtiny v podobě \"Byelorussia\", která se užívala v době, kdy bylo Bělorusko součástí Sovětského svazu.\n\nStátní centrum bezpečnosti informací při Prezidentovi republiky Bělorusko (SCBI) umožní registraci domény druhé úrovně jakékoliv osobě sídlící v Bělorusku. Některé domény třetí úrovně (např. bar.gov.by či foo.mil.by) jsou nabízeny pouze příslušným vládním organizacím. Název pro doménu druhé úrovně nesmí kolidovat s již existujícími doménami či s obecně známými názvy obchodních společností. Výraz musí obsahovat alespoň dva znaky latinky a nesmí začínat ani končit spojovníkem (-). SCBI rovněž může odmítnout registraci domén, která by obsahovala vulgární či nezákonná slova a výrazy.\n\n\n"}
{"id": "145290", "url": "https://cs.wikipedia.org/wiki?curid=145290", "title": "Thoás", "text": "Thoás\n\nThoás (latinsky \"Thoas\") je v řecké mytologii dosti časté jméno. \n\nJeho dcera Hypsipylé ho sice nejprve sesadila z trůnu, ale později mu zachránila život. Když totiž všechny lémňanky povraždily své muže za to, že si přiváděli nové ženy z pevniny, jediná Hypsipylé porušila dohodu a svého otce zachránila před smrtí tak, že ho v truhlici poslala na moře. \n\nZa tuto zradu ji ostatní ženy prodaly do otroctví k nemejskému králi Lykúrgovi. Když tam ale z její nedbalosti byl velkým hadem uškrcen královský synáček Ofeltés, hrozila jí smrt a jenom přímluva vojáků jdoucích do války sedmi proti Thébám jí zachránila život. \n\nVládl na Tauridě (dnešním Krymu) v době, kdy tam byla kněžkou bohyně Artemidy, dcera krále Agamemnona Ífigeneia.\n\nDále jsou z mýtů známi dva válečníci z Trojské války. Jeden Thoás byl Achajec a vůdce aitólského vojska, druhý byl Trójan a padl v souboji s Meneláem, králem ze Sparty. \n\n"}
{"id": "145292", "url": "https://cs.wikipedia.org/wiki?curid=145292", "title": "Ťin-čcheng (Fu-ťien)", "text": "Ťin-čcheng (Fu-ťien)\n\nŤin-čcheng (tradiční i zjednodušené znaky: 金城; tongyong pinyin: Jinchéng; hanyu pinyin: Jīnchéng; volný překlad: \"Zlaté město\") je město ležící na souostroví Ťin-men v Čínské republice. Ťin-čcheng je zároveň hlavním městem provincie Fu-ťien a hlavním městem okresu Ťin-men ve správním systému Čínské republiky.\n"}
{"id": "145293", "url": "https://cs.wikipedia.org/wiki?curid=145293", "title": "Heinz-Harald Frentzen", "text": "Heinz-Harald Frentzen\n\nHeinz-Harald Frentzen (* 18. května 1967 v Mönchengladbachu) je bývalý německý pilot Formule 1. V seriálu závodů působil mezi roky 1994 až 2003 a za tu dobu vyhrál tři závody. Působil v týmech Sauber, Williams, Jordan, Prost a Arrows.\n\nFrentzen se narodil v Západním Německu, ve městě Mönchengladbach, jeho otec byl Němec a byl majitelem pohřebního ústavu, jeho matka pocházela ze Španělska. Po 5 letech závodění na motokárách, vstoupil v 18 letech,čili v roce 1986, do série Německé Formule Ford 2000. Tak jako při závodění na motokárách byl finančně podporován svým otcem, který mu byl zároveň týmovým šéfem a hlavním mechanikem. V roce 1987 skončil v šampionátu na 2. místě, přestože se nezúčastnil všech závodů.\n\nPoté přestoupil v roce 1988 do Německé formule Opel Lotus a závodil za tým Junior Team, který vedl bývalý jezdec Formule 1 Jochen Mass. Frentzen zaujal Masse když závodil ve Formuli Ford. A hned v prvním roce šampionát vyhrál, zúčastnil se také série Formule Opel Lotus Euroseries (kde obsadil 6. místo). Dalším krokem byl v roce 1989 šampionát Německé Formule 3, kde bojoval Frentzen proti dalším budoucím hvězdám jako Michael Schumacher a Karl Wendlinger. V té době se snažil Bernie Ecclestone, aby se do Formule 1 dostal německý jezdec a proto se společnost ONS (Německý národní výbor pro motorsport) rozhodla podporovat jak Frentzena, tak i Schumachera. ONS vyhlásila, že kdo první vyhraje závod Formule 3, stane se testovacím jezdecm Formule 1. Nakonec to měl být Schumacher, po kontroverzním závodě na okruhu Zeltweg v Rakousku, kde Frentzen prohlásil, že ho Schumacher donutil vyjet z trati. Nicméně Schumacher post testovacího jezdce stejně nezískal; Karl Wendlinger totiž vyhrál celý šampionát, zatímco Frentzen se Schumacherem se se shodnými body umístili na 2. místě.\n\nV roce 1994 dostal Frentzen nabídku od Petera Saubera na post závodního jezdce. V týmu Sauber, poháněném motory Mercedes, vytvořil dvojici právě s Wendlingerem. A Frentzenovo vystupování bylo tak působivé, že mu Frank Williams dal nabídku, aby nahradil zesnulého Ayrtona Sennu v kokpitu Williamsu. Rozhodl se však zůstat u Sauberu a tým mu za to byl hodně vděčný zvláště poté, co se Wendlinger vážně zranil v Monaku. Frentzen v první sezóně vybojoval celkem 7 bodů.\n\nNa další sezónu už byly vozy Sauber poháněny motory Ford a Frentzen vybojoval své první stupně vítězů v Grand Prix Itálie. Celkově se v šampionátu umístil s 15 body na 9. místě.\n\nV roce 1996 byly vozy Sauber velmi nespolehlivé, což vedlo k mnoha odstoupením ze závodu. Frentzen byl ale jedním z pouhých 4 závodníků, kteří dokončili chaotickou a deštivou Grand Prix Monaka, ve které zvítězil Olivier Panis. Stejně jako ve své debutové sezóně vybojobal na konci sezóny 7 bodů.\n\nPro sezónu 1997 Frentzen nahradil Damona Hilla v týmu Williams poháněném motory Renault, čili v týmu, který od roku 1992 vyhrál čtyřikrát pohár konstruktérů. Při prvním závodě, Grand Prix Austrálie, se Frentzen v první zatáčce dostal do vedení a zůstal tam až do své první zastávky v boxech. Propadl se na třetí pozici kde jezdil až do té doby co mu explodoval brzdový disk. Vyjel z trati a ze závodu odstoupil. Dobře si vedl ve čtvrtém závodě, Grand Prix San Marina, kterou dokázal vyhrát. Sezóna ale byla pro Frentzena zklamáním. Byl zvyklý na přátelskou atmosféru v týmu Sauber, ve Williamsu ale poznal jiné chování, zejména měl problematický vztah s Patrickem Headem. Často se dokázal kvalifikovat do první řady, nicméně v závodech se propadal dozadu a dojížděl až za svým týmovým kolegou, kterým byl Jacques Villeneuve. Nakonec ale po diskvalifikaci Michaela Schumachera z celého šampionátu obsadil Frentzen se 42 body druhé místo v poháru jezdců. Za Villeneuvem ale výrazně zaostal jak v počtu bodů (Villeneuve jich nasbíral 81), tak v počtu vítězství (Frentzen vyhrál jednou, Villeneuve sedmkrát).\n\nWilliams v další sezóně již nepokračoval s motory Renault, místo toho začal používat jejich přepracovanou verzi s názvem Mecachrome. Do McLarenu odešel Adrian Newey a celý tým vykázal prudké zhoršení. Sezóna ale nezačala zle, Frentzen skončil v prvním závodě na 3. místě. Výkon týmů Ferrari a McLaren však ukázal, že pro Williams bude velice těžké s nimi udržet tempo. A tak byla Grand Prix Austrálie vlastně nejlepším umístěním Frentzena i týmu v sezóně. Zakončil rok pouze se 17 body, jeho týmový kolega Villeneuve měl jen o čtyři více. Oba jezdci byli pro další sezónu nahrazeni a v kokpitu je vystřídali Alex Zanardi a Ralf Schumacher.\n\nFrentzen se stěhoval do týmu Jordan, poháněném motory Mugen-Honda, kde se vlastně vyměnil s Ralfem Schumacherem, jež odešel do Williamsu. V tomto týmu zažil Frentzen nejlepší sezónu v kariéře, vyhrál dva závody a bodoval ve většině z nich. Do poslední chvíle bojoval o titul mistra světa, nakonec obsadil celkové 3. místo se ziskem 54 bodů. Mnohými byl prohlášen za nejlepšího jezdce roku.\n\nRoky 2000 a 2001 byly kritickými, jelikož Honda začala dodávat motory i týmu BAR. To vedlo k boji o to, kdo z týmů si zajistí pravidelnou dodávku motorů. V sezóně 2000 vystoupil Frentzen dvakrát na stupně vítězů, což byl největší úspěch týmu. Jordan už nebojoval o přední umístění a dokonce byl porážen právě týmem BAR. Němec si vyjel pouhých 11 bodů, což byl velký ústup ze slávy.\n\nŠpatné výsledky pokračovaly i v dalším roce, k tomu se přidala zranění, mnoho nedokončených závodů a neshody s technickým vedením týmu (Frentzen údajně nabídl, že ze své kapsy zaplatí opravu vozu). Jordan tak Frentzena nahradil Jeanem Alesim v polovině sezóny. Němec obsadil Alesiho místo v týmu Prost, který se potýkal s vážnými finančními problémy. I se špatným vozem se dokázal v Belgii kvalifikovat jako čtvrtý, tým Prost ale stejně po sezóně zbankrotoval.\n\nPo odchodu z Prostu se Frentzen upsal týmu Arrows. Zaznamenal několik dobrých závodů, dvakrát bodoval a porazil vozy Jaguar, poháněné stejnými motory. Tým Arrows nicméně v srpnu ohlásil bankrot a Frentzen byl propuštěn. Na předposlední závod, Grand Prix USA, nahradil Felipeho Massu v týmu Sauber.\n\nNa další sezónu se naplno vrátil tam kde začal, do týmu Sauber.Jeho týmovým kolegou byl talentovaný Nick Heidfeld, se kterým Frentzen dokázal držet krok. Vrcholem pro něj byl závod ve Spojených státech, kde si vyjel své poslední pódiové umístění v kariéře. Se 13 body v poslední sezóně ukončil svou kariéru ve Formuli 1.\n\nFrentzen se z Formule 1 přesunul do šampionátu DTM, kde závodil za vůz Opel. Tato série ho zaujala tím, že úspěchy zde zaznamenával další bývalý jezdec z Formule 1, Jean Alesi. Bohužel, jeho Opel Vectra nebyl příliš konkurenceschopný a byl porážen nejen vozy Audi a Mercedes, ale i dalšími spolujezdci v Opelu. V první sezóně skončil se 3 body až na 14. místě. I na další rok ale zůstal u Opelu a dařilo se mu lépe. Celkově skončil na 8. místě a byl nejlepším jezdcem s vozem Opel. Nejlépe zajel na okruhu v Brně, kde vybojoval první stupně vítězů za 3. místo.\nPo sezóně 2005 Opel ze série odešel a tak se Frentzen přesunul k Audi. V prvním závodě, na okruhu Hockenheim, dojel třetí, stejně tak potom v Barceloně. Celkově skončil na 7. místě a z týmu poté odešel. Prohlásil, že od týmu „neměl žádnou podporu.“\n\nV dubnu 2008 se Frentzen zúčastnil závodu v Bahrajnu v šampionátu Speedcar Series. Další sezónu už absolvoval kompletně celou.\nZávodil také ve 24h Le Mans s vozem Aston Martin v třídě GT1, jeho partnery v týmu byli Karl Wendlinger a Andrea Piccini. Jeho tým skončil ve třídě čtvrtý, celkově obsadil 16 .místo.\nTaktéž v roce 2008 Frentzen sestavil svůj vlastní tým a vůz HHF Hybrid Concept Car a jel s ním 24h na okruhu Nürburgring. Šasi bylo koupeno z vozu Gumpert Apollo, k tomu přidal motor V8 bi-turbo, 3.3 litru s 520hp a k tomu elektrický motor s asi 136hp. Frentzen závod dokončil ale nebyl klasifikován kvůli dvěma selháním převodovky.\nV roce 2011 Frentzen vyhrál speciální závod „ROC Legends“, kde mu byli soupeři Hans-Joachim Stuck, Marc Duez a Stig Blomqvist. Závod se konal v rámci Závodu šampionů 2011.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n<nowiki>*</nowiki> V roce 2004 se jel závod mimo šampionát, v ulicích města Šanghaj, v Číně.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "145298", "url": "https://cs.wikipedia.org/wiki?curid=145298", "title": ".dm", "text": ".dm\n\n.dm je národní doména nejvyššího řádu pro Dominiku. Při registraci doménového jména na druhé úrovni uživatel automaticky získává i odpovídající domény třetího řádu s .com.dm, .net.dm a .org.dm. Registrace domén není z hlediska osob uživatelů omezena, nicméně doména není příliš používaná.\n\n\n"}
{"id": "145299", "url": "https://cs.wikipedia.org/wiki?curid=145299", "title": "Krišna (řeka)", "text": "Krišna (řeka)\n\nKrišna (maráthsky a hindsky कृष्णा नदी, \"Kršná nadí,\" kannadsky ಕೃಷ್ಣಾ ನದಿ, \"Kršná nadi,\" telugsky కృష్ణా నది, \"Kršná nadi,\" anglicky \"Krishna River)\" je řeka ve státech Maháráštra, Karnátaka, Telangána a Ándhrapradéš v Indii. Protéká centrální a jihovýchodní částí poloostrova Přední Indie. Je 1280 km dlouhá. Povodí má rozlohu 330 000 km².\n\nPramení v pohoří Západní Ghát poblíž města Mahábalešvár v nadmořské výšce 1337 m n. m. a protíná ze západu na východ Dekánskou plošinu a ústí do Bengálského zálivu, přičemž vytváří deltu. Tato delta je jedno z nejúrodnějších území Indie a byla sídlem starověkých dynastií králů Sátaváhanů a Ikshvaku\n\n\nZdroj vody je dešťový. Řeka má monzunový vodní režim s vyšší vodností v létě.\n\nNa středním a dolním toku se využívá na zavlažování. Celková plocha zavlažovaného území je 5 000 km² a délka zavlažovacích kanálů dosahuje 3 000 km. Na dolním toku byl vybudován hydrouzel Nagardžun Sagar. Na dolním toku je řeka splavná. Leží na ní město Vidžajavada.\n"}
{"id": "145309", "url": "https://cs.wikipedia.org/wiki?curid=145309", "title": ".do", "text": ".do\n\n.do je národní doména nejvyššího řádu pro Dominikánskou republiku. Doménu spravuje Centrum Internetových informací Dominikánské republiky \"(Centro de Información de Redes de la República Dominicana)\".\n\nZájemci obdrží doménové jméno druhého řádu (.do), nebo třetího řádu s následující koncovkou:\n\n\n\n"}
{"id": "145311", "url": "https://cs.wikipedia.org/wiki?curid=145311", "title": "Jaworzno", "text": "Jaworzno\n\nJaworzno [Javořno] je město v jižním Polsku ve Slezském vojvodství, má téměř 100 000 obyvatel. Protéká jím řeka Przemsza. Nachází se na východním okraji Hornoslezského průmyslového revíru. Historicky se však kulturně i etnicky nacházelo v oblasti působení Krakova. Město je vlastně slepencem původního Jaworzna a okolních vsí připojených k Jaworznu administrativně ve druhé polovině 20. století.\n\nNázev města pochází od stromu javor. Podle legendy se tudy v roce 1330 budoucí král Kazimír Veliký vracel z Velkopolska do Krakova, když si jej zavolal jeho otec Vladislav Lokýtek. Na místě zvaném dnes Panská hora narazil na drvoštěpy kácející javor a zeptal se jich, co dělají. Jeden z nich odpověděl, že kácejí javor pro ty, co hledají stříbro. Na základě této lidové báje vznikl současný znak města – rozložitý javor se dvěma dřevorubci v krakovských krojích.\n\nBěhem druhé světové války se zde nacházela pobočka koncentračního tábora Osvětim. Vězni pracovali v javořnických uhelných dolech. Po válce tábor nebyl zrušen, ale byli zde vězněni příslušníci AK, Němci, Ukrajinci, Lemkové a další nepohodlní pro komunistický režim.\n\n\n"}
{"id": "145316", "url": "https://cs.wikipedia.org/wiki?curid=145316", "title": "Lín obecný", "text": "Lín obecný\n\nLín obecný (\"Tinca tinca\") je nativním druhem Evropy a částí západní Asie. Je to ekonomicky významná ryba, která se řadí do třídy Actinopterygii – paprskoploutví » řád Cypriniformes – máloostní » čeleď Cyprinidae – kaprovití » rod \"Tinca\" – lín.\n\nSamec lína dosahuje maximální délky 70 cm a hmotnosti 7,5 kg. Průměrná délka je však 20 cm. Dožívá se až 20 let. Tělo má krátké a vysoké. Průřez je oválný. Barva lína je závislá na habitatu, ve kterém se nachází. V čistých rašelinových vodách mohou mít olivou černě zelenou barvu se zlatými odrazy. Ve vodách, kde je nižší viditelnost, mohou být jedinci téměř béžoví. Lín je charakteristický oblými ploutvemi, přičemž ocasní ploutev se může zdát seseknutá. Břišní ploutve jsou postaveny v abdominální krajině. Tento druh ryby má silnou slizovou vrstvu, pod kterou se nacházejí drobné šupiny, které jsou hluboce zarostlé ve velmi silné kůži. Tyto silné vrstvy slouží línovi k bezpečnému pronikání vegetací.\n\nHlava má trojúhelníkový tvar, na které je černé pohyblivé oko s načervenalou duhovkou. Ústa jsou poměrně malá se silnými rty a dobře vyvinutý požerákovými zuby.\n\nPohlavní dimorfismus je zřejmý. U dospělých jedinců je druhý nerozvětvený paprsek pánevní ploutve zahuštěn svalovým výběžkem. Tyto paprsky jsou delší a dosahují až k řitní ploutvi.\n\nLín má na rozdíl od kapra obecného pouze jeden pár požerákových zubů. Hřbetní ploutev je krátká a tím se odlišuje od kapra obecného a karasů.\n\nLín je téměř v celé Asii nativním druhem až na Indonésii, Indii, Izrael, Japonsko, Kyrgyzstán a Uzbekistán. V celé Africe, Jižní a Severní Americe byl lín introdukován. V Evropě byl zavlečen do Irska, Itálie a Norska. Do Austrálie a na Nový Zéland byl také zavedený. Do Severní Ameriky byl nejspíše zavlečen jako potrava pro ryby a pro sportovní rybaření. Během let 1886 až 1896 bylo v Severní Americe vypuštěno více než 138 000 línů. Mnoho línů také uniklo z rybích farem.\n\nTypicky se nachází v mělkých jezerech s ox-bow, stojatých vodách a pomalu se pohybujících tocích, které jsou prorostlé vegetací. Zimy často přečkává zahrabaný na dně v blátě. Dospělci preferují teplá jezera a rybníky s rostlinami a bahnitými dny. Larvy a mladí jedinci se pohybují pouze v husté vegetaci. Jsou schopni tolerovat nízké množství kyslíku. Je schopný žít v mírně slaných vodách Baltu.\n\nV teplejších sezónách lín vyhledává nízké teploty a schovává se v hlubokých dírách a stínech. V teplých obdobích není příliš aktivní a krmí se až po soumraku. Přestože jsou líni velice odolné ryby, byl zaznamenán vysoký úhyn larev v eutrofních vodách.\n\nPotravní preference záleží na věku ryby. Potrava se skládá z detritu, bentických organismů a rostlinných materiálů. Larvy a juvenilní ryby se živí spíše planktonem, zatímco dospělci konzumují měkkýše, drobné korýše a larvy hmyzu.\n\nK prvnímu rozmnožování dochází u samců okolo 4 let v délce 9,5 cm, samice mají pohlavní dospělost o rok později a velikost je okolo 12,5 cm. K tření dochází od května do října, ve střední Evropě obvykle v červnu až červenci při teplotách nad 19 °C . Nejčastěji, když teplota dosáhne 22–24 °C. Pokud přetrvá teplé počasí, samice se mohou třít 1–9krát za rok, tedy každých 11–15 dní. Při kolísání teplot dochází k vysoké embryonální mortalitě. Ryby preferují pro tření mělké a hustě zarostlé oblasti, kam samice lepí své jikry. Tento druh se snadno reprodukuje v umělých podmínkách za pomoci umělých rostlin. Jikry jsou malé a mají žlutou nebo zelenou barvu. K líhnutí dochází v 3. až 8. dnu při 22–24 °C.\n\nLín je chován v akvakulturách a loven sportovními rybáři. Komerční využití je u lína v podobě konzervovaných potravin, čerstvého a mraženého masa. Může být i jako krmivo v rybích farmách pro morčáka evropského (\"Dicentrarchus labrax\" Linnaeus, 1758). V České republice se vyskytuje jako doplňující zboží o Vánocích.\n\nJelikož je lín všežravý a tolerantní k rozdílným environmentálním podmínkám, některé země ho označily jako invazivní druh.\n\nU lína je zákonem stanovena nejmenší lovná velikost, která představuje 20 cm. Délka se měří od vrcholu rypce po konec nejdelších paprsků ocasní ploutve.\n\n"}
{"id": "145318", "url": "https://cs.wikipedia.org/wiki?curid=145318", "title": "Lemkové", "text": "Lemkové\n\nLemkové ( Лемки, Lemkovia) jsou rusínské etnikum žijící ve Lvovské a Zakarpatské oblasti (Velkoberezňanský rajón) Ukrajiny, v jihovýchodním Polsku a (většina) v Prešovském kraji na Slovensku.\n\nSlovo „Lemkové“ vzniklo v 19. století v polské společnosti a mělo původně ironický význam („lem“ v rusínském dialektu znamená „jen“), ale samotní Lemkové označovali sami sebe za „ruský národ“, Rusíny, „Rusnáky“. Na přelomu 19. a 20. století přijali název Lemkové za vlastní. Před 1. světovou válkou se za Lemky pokládalo rusínské obyvatelstvo Nízkých Beskyd ( ) – v pásmu širokém 10-25 km, od Popradské doliny až k údolí řeky Oslawy; a východního Slovenska – až k Vihorlatu a Spišské Maguře – vše na území tehdejšího Rakouska-Uherska.\n\nNárodní sebeurčení Lemků na konci 19. století mělo několik proudů: „staroruský“ proud se hlásil k tradici Kyjevské Rusi a vzhlížel ke kultuře zidealizovaného Ruska, ukrajinský proud naproti tomu Lemky pokládal za slovakizované a popolštěné Ukrajince. Lemkovská otázka se vyhrotila těsně před 1. světovou válkou. Rakouské orgány se obávaly zneužití lemkovských sympatií k Rusům při postupu carské armády, a proto se snažily Lemky zastrašit; počátkem srpna 1914 tak bylo v Haliči uvězněno kolem 1,5 tisíce lemských představitelů (kněží, učitelů, politicky aktivních sedláků) a polní soudy je odsuzovaly k smrti. Na podzim 1914 ovládla haličské Karpaty ruská armáda a Lemkové se v této situaci snažili získat politické výhody, avšak po gorlickém průlomu se oblast vrátila pod rakouskou správu a došlo k další vlně pronásledování Lemků.\nPo rozpadu Rakouska-Uherska a vzniku Československa a Polska bylo dosud volně průchozí území obývané Lemky rozděleno mezi dva státní celky. Lemkové proto začali jednat o svém sebeurčení. V polské vesnici Florynka se 5. prosince 1918 konalo patrně první shromáždění Lemků v historii (kolem pěti set představitelů sto třiceti haličských vesnic a delegáti z USA a ČSR, zástupci polských státních orgánů), na němž byla zvolena \"Hlavní rada Lemkovska\". Vůdčími postavami lemkovského hnutí se stali Dr. Jarosław Kaczmarczyk a kněz Mychajło Jurczakewycz. Nebyly však určeny jednoznačné cíle hnutí – jedni chtěli připojení k „Velkému Rusku“, jiní k ULR, jiní k ČSR a rovněž se objevil požadavek na nezávislý karpatorusínský stát s hlavním městem Prešov nebo Užhorod. Situace se záhy zkomplikovala po vypuknutí polsko-ukrajinské války a obsazení Ukrajiny. Od konce ledna 1919 se v Lemkovsku konaly manifestace za sjednocení s Rusíny v ČSR, Polsko se však nemínilo území Lemků vzdát a Československo nemělo zájem o jeho ovládnutí. V březnu 1919 byli přední představitelé lemkovského odporu (včetně Jurczakewycze a Kaczmarczyka) uvězněni. Soud v Nowem Sączi je sice osvobodil, přesto snahy o sebeurčení Lemků skončily neúspěchem.\n\nBěhem druhé světové války byly karpatské rusínské oblasti zpustošeny frontou a následnou občanskou válkou. V roce 1945 byly rozděleny mezi Polsko a Sovětský svaz. Aby polské úřady natrvalo odstranily problém s nepoddajným lemským obyvatelstvem (mezi nímž nacházely útočiště i početné partyzánské jednotky ukrajinských banderovců), rozhodly 29. března 1947 o hromadném vysídlení Lemků do západního a severního Polska (Dolní Slezsko, Pomoří a Mazursko) v rámci tzv. operace Visla (též „akce W“). Lemkovsko tak bylo během čtvrt roku prakticky vylidněno. Návrat v letech 1957−1958 byl povolen jen nepatrné části a oblast postupně osídlili Poláci.\n\nČást Lemků se hlásí k ukrajinské národnosti, část k rusínské. Při polském sčítání lidu v roce 2002 se k lemkovské národnosti přihlásilo přibližně 5 900 osob.\nNa základě lemkovských dialektů polských Beskyd byla kodifikována polská varianta rusínštiny.\n\n\n"}
{"id": "145319", "url": "https://cs.wikipedia.org/wiki?curid=145319", "title": "András Adorján (flétnista)", "text": "András Adorján (flétnista)\n\nAndrás Adorján (* 26. září 1944 Budapešť) je flétnista maďarského původu.\n\nOd roku 1956 vyrůstal v Dánsku, kde později přijal i státní občanství. Studoval v Kodani zubní chirurgii a hudbu. Poté pokračoval ve studiu u Jean-Pierre Rampala a na vysoké škole hudební v německém Freiburgu v mistrovské třídě švýcarského flétnisty Aurèla Nicoleta. V roce 1968 získal v Dánsku cenu Jacoba Gade a zároveň se stal laureátem flétnové soutěže v Montreux. V roce 1971 mu byla udělena Velká cena na mezinárodní flétnové soutěži v Paříži a jeho interpretační umění získalo mezinárodní ohlas.\n\nAdorján působí i jako pedagog. V roce 1987 byl jmenován profesorem Vysoké hudební školy v Kolíně nad Rýnem, každoročně vyučoval na Rampalově hudební akademii v Nice a v dalších mistrovských interpretačních kurzech. Je také pravidelně porotcem významných flétnových soutěží a předsedou Německé společnosti pro flétnu.\n\nJako sólista objevoval Adorján díla mistrů minulosti (Danzi, Hummel) stejně jako moderních autorů, z nichž mnozí mu své skladby dedikovali. Byl přítelem českého flétnisty a muzikologa Milana Munclingera. Ve spolupráci s ním a souborem Ars rediviva např. natočil v roce 1984 soubor Bendových flétnových koncertů (Orfeo/Supraphon).\n"}
{"id": "145323", "url": "https://cs.wikipedia.org/wiki?curid=145323", "title": "Rovina (rozcestník)", "text": "Rovina (rozcestník)\n\nPojem rovina, zdrobněle rovinka, má více významů:\n\n\n\n"}
{"id": "145324", "url": "https://cs.wikipedia.org/wiki?curid=145324", "title": "Dita", "text": "Dita\n\nDita je ženské křestní jméno hebrejského původu, které vzniklo zkrácením jména Judita.\n\nV českém občanském kalendáři má svátek 27. března.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +1,8%.\n\nDitka, Ditunka, Díťa, Dituška\n\n\n"}
{"id": "145325", "url": "https://cs.wikipedia.org/wiki?curid=145325", "title": "Bisimulace", "text": "Bisimulace\n\nBisimulace je v teoretické informatice relace ekvivalence mezi stavy přechodových systémů.\n\nIntuitivně jsou dva systémy \"bisimilární\", pokud dokážou dorovnat své vzájemné tahy. V tomto smyslu vnější pozorovatel nedokáže dva bisimilární systémy rozlišit.\n\nNeboť Kripkeho modely jsou zvláštním případem přechodových systémů, bisimulace se objevuje jako téma v modální logice.\n\nMějme štítkovaný přechodový systém (S, Λ, →). Relace \"bisimulace\" je binární relace R přes S (to je R ⊆ S × S) taková že R i R jsou simulační předuspořádání.\n\nEkvivalentní definice následuje. R je \"bisimulace\" pokud pro každou dvojici prvků p, q v S, pokud (p,q) je v R potom pro všechny α v Λ, a pro všechny p' v S, pokud\n\npak existuje q' v S takové že\n\na (p',q') je v R, a pro každé q' v S, a (p',q') je v R.\n\nPro dva stavy p a q v S, p je bisimilární ke q, psáno p ∼ q, pokud existuje bisimulace R taková že (p, q) je v R.\n\nRelace bisimulace ∼ je relace ekvivalence. Dále je to největší relace bisimulace na daném přechodovém systému.\n\nNe nutně platí, že pokud p simuluje q a q simuluje p pak jsou bisimilární. Aby p a q byly bisimilární, simulace mezi p a q musí být inverze k simulaci mezi q a p.\n\nPojem bisimulace je někdy zjemněn přidáním dalších požadavků či omezení. Proto se může obsah výrazu bisimulace v různých kontextech nepatrně lišit.\n\nNapříklad pro přechodové systémy vybavené \"tichou akcí\", běžně značenou τ, to je akcí neviditelnou pro vnější pozorovatele, může být bisimulace oslabena za definice \"slabé bisimulace\", ve které jsou tiché akce ignorovány.\n\nPokud přechodový systém slouží pro definici operační sémantiky programovacího jazyka, pak přesná definice bisimulace může být specifická k omezením daného programovacího jazyka.\n\nBisimulace je rozhodnutelná pro následující druhy procesů.\n"}
{"id": "145328", "url": "https://cs.wikipedia.org/wiki?curid=145328", "title": "Erika", "text": "Erika\n\nErika je ženské křestní jméno skandinávského původu. Jedná se o ženský protějšek mužského křestního jména Erik.\nV japonském přepisu kanji jméno Erika může znamenat \"blažená\", \"květina\" a \"půvab\".\nLatinská podoba \"Erica\" znamená \"vřes\".\n\nV českém občanském kalendáři má svátek 2. dubna.\n\nErča, Erička, Erunka\n\nErika je také český lidový název pro rostliny, keře vřes a také vřesovec. Erica je i latinský název pro vřesovec a také druh skákajících pavouků. Pavouk Erica eugenia, se vyskytuje od Panamy po Brazílii.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +1,3%.\n\n"}
{"id": "145330", "url": "https://cs.wikipedia.org/wiki?curid=145330", "title": "Evženie", "text": "Evženie\n\nEvženie je ženské křestní jméno řeckého původu. Jedná se o ženský protějšek mužského jména Evžen. Jeho význam lze přeložit jako „urozená“ nebo „dobrého rodu“.\n\nV českém občanském kalendáři má toto jméno svátek 22. dubna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -2,6%.\n\n"}
{"id": "145333", "url": "https://cs.wikipedia.org/wiki?curid=145333", "title": "Klaudie", "text": "Klaudie\n\nKlaudie je ženské křestní jméno latinského původu. Pochází ze slova \"claudus\" – „kulhavý“, přenesený význam je \"náležející ke starořímskému rodu Claudiů\".\n\nV českém občanském kalendáři má svátek 5. května.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +13,3%, což svědčí o poměrně strmém nárůstu obliby tohoto jména.\n\n"}
{"id": "145334", "url": "https://cs.wikipedia.org/wiki?curid=145334", "title": "Simulační předuspořádání", "text": "Simulační předuspořádání\n\nSimulační předuspořádání je v teoretické informatice relace mezi přechodovými systémy sdružující ty systémy, které se umí vzájemně simulovat.\n\nIntuitivně systém simuluje jiný systém pokud umí dorovnat všechny jeho tahy.\n\nZákladní definice sdružuje stavy v rámci jednoho přechodového systému, což lze snadno rozšířit na dvojici systémů uvážením systému vzniklého prostým sloučení těchto dvou, pomocí disjunktního sloučení jeho částí.\n\n"}
{"id": "145336", "url": "https://cs.wikipedia.org/wiki?curid=145336", "title": "Gita", "text": "Gita\n\nGita je ženské křestní jméno latinského původu. Jedná se o zkrácenou verzi jména Margita, které pochází z latinského výrazu pro „perlu“. Gita má též indický původ, vykládá se jako \"píseň\" v sanskrtu. Gita v keltském jazyce znamená \"ušlechtilý člověk\".\n\nV českém občanském kalendáři má svátek 10. června.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999–2002) je +2,0 %.\n\n\n"}
{"id": "145340", "url": "https://cs.wikipedia.org/wiki?curid=145340", "title": "Květa", "text": "Květa\n\nKvěta je ženské křestní jméno slovanského původu. Jedná se původně o domáckou verzi jména Květoslava, dnes již považovanou za samostatné jméno. Považuje se za českou obdobu latinského jména Flora.\n\nV českém občanském kalendáři má svátek 20. června.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −1,1%.\n\n\n\n"}
{"id": "145341", "url": "https://cs.wikipedia.org/wiki?curid=145341", "title": "Přechodový systém", "text": "Přechodový systém\n\nPřechodový systém je v teoretické informatice abstraktní stroj používaný pro studium výpočtů a chování procesů. Stroj sestává z množiny stavů a z přechodů mezi stavy.\n\nPřechodové systémy se dělí na „označené“ (\"labelled\") a „neoznačené“ (\"unlabelled\").\n\nNeoznačený přechodový systém je uspořádaná dvojice (\"S\", →), kde \"S\" je množina stavů a → ⊆ \"S\" × \"S\" je binární relace nad touto množinou, která popisuje možné přechody. Pokud platí, že \"p\",\"q\" ∈ \"S\" a (\"p\",\"q\") ∈ → pak obvykle píšeme \"p\" → \"q\". Znamená to, že existuje přechod ze stavu \"p\" do stavu \"q\".\n\nOznačený přechodový systém je trojice (\"S\", Λ, →), kde \"S\" je množina stavů, Λ je množina označení a → ⊆ \"S\" × Λ × \"S\" je ternární relace. Pokud \"p\", \"q\" ∈ \"S\" a α ∈ Λ, (\"p\",α,\"q\") ∈ →, píšeme\n\nformula_1\nZnamená to, že v systému existuje přechod ze stavu \"p\" do stavu \"q\", který je označený prvkem α. Tyto „značky“ mohou představovat různé věci – například očekávaný vstup do systému, podmínky, které musí platit nebo akce, které se provedou během přechodu.\n\nPřechodový systém je podobný konečnému automatu, liší se však v následujících vlastnostech:\n\nPřechodové systémy s konečným počtem stavů a přechodů lze reprezentovat jako orientované grafy.\n"}
{"id": "145342", "url": "https://cs.wikipedia.org/wiki?curid=145342", "title": "Květoslava", "text": "Květoslava\n\nKvětoslava je ženské křestní jméno slovanského původu, vzniklé překladem latinského jména \"Flora\". Jeho zkrácenou verzí, která je dnes již považována za samostatné jméno, je Květa a Květuše.\n\nV českém občanském kalendáři má svátek 8. prosince.\n\nKvěta, Květuše, Květuš, Květuška, Květka, Kvéťa, Květulinka, Kikina, Slávka\n\nNa Slovensku existuje obdoba \"Kvetoslava\", v Srbsku \"Cvetislava\" a \"Cavtislava\" a příbuzné je bulharské \"Cvetomira\".\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -2,2%.\n"}
{"id": "145343", "url": "https://cs.wikipedia.org/wiki?curid=145343", "title": "Train Protection &amp; Warning System", "text": "Train Protection &amp; Warning System\n\nTrain Protection & Warning System (TPWS) je zabezpečovací zařízení britských železnic, jehož úkolem je bezpečné zastavení vlaku, který projel návěst zakazující jízdu. Je rozšířeno po celé síti, včetně tratí, kde je instalován systém ATP (automatic train protection).\n\nNa rozdíl od ATP není účelem tohoto zařízení zastavit vlak před návěstidlem zakazujícím jízdu, ale až v úseku za návěstidlem. Při zabezpečení jízdy vlaků je zajištěna volnost tohoto úseku. Podle britského úřadu pro zdraví a bezpečnost je TPWS schopný zabránit 65 - 80 % nehod, kterým by zabránil ATP.\n\nTPWS je zařízení dočasné, jehož funkci převezme ATP poté, co bude instalováno v celé síti. Standardní verze TPWS je plně účinný až do rychlosti 120 km/h, vylepšená verze TPWS+ je použitelná až do rychlosti 160 km/h a bude umístěna na cca 400 nebezpečných místech v síti. Pokud se použije ve vhodné kombinaci se staničním nebo traťovým zabezpečovacím zařízením, jako například 'double blocking', což znamená, že již návěstidlo kryjící traťový oddíl, který se nachází před obsazeným oddílem návěstí stůj, dá se použít pro jakoukoli rychlost.\n\n \n\nStandardní instalace TPWS obsahuje dva páry smyček - jeden ve vzdálenosti před návěstidlem, která odpovídá zábrzdné vzdálenosti pro traťovou rychlost v tomto úseku, druhý v úrovni návěstidla. Každý pár obsahuje dvě smyčky - budící a spouštěcí. Pokud návěstidlo zakazuje jízdu, jsou tyto smyčky nabuzeny.\n\nPrvní pár tvoří čidlo překročení rychlosti (Overspeed Sensor System - OSS). Je umístěn v závislosti na traťové rychlosti ve vzdálenosti 50 - 450 m před návěstidlem. Vzdálenost mezi oběma smyčkami je taková, aby při dodržení předepsané rychlosti nedošlo k překonání této vzdálenosti v čase kratším, než nastaveném (cca 1 s), jinak dojde k samočinnému zastavení vlaku.\nBudící smyčka (Arming Loop) pracuje na frekvenci 64.25kHz, spouštěcí smyčka (Trigger Loop) na frekvenci 65.25kHz.\n\nDruhý pár smyček je zastavovací (Train Stop System - TSS). Tvoří jej dvě smyčky těsně u sebe umístěné v úrovni návěstidla. Budící smyčka zde pracuje na frekvenci 66,25 kHz, spouštěcí na frekvenci 65,25 kHz. Pokud vozidlo přejede přes tyto cívky, dojde k samočinnému zabrzdění. \n\nPři průjezdu opačným směrem vozidlová část na zařízení TPWS nereaguje. V případě poruchy atd. má strojvedoucí možnost překonat TSS, omezení OSS překonat nelze.\n\nPro jízdu po nesprávné koleji se používají lehce odlišné frekvence - 64,75; 65,75 a 66,75 kHz.\n\nAnténa umístěná pod vozidlem snímá frekvence ze smyček umístěných v koleji. Při průjezdu nad budící smyčkou OSS se začne měřit časový interval (cca 1s). Pokud anténa přijme v tomto intervalu frekvenci spouštěcí smyčky, dojde k zabrzdění vlaku. Stejně tak dojde k zabrzdění vlaku při příjmu frekvencí TSS. Pokud vlak přejede OSS (nepřekročí stanovenou rychlost), zastaví jej TSS ve volném úseku za návěstidlem.\n\nV některých případech není OSS vázán na polohu návěstidla - slouží k dodržení omezení traťové rychlosti. Podobně může sloužit i k omezení rychlosti při vjezdu na kusou kolej. Vzhledem k omezené rychlosti mohou být u zarážedel použity menší smyčky. \n\nTPWS nemá možnost omezit rychlost vlaku po projetí návěstidla v poloze stůj podle předpisových ustanovení. V takovém případě nemůže zabránit nehodě.\n\nTPWS je používán ve \n\n"}
{"id": "145344", "url": "https://cs.wikipedia.org/wiki?curid=145344", "title": "Nora (jméno)", "text": "Nora (jméno)\n\nNora je ženské křestní jméno arabského původu. Jedná se o zkráceninu jména Eleonora.\n\nV českém občanském kalendáři má svátek 8. července.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,0%.\n\n"}
{"id": "145347", "url": "https://cs.wikipedia.org/wiki?curid=145347", "title": "Drahoslava", "text": "Drahoslava\n\nDrahoslava je ženské křestní jméno slovanského původu. Vzniklo pravděpodobně spojením slov „drahá“ (ve smyslu „blízká srdci“) a „slavná“.\n\nV českém občanském kalendáři má svátek 9. července.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -1,3%.\n\n"}
{"id": "145352", "url": "https://cs.wikipedia.org/wiki?curid=145352", "title": "Masakr na Švédských šancích", "text": "Masakr na Švédských šancích\n\nMasakr na Švédských šancích (resp. Přerovský masakr) proběhl u Horní Moštěnice na návrší Švédské šance v noci z 18. na 19. června 1945. Příslušníci 17. pěšího pluku z Petržalky (bývalí příslušníci 1. československého armádního sboru) vedení poručíkem OBZ Karolem Pazúrem a osvětovým důstojníkem Bedřichem Smetanou zde zmasakrovali 265 obyvatel Dobšiné, Kežmarku, Gelnice, Mlynice a Janovy Lehoty u Žiaru nad Hronom. Povraždění byli hlavně Karpatští Němci a Maďaři, bylo však mezi nimi i několik Slováků. Naprostou většinu povražděných tvořily ženy a děti.\n\n18. června 1945 stál na přerovském nádraží vojenský transport, v němž se vraceli bývalí příslušníci 1. československého armádního sboru z pražské vojenské přehlídky. Téhož dne kolem poledne dorazil na nádraží jiný transport, v němž bylo šest vagónů s karpatskými Němci, kteří se vraceli do svých domovů na středním Slovensku. Tito Němci (ale i Maďaři a Slováci) byli ze Slovenska v prosinci roku 1944 z příkazu německých úřadů evakuováni do severozápadních Čech a nyní se vraceli domů. Shodou okolností se mezi vojáky nacházeli slovenští příslušníci 17. pluku původem ze Spiše, kteří některé repatrianty znali. Upozornili ostatní, že jde o lidi, kteří se zejména v době Slovenského národního povstání měli nějak provinit.\n\nMnohé zdroje a indicie naznačují, že už od začátku zde nešlo o vinu, ale o úmysl poručíka Pazúra pozabíjet nějaké německé zrádce za účelem vylepšení vlastní nepříliš dobré pověsti. Historik František Hýbl je přesvědčen, že Pazúr měl rozkaz zlikvidovat karpatské Němce ještě na Moravě a že za tímto rozkazem mohli stát Ludvík Svoboda a Bedřich Reicin. \n\nJiž předtím, než se začal zabývat karpatskými Němci, žádal Pazúr na Okresním národním výboru o vydání nějakých zatčených německých zrádců k potrestání. Teprve když je nedostal, začal se zabývat výše zmíněnou skupinou a patrně to byl on sám, kdo vyslovil proti nim obvinění ze zrady a spolupráce s nacisty.\n\nPazúr nechal tyto lidi vyvolat z vozů a začal je vyslýchat. Později sebevědomě tvrdil, že všechny stoprocentně identifikoval jako Němce a přisluhovače nacismu, nicméně vyšetřování ukázalo, že mnozí vyslýchaní u sebe měli doklady o bezúhonnosti a slovenské národnosti, někteří dokonce pak i dobrozdání o tom, že podporovali Slovenské národní povstání. Soudy prokázaly, že tyto doklady Pazúrovi předložili a že tedy jeho tvrzení předstírající nevědomost či pomýlenost neodpovídá realitě. \n\nPo „výsleších“ Pazúr nechal společně s osvětovým důstojníkem Smetanou většinu osob z transportu vystoupit a eskortovat do katastru obce Horní Moštěnice, kde je v noci automatčíci všechny postříleli, včetně několika kojenců. Vraždění se účastnil i sám Pazúr, který osobně postřílel některá nemluvňata. Tento fakt prokázaly i soudy, čímž vyvrátily Pazúrovu původní verzi, že tam nikde žádné malé děti neviděl. Pazúr nakonec přiznal pod tíhou důkazů i postřílení kojenců a jejich likvidaci „odůvodnil“ následovně: \n\nMístní obyvatelé z obce Lověšice byli ještě před zahájením zabíjení přinuceni k vykopání hromadného hrobu. Pazúr to zdůvodnil tamnímu předsedovi MNV tím, že dostal příkaz k popravě několika příslušníků SS. Předsedovi ani obyvatelům se to nezdálo a dlouho se vzpěčovali, nicméně obec nakonec lidi poskytnout musela (ovšem dostatek mužů Pazúr sehnal teprve poté, co pohrozil, že ty neochotné ke spolupráci nechá postřílet).\n\nVraždění probíhalo velmi bestiálním způsobem, oběti byly přinuceny se svléknout do spodního prádla a pak byly po malých skupinkách stříleny. Pazúr se přitom sadisticky vyžíval v tom, že rozděloval děti od rodičů a dával je do různých skupin, aby maximálně trpěly, děti se dívaly, jak jim vraždí matku, a pak postavené tak, aby viděly na její tělo, čekaly až na ně přijde řada. A obráceně. Jeden ze svědků vypověděl, že slyšel šestileté dítě prosit slovensky o zastřelení, že už chce jít za maminkou. V jednom případě Pazúr nechal zastřelit ženu, která měla v náručí dvě děti (asi jedno- a dvouapůlleté), a když mrtvá padla s oběma ještě živými dětmi do napůl plného hrobu, chvíli se ještě kochal jejich pláčem, než je obě zastřelil.\n\nOtřesení Lověšičtí se většinou drželi stranou, pouze pár z nich v čele s O. Zezulou žádalo Pazúra, aby ušetřil alespoň malé děti. Dostalo se jim odpovědi, že „\"jsou příliš jemné povahy a že co je Němec, patří zabít\"“ (jak již bylo vysvětleno, Pazúr přitom dobře věděl, že velká část vražděných nejsou ani Němci, ani zrádci). Poté vyzval Lověšické, aby si taky zastříleli, s výjimkou jediného (Františka Vaculíka) se však tito k vraždění nepřipojili. Majetek obětí si Pazúrovi muži rozebrali.\n\nKrátce po konci masakru dorazili na místo čeští důstojníci z Přerova, které doprovázel poddůstojník NKVD. Ten Pazúra legitimoval, ale když viděl jeho doklady (OBZ), jen mu s úsměvem zasalutoval a beze slova odešel. Večer 19. července sice pak dal velitel sovětské posádky v Přerově F. Popov příkaz k zatčení Karola Pazúra, nicméně ten už odjel na Slovensko a v telefonickém rozhovoru s Popovem řekl, že vše bylo v pořádku, že jde o věc československých orgánů a Popovovi do toho nic není. Zprávy o vyšetřování byly odeslány armádním a bezpečnostním složkám, ale případ se neřešil. Pazúr sám byl dokonce krátce po masakru vyznamenán a povýšen do hodnosti nadporučíka. Až v roce 1947, kdy se začalo o tomto případu psát v tisku, se rozjelo vyšetřování. V létě 1947 byl tedy zločin vyšetřován a doveden před soud. Jediným obžalovaným byl sám Pazúr, jehož psychologický posudek osobnosti byl shrnut větou, že Pazúr je „\"osoba mravně méněcenná, leč za své činy odpovědná\"“.\n\nPazúr během procesu opakovaně nestydatě lhal, tvrdil, že „všichni popravení byli Němci a spolupracovníci nacismu“, „byl přesvědčen, že popravuje pouze stoupence nacismu“ či „samé fašisty“, že „žádné malé děti neviděl a nejmladší popravení byli členové Hitlerjugend“ (tj. staří minimálně 14 let), že „jeho souzení je útok na komunistickou stranu“ a že „taková byla prostě doba“. Pod tíhou důkazů musel tyto lži opustit, navíc se během soudu dostala na přetřes jeho vlastní minulost před přeběhnutím k Rudé armádě (1943), která rozhodně nebyla ukázková. Pazúrův bratr byl nejdříve maďarským špiónem a posléze dobrovolníkem u SS, sestra německou špiónkou, Pazúr sám sloužil u Hlinkovy gardy, dobrovolně se hlásil nejprve na práci v německém válečném průmyslu a později na východní frontu k boji proti bolševikům.\n\nTvrzení, že mezi povražděnými byli zrádci a nacističtí aktivisté, se neprokázalo. Svědkové pouze tvrdili, že před popravou se osm mužů přiznalo k příslušnosti k Hlinkově gardě, což ovšem nebyl relevantní důvod k rozsudku smrti (ostatně v Hlinkově gardě sloužil i sám Pazúr). Naopak se ukázalo, že mezi povražděnými bylo i několik antinacistů aktivně podporujících partyzány a Slovenské národní povstání a že třicet lidí bylo slovenské národnosti.\n\nKdyž se nakonec Pazúr odvolal na zákon č. 115, dočkal se zklamání, neboť ministerstvo národní obrany i soud se shodly na tom, že nemůže být aplikován, neboť jednak jeho čin vědomě zahrnul i děti a nevinné lidi slovenské národnosti, jednak svůj čin spáchal ve snaze zahladit svoji vlastní kolaborantskou minulost. \n\nPazúr byl vrchním vojenským soudem v Bratislavě odsouzen na 7 let a 6 měsíců vězení. Odvolal se on i prokurátor Rašla, načež byl Pazúrovi v roce 1949 trest Nejvyšším vojenským soudem v Praze zvýšen na 20 let vězení.\n\nJe ale možné, že by zákon 115 byl u Pazúra přece jen aplikován (o což se tehdy již mocný náměstek ministra obrany Reicin vehementně zasazoval), kdyby o případ nejevil velký zájem zahraniční tisk, pročež se pro Pazúrovo odsouzení a alespoň dočasné uvěznění vyjádřil ještě mocnější ministr informací Václav Kopecký, který byl velmi rozzuřen dopadem celé kauzy na pověst Československa.\n\nJelikož byl Pazúr přítel řady komunistických pohlavárů , kteří za něj opakovaně intervenovali před i po odsouzení, byl mu trest Klementem Gottwaldem (na doporučení mj. Bedřicha Reicina) snížen na polovinu a v roce 1951 (po dvou letech věznění) byl propuštěn při amnestii. V následných letech byl vysokým funkcionářem Svazu protifašistických bojovníků. Po celou tu dobu (od svého uvěznění), působil jako agent StB.\n\nVojenský prokurátor Anton Rašla, který se zasadil o Pazúrovo potrestání, byl později komunistickým režimem uvězněn, což řada autorů neopomine ve svých statích o masakru poznamenat. Nutno ovšem poznamenat, že Rašla nebyl jen statečný mstitel bezpráví, vedl i mnohem pochybnější kauzy, než byly procesy proti válečným zločincům typu Pazúra, Tisa či Macha a v rámci politických procesů ve službách komunistického režimu má na svém kontě mimo jiné i podíl na třech justičních vraždách z procesu s křesťanskou protikomunistickou organizací \"Biela légia\".\nNa sklonku svého života vzpomínal Rašla na své poslední setkání s Pazúrem na vojenské přehlídce. Pazúr k němu přistoupil s napřaženou rukou se slovy „Já vam odpúšťam, to už bola tenkrát taková doba.“\n\nSmetana, který byl spoluorganizátorem masakru, byl již odsouzen ve věci jiných masových vražd, které spáchal předtím na Slovensku. Od rozsudku byl však posléze na základě zákona č. 115 osvobozen a posléze uprchl ze země, patrně do Izraele. Za masovou vraždu na Švédských šancích nikdy souzen nebyl.\n\nAni z ostatních vrahů ze Švédských šancí už nikdo soudně potrestán nebyl. Státní zastupitelství v Olomouci sice vyšetřovalo jednak Františka Vaculíka coby jediného místního obyvatele, který se vraždění účastnil, a (kupodivu) i předsedu MNV Lověšice, který pod hrozbou zastřelení dodal kopáče, nicméně případ byl v roce 1949 definitivně odložen s odvolávkou na zákon č. 115.\n\nZcela bez trestu však ostatní vrahové nevyvázli. Pocházeli ze stejné oblasti jako jejich oběti a svou účast nedokázali díky humbuku okolo celého procesu utajit. Podle Pavola Molnára – jednoho z mála náhodou přeživších pasažérů vlaku, který se Pazúr rozhodl vybít – museli vrahové ze Švédských šancí čelit hlubokému opovržení ze strany svých sousedů. Někteří se odstěhovali, někteří museli čelit nežádoucím připomínkám a pohrdání až do smrti.\n\nZa komunistického režimu se o masakru mlčelo, do povědomí širší veřejnosti se začal vracet až po sametové revoluci. Velký podíl na tom měl ředitel Muzea Komenského v Přerově PhDr. František Hýbl, který věnoval soustřeďování materiálů a svědectví o masakru velkou část svého života a v roce 1995 vydal o tragédii podrobnou knižní publikaci. O události natočili dokumenty Češi, Maďaři i Slováci. Cenným zdrojem jsou i vzpomínky generála Antona Rašla, vojenského prokurátora, který vyvinul nezměrné úsilí, aby Pazúra pohnal před soud a docílil jeho odsouzení.\n\nFrantišek Hýbl a Tomáš Staněk, největší čeští znalci, co se tohoto masakru týče, označují shodně celou událost za naprosto výjimečnou a svou bestialitou se vymykající všem ostatním zvěrstvům, k nimž v moderních dějinách Moravy došlo. Zejména skladba obětí – 120 žen a 74 dětí povražděných za jedinou noc – nemá podle nich obdobu dokonce ani v žádném z masakrů, které na Moravě spáchali nacisté.\n\nV neděli 17. června 2018 byl na kopci Švédské šance odhalen čtyřmetrový kovový kříž, který má na sobě znázorněny průstřely a je ozdoben trnovou korunou. Kříž vytvořil umělecký kovář Jiří Jurda. \n\nHlavní téma\n\nVedlejší téma výrazného rozsahu \n\n"}
{"id": "145353", "url": "https://cs.wikipedia.org/wiki?curid=145353", "title": "Květnové povstání českého lidu", "text": "Květnové povstání českého lidu\n\nKvětnové povstání českého lidu bylo ozbrojené povstání českého lidu proti německým okupantům během druhé světové války na území Česka, které proběhlo začátkem května 1945. Účastnilo se ho v Česku aktivně asi 130 000 osob, plus 14 000 partyzánů (značná část z nich byla ruské, ukrajinské a běloruské národnosti). Dalších 100 000 lidí pomáhalo v Praze stavět barikády. \n\nS blížícím se koncem války si vojenští představitelé nacistického Německa začali uvědomovat, že konec „Třetí říše“ je neodvratitelný a jejich jedinou nadějí bylo přání vyvolat roztržku mezi spojenci a zapojit německá vojska do bojů proti Sovětskému svazu po boku USA, Spojeného království a Francie. Na území Čech a Moravy měla být vytvořena „pevnost“, kde měl být milionovou Schörnerovou skupinou armád zastaven postup Rudé armády, přičemž bylo důležité, aby bylo zabráněno očekávanému povstání českého obyvatelstva, které bylo připravováno odbojem. Již roku 1944 se aktivizovala partyzánská válka, která byla vedená jak západním, tak východním odbojem. Byly připravovány podmínky pro dopravu zbraní ze zahraničí i ukořistění zbraní, které vyráběly české zbrojovky. V druhé polovině roku hrála stále významnější roli odbojová organizace Rada tří. Docházelo k výsadkům parašutistů a průnikům partyzánských skupin na území Protektorátu Čechy a Morava, mezi nimiž hrály velkou úlohu zejména Partyzánská brigáda Jana Žižky z Trocnova, partyzánské oddíly Jermak, Miroslav Tyrš, Jan Kozina a Mistr Jan Hus. Další partyzánské skupiny začaly vznikat hlavně v březnu a dubnu 1945, kdy došlo k vyvrcholení partyzánského boje proti německým okupantům, přičemž zejména na území východní a západní Moravy (Valašsko a Vysočina) docházelo i k otevřené partyzánské válce. Byly stále častěji přepadávány německé kolony, byly vypouštěny pohonné hmoty z cisteren, vykolejovány vlaky a výbuchy ničeny mosty. Například 10. dubna 1945 byla značně poškozena důležitá železniční trať Brno–Jihlava, která nebyla až do konce války opravena. Při této akci byl vyhozen do povětří německý vojenský transport, při čemž zahynulo nebo bylo zraněno téměř 200 vojenských a dalších osob. Kromě diverzních akcí na kolejích byly přepadávány nacistické posádky, muniční sklady, vojenské objekty, bylo přerušováno elektrické, telefonní a telegrafní vedení.\n\nKoncem dubna 1945 již sovětská vojska ve dvou operacích - Ostravské a Bratislavsko-brněnské osvobodila část Moravy, což s pozdější zprávou o Hitlerově smrti zavdalo důvod pro otevřený odpor. Povstání začalo 1. května v Přerově, když se rozšířila mylná zpráva o kapitulaci Německa. Byla odzbrojována německá a maďarská vojska, moci se ujal Národní výbor. Povstání se téhož dne rozšířilo na Olomouc a okolní obce, avšak zde zasáhly jednotky SS. Povstalcům se však podařilo zastavit transport či likvidaci průmyslového zařízení a zásob, které chtěli Němci odvézt z Ostravska, Vsetínska a Zlínska. 2. května povstal Nymburk, Poděbrady, Chlumec nad Cidlinou a Úpice, dalšího dne Semily, Železný Brod, Turnov, Jilemnice, Stará a Nová Paka, Příbram, Beroun, Vizovice, 4. května Vsetín a Kladno, 5. května Louny, Jindřichův Hradec, Rokycany, Klatovy, Domažlice aj. Zhruba na tisíci místech byly zaznamenány protiokupační demonstrace, které spočívaly ve vyvěšování československých vlajek, odstraňování německých nápisů, ničení orientačních tabulek, manifestacích na oslavu osvobození, protestních akcích proti okupačním úřadům apod. Docházelo též ke stávkám ve fabrikách a k zabavování zbraní ze zbrojních závodů ve prospěch povstalců. K vyjednávání o převzetí moci došlo na více jak 120 místech Protektorátu. V některých oblastech se povstání rozhořelo i díky činnosti partyzánských skupin, které stále ve větší míře vstupovaly do otevřeného boje. Např. ve Vsetíně zaútočila 4. května Partyzánská brigáda Jana Žižky z Trocnova na Němce, kteří začali provádět ve městě destrukční práce, jež musely být zastaveny. Město bylo po 4. hodině odpolední osvobozeno jednotkami 1. československého armádního sboru. Partyzánské skupiny hrály i velkou úlohu v Podkrkonoší i na jiných místech.\n\nDne 5. května vypuklo povstání v hlavním městě Praze. Česká národní rada vydala prohlášení o konci Protektorátu a o převzetí vládní a výkonné moci. I zde probíhaly nejdříve demonstrace, které však brzy přešly do otevřeného odporu. Povstalci v Praze i na celém území Čech a Moravy se zmocňovali zbraní, obsazovali pošty, železnice a důležité silniční křižovatky. K odbojovým a partyzánským skupinám se přidávaly tisíce povstalců z řad českého obyvatelstva; bývalí vojáci, četnictvo, i osvobození sovětští zajatci pracující na otrockých pracích na území Protektorátu. Okupantům bylo bráněno, aby uskutečnili odvoz strojů, zařízení, a dopravních prostředků do Německa, aby nedocházelo k ničení továren atd. (plán ARLZ – taktika spálené země). Povstalci znemožňovali plynulé zásobování fronty i organizovaný ústup Wehrmachtu.\n\nPovstání, které vypuklo ve 37 městech a 240 obcích, dostalo na některých místech tvrdý protiúder – německá vojska začala obsazovat důležité komunikace, ulice, křižovatky, nádraží a pošty, byl vyhlašován výjimečný stav, okupanti zajímali a vraždili rukojmí, aby zastrašili české obyvatelstvo. Jejich cílem bylo nepřipustit, aby bylo vytvořeno souvislé povstalecké území. Přesto se povstalcům podařilo na sebe vázat značnou sílu německých vojsk, které nemohlo být použito na potlačení povstání v Praze. Venkov dodával Praze nejen potraviny, ale i zdravotnický materiál a lehké zbraně; byly zbudovávány zátarasy, vyhazovány mosty, aby byla wehrmachtu a jednotkám Waffen SS co nejvíce ztížena doprava. Odpor obyvatelstva pokračoval i na venkově, kde se neustále rozšiřoval. Na řadě míst došlo k otevřenému boji, jinde pouze k sabotážním akcím. Němci se stále ve větší míře uchylovali k vraždám a masakrům českých obyvatel, které brali jako rukojmí nebo které popravovali pro výstrahu, a to nejen v Praze, ale prakticky na celém okupovaném území Čech a Moravy.\nDne 8. května 1945 zahájil ústup štáb polního maršála Ferdinanda Schörnera, který byl u Hořic přepaden povstalci a částečně rozprášen. O den později byl tento štáb rozbit u Žatce tankovými vojsky Rudé armády. 8. května odpoledne v 16.00 hodin byl mezi německým velením a Českou národní radou podepsán protokol, který umožňoval Němcům průchod Prahou s tím, že dojde k zastavení bojů.\n\nBoje však trvaly i po podpisu bezpodmínečné kapitulace Německem 8. května 1945, kdy se německé jednotky snažily vzdát se americké armádě, protože ze sovětského zajetí panovaly značné obavy. Těchto bojů se účastnily zejména jednotky Waffen SS, ale nebylo výjimkou, že se jich účastnily i jednotky Wehrmachtu. Ještě ve dnech 9.-11. května docházelo k dílčím bojům i vraždám českého civilního obyvatelstva. Např. v obci Lejčkov na Táborsku střílely 9. května německé jednotky do lidí, kteří přišli k silnici pozorovat ústup německé armády, k střílení neozbrojených civilistů docházelo i na dalších místech. Poslední výstřely padly 11. května 1945 u Milína u Příbrami, kde jednotky SS vylákaly bílým praporem partyzánské parlamentáře a postříleli je. Poté došlo k boji, při kterém v otevřeném střetnutí s Němci padlo 60 českých partyzánů.\n\nCelkem si české povstání vyžádalo v Praze 3700 lidských životů, na českém a moravském venkově zahynulo přibližně dalších 8 tisíc občanů, přičemž v počtu obětí jsou zahrnuti jak lidé, kteří bojovali proti okupantům, tak i nacisty povražděné civilní osoby.\n\n\n\n"}
{"id": "145357", "url": "https://cs.wikipedia.org/wiki?curid=145357", "title": "Miluše", "text": "Miluše\n\nMiluše (často také Miluška) je ženské křestní jméno slovanského původu. Jedná se pravděpodobně o domáckou formu jména Miloslava, která se postupně osamostatnila.\n\nV českém občanském kalendáři má svátek 3. srpna.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -0,8%.\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,7%.\n\n"}
{"id": "145358", "url": "https://cs.wikipedia.org/wiki?curid=145358", "title": "Zlatá sopka", "text": "Zlatá sopka\n\nZlatá sopka \"(1906, Le volcan d'or)\" je méně známý dobrodružný román francouzského spisovatele z cyklu Julesa Verna \"Podivuhodné cesty (Les Voyages extraordinaires)\", který byl vydán až po Vernově smrti. Román Jules Verne rozepsal na přelomu let 1899-1900 a pracoval na něm ještě roku 1902, k tisku jej však již připravil jeho syn Michel.\n\nJde o první svazek \"Podivuhodných cest\", který není zcela dílem Julese Verna. Do předcházejícího svazku cyklu, románu \"Maják na konci světa\", provedl sice autorův syn Michel také určité změny, ale ty nebyly podle některých názorů nijak zásadní. To se však nedá říct o Michelových úpravách knihy \"Zlatá sopka\". K dvaceti osmi původním kapitolám připsal Michel další čtyři, dále připsal nové postavy a pozměnil zejména závěr románu, který je ještě šťastnější než ten, který vymyslel Jules Verne.\n\nRomán je jedním ze tří Vernových děl, které se odehrávají v Kanadě (dalšími jsou Bezejmenná rodina a Země kožešin).\n\nKniha vypráví příběh dvou mladíků, Summy Skima a jeho bratrance Bena Raddleho, kteří na Klondike (území v severozápadní Kanadě v provincii Yukon) zdědili po svém strýci Josiasovi Lacoteovi zlatokopecký claim, ležící na Miles Creek zhruba 80 kilometrů od Dawson City. Přestože jsou finančně zajištěni, oba se rozhodnou, že si své dědictví pojedou prohlédnout a přitom zkusí zlatokopecké štěstí. To jim však nepřeje a mladíci téměř žádné zlato nenaleznou. Navíc mají časté problémy se svými sousedy, kteří jsou ve většině případů bandou rváčů. Nakonec je jejich claim zatopen rozvodněnou řekou, takže hledání zlata ukončí. Tu se však dozví od jednoho umírajícího zlatokopa, že při ústí řeky Mackenzie do Beaufortova moře leží sopka, jejíž celý vnitřek je téměř pokryt zlatem. Bratranci zorganizují výpravu a zlatou sopku skutečně naleznou. Přesto jim opět štěstí nepřeje. Nejenom že jsou pronásledováni bandity, ale při snaze prolomit náloží stěnu sopky, dojde kvůli průniku mořské vody k výbuchu a sopka je rozmetána do moře. Z celého bohatství zůstane jen jediný balvan zlata. I ten má obrovskou cenu a získá jej pro sebe Ben Raddle, takže oba bratranci nakonec přece jen neodejdou s prázdnou.\n\nV Michelově \"„happyendu“\" pak dojde ještě ke svatbám. Michel Verne totiž do příběhu připsal dvě atraktivní sestřenice Jane a Edith Edgertonovy, se kterými se oba mladíci seznámí během cesty na svůj claim a na konci knihy se s nimi ožení. Výbuch sopky navíc způsobí zemětřesení, které odvodní zatopený claim, ten se stane opět výnosným a znásobí bohatství bratranců.\n\nKnihu \"Zlatá sopka\" ilustroval George Roux.\n\n\n"}
{"id": "145361", "url": "https://cs.wikipedia.org/wiki?curid=145361", "title": "Oldřiška", "text": "Oldřiška\n\nOldřiška je ženské křestní jméno. Jedná se o protějšek mužského jména Oldřich, s nímž má i shodný původ.\n\nV českém občanském kalendáři má svátek 6. srpna.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -2,2%.\n"}
{"id": "145368", "url": "https://cs.wikipedia.org/wiki?curid=145368", "title": "Jindřiška", "text": "Jindřiška\n\nJindřiška je ženské křestní jméno německého původu. Jedná se o ženský protějšek mužského jména Jindřich.\n\nV českém občanském kalendáři má svátek 4. září.\n\nJindřiška, Jindra, Jindří, Iška, Hetty, Heňa, Henri, Eta, Heriet\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je -1,9%.\n\n\n\n\n"}
{"id": "145369", "url": "https://cs.wikipedia.org/wiki?curid=145369", "title": "Regina", "text": "Regina\n\nRegina (podle kalendáře Regína, ale krátká podoba je častější) je ženské křestní jméno latinského původu. Jeho význam je „královna“ nebo „vládkyně“ (z latiny).\n\nV českém občanském kalendáři má svátek 7. září.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je −0,4%.\n\n"}
{"id": "145376", "url": "https://cs.wikipedia.org/wiki?curid=145376", "title": "Mariana", "text": "Mariana\n\nMariana je ženské křestní jméno, které se nejčastěji hodnotí jako složenina jmen Maria a Anna, někdy se považuje i za ženskou podobu původem latinského Marianus, to znamená \"náležející k rodu Mariů\" (asi z latinského mas, maris = \"muž\").\n\nV českém občanském kalendáři má svátek 8. září.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +4,9%, což svědčí o poměrně strmém nárůstu obliby tohoto jména.\n\nMarjánka, Márinka, Riana, Marka, Marina, Májinka, Mája, Majda, Majka, Marča, Mari, Máňa, Ariana\n\n\n\n"}
{"id": "145380", "url": "https://cs.wikipedia.org/wiki?curid=145380", "title": "Irma", "text": "Irma\n\nIrma je ženské křestní jméno germánského původu. Jedná se pravděpodobně o zkrácenou verzi jména \"Irmgard\" s významem „stálá, pevná“, \"Irmel\", \"Irmine\" či \"Irmtraud\". Jméno pochází ze staré horní němčiny znamenající svět.\n\nV českém občanském kalendáři má svátek 10. září.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je -3,8%, což svědčí o poměrně značném poklesu obliby tohoto jména.\n\n"}
{"id": "145382", "url": "https://cs.wikipedia.org/wiki?curid=145382", "title": "Jolana", "text": "Jolana\n\nJolana je ženské křestní jméno slovanského původu. Jedná se pravděpodobně o východoslovanský překlad řeckého jména Helena. Může pocházet i z maďarského slova jó leán [\"jolán\"] \"dobrá, správná dívka\". V českém občanském kalendáři má svátek 15. září. Další variantou je Jolan.\n\nJola, Jolanka, Joluška, Jolča, Jolinka, Jolka\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,9%.\n\n\n"}
{"id": "145383", "url": "https://cs.wikipedia.org/wiki?curid=145383", "title": "Piazza di Spagna", "text": "Piazza di Spagna\n\nPiazza di Spagna () je římské náměstí. Své jméno získalo podle španělského vyslanectví u Svatého stolce, které zde sídlilo. Původně se tak jmenovala pouze jižní část náměstí, severní nesla název \"Piazza di Francia\".\n\nMezi historické památky na tomto místě patří Španělské schody od Francesca de Sanctis a Fontana della Barcaccia od Pietra Berniniho. Nad schody stojí kostel Trinità dei Monti z počátku 16. století. V jižní části byl roku 1856 postaven sloup Neposkvrněného početí Panny Marie. Sloup pochází z antické doby, byl nalezen při výkopech roku 1777. Je zdoben sochou Panny Marie na vrcholu a čtyřmi sochami proroků.\n\n"}
{"id": "145388", "url": "https://cs.wikipedia.org/wiki?curid=145388", "title": "Władysław Reymont", "text": "Władysław Reymont\n\nWładysław Stanisław Reymont [vuadysuav staňisuav rejmont] (7. května 1867, Kobielo Wielkie u Radomi – 5. prosince 1925, Varšava) byl polský prozaik, člen hnutí \"Mladé Polsko\", nositel Nobelovy ceny za literaturu za rok 1924.\n\nWładysław Stanisław Reymont, vlastním jménem Władysław Stanisław Rejment, se narodil roku 1867 (jméno si změnil na Reymont při svém literárním debutu, aby byl chráněn před problémy s ruskou cenzurou). Pocházel ze skrovných poměrů, byl jedním ze sedmi dětí venkovského varhaníka. Pokoušel se studovat na gymnáziu v Čenstochové, v letech 1880-1884 se vyučil krejčím ve Varšavě, odkud byl nakonec policejně vykázán. Po krátkém pobytu u otce odešel z domova a živil se jako železničář, dělník a herec kočovné společnosti, byl i novicem v klášteře. Ze své rodné oblasti, spravované tehdy carským Ruskem, odešel roku 1893 opět do Varšavy a v neustálém boji o udržení holé existence se pokoušel o literární zpracování svých bohatých, často velice neutěšených životních zkušeností. Podmínky, ve kterých psal svá první díla, byly strašné. Jak sám píše: \"„Noci jsem trávil v místnosti tak chladné, že jsem psal zabalený do kožešiny s kalamářem pod lampou, aby inkoust nezamrzl“\". Ve Varšavě psal například v kostele, protože tam bylo teplo. Jeho těžkou hmotnou situaci postupně zlepšily výtěžky z literární a reportérské činnosti, takže roku 1894 mohl navštívit Londýn. Brzy se v literatuře prosadil svou houževnatou prací, silou barvitého vidění a svým pozorovacím talentem a stal se společně se Stefanem Żeromskim a Gabrielou Zapolskou nejvýznamnějším představitelem uměleckého hnutí \"Mladé Polsko (Młoda Polska)\". Roku 1899 byl zraněn při železničním neštěstí, obdržel odškodnění a stálá renta, vyplácená železniční společností, mu umožnila léčení v Itálii a cestu do Francie. Po první světové válce se usadil na vlastním statečku v obci Kołaczkowo u Wrześni (Poznaňsko). Roku 1920 navštívil polské kolonie v USA.\n\nJako znalec selského a venkovského prostředí zachytil v řadě svých prozaických prací sociální napětí v polské společnosti, která na přelomu 19. a 20. století bojovala o nové politické a společenské uspořádání. Jeho hlavními díly je čtyřdílná románová kronika \"Sedláci\" ze života polské vesnice na konci 19. století, komponovaná podle jednotlivých ročních období, a román \"Zaslíbená země\", dramatický obraz průmyslové Lodže. V roce 1924 mu byla jako druhému polskému spisovateli (prvním byl Henryk Sienkiewicz) udělena Nobelova cena za literaturu \"„…za jeho velký národní epos Sedláci“\" (citace z odůvodnění Švédské akademie).\n\nWładysław Stanisław Reymont zemřel roku 1925 ve Varšavě.\n\n\n\n\n"}
{"id": "145392", "url": "https://cs.wikipedia.org/wiki?curid=145392", "title": "Darina", "text": "Darina\n\nDarina je ženské křestní jméno jihoslovanského původu. Jeho význam je obvykle uváděn jako „dar, dárek“. V českém občanském kalendáři má svátek 22. září.\n\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky 1999-2002) je +2,8%.\n\n"}
{"id": "145394", "url": "https://cs.wikipedia.org/wiki?curid=145394", "title": "Olivie", "text": "Olivie\n\nOlivie je ženské křestní jméno latinského původu. Stejně jako jeho mužský protějšek Oliver (s nímž sdílí den svátku) pochází z latinského výrazu pro olivu.\n\nV českém občanském kalendáři má svátek 2. října.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +9,1%.\n\n"}
{"id": "145396", "url": "https://cs.wikipedia.org/wiki?curid=145396", "title": "Lititz", "text": "Lititz\n\nLititz je město v Lancaster County v Pensylvánie v USA, 10 km severně od okresního města Lancaster.\n\nLititz založili v roce 1756 příslušníci Moravské církve, které vyslal do Pensylvánie hrabě Zinzendorf ze Saska. Nová obec byla pojmenována podle hradu Litice v obci Litice nad Orlicí, v jehož panství byla obec Kunvald, kde byla roku 1457 založena Jednota Bratrská na jejíž tradice Moravská církev (Moravian church) navazuje. Celé jedno století, až do poloviny 19. století, mohli v Lititz vlastnit domy pouze členové kongregace, ostatní si je mohli pouze pronajímat. Tento systém byl zrušen v roce 1855, 5 let před vypuknutím občanské války.\n\nV průběhu Americké války za nezávislost, byl \"Brothers' house\" (Bratrský dům) z roku 1759, používán jako nemocnice. Vojáci, kteří zde zemřeli, byli na přilehlém hřbitově také pohřbeni. V Lititz je též nejstarší internátní dívčí škola v USA. Škola se jmenuje \"Linden Hall School\" a byla založena církví \"Moravians\" v roce 1746, deset let před tím, než byly sloučeny okolní obce do jednoho města pojmenovaného Lititz.\n\nV současnosti je město Lititz známé nejdéle pořádanými oslavami Dne nezávislosti v USA, které se zde staly tradicí a jsou zde konány nepřetržitě od roku 1813.\n\nRok 2006 se již od prvního dne stal rokem oslav 250. výročí založení a pojmenování města. V průběhu těchto oslav byla 11. června 2006 podepsána partnerská smlouva a navázány partnerské vztahy s městysem Kunvald.\n\n\n"}
{"id": "145398", "url": "https://cs.wikipedia.org/wiki?curid=145398", "title": "Bítov (zaniklá vesnice)", "text": "Bítov (zaniklá vesnice)\n\nBítov (německy: \"Vöttau\") bylo městečko ležící pod stejnojmenným hradem nad soutokem řek Želetavky a Dyje. Zaniklo v důsledku stavby a napuštění Vranovské údolní nádrže v roce 1933. V době přesídlení jeho obyvatel do nové obce se pro něj vžilo neoficiální pojmenování Starý Bítov.\n\nPrvní písemná zmínka o bítovském podhradí pochází z roku 1498, ale zdejší osídlení bylo zcela jistě starší. Je pravděpodobné, že zde došlo k usazení obyvatelstva z obou předhradí přemyslovského hradiště Bítov při jeho přestavbě na gotický hrad. Tomu nasvědčuje dnes zničená sakristie kostela sv. Václava, která byla původně samostatně stojící patrovou rotundou-karnerem s kaplí v patře a kostnicí v přízemí. Přistavením gotického jednolodního plochostropého kostela s hranolovým presbytářem zaklenutým svorníkem s erbem Lichtenburků se z malé kaple stal kostel sloužící jako farní namísto staršího (a dochovaného) svatostánku Panny Marie na hradě. \n\nMěstečko se ve středověku jmenovalo Bítovec a sloužilo jako podhradí Bítova - důležité pevnosti na zemské hranici, která bývala dědičným lénem uděleným mocnému rodu Lichtenburků. Koncentrovala se zde řemeslná základna potřebná pro chod hospodářství panství. Zajímavé je, že v okolí se nacházely další obce se služebnou povinností doloženou v jejich názvech jako např. Štítary (výroba štítů) či Korolupy (výroba třísla). Toto zaměření pak přerušila až Třicetiletá válka, kdy muselo být mnoho usedlostí znovuosídleno a obyvatelstvo se pak více věnovalo zemědělství (včetně robotních povinností). V městečku byly dva vodní mlýny: Horní (Stehlíkův) fungoval až do zániku obce, dolní (Malý) přestal mlít na přelomu 19. a 20. stol., přičemž jeho majitel pak obstarával přívoz před Dyji. Sevřené a klikatící se údolí s romantickými scenériemi pak od konce 19. stol. lákalo i první turisty a letní hosty, z nichž nejznámější byl asi hudební skladatel Vítězslav Novák. \n\n\"Na počátku 20. stol. vypadal městys Bítov přibližně takto: návštěvníka přicházejícího pitoreskním údolím Želetavky od Zblovic nejdříve zaujmou domky chalupníků natěsnané ve svahu pod skalami hned naproti majestátního hradu. Nalevo se odděluje mlýnský náhon k Stehlíkovu mlýnu. V záhybu údolí dominuje farní kostel s věží obklopený budovami fary a školy na vysoké podezdívce, sloužící jako ochrana před pravidelnými povodněmi. Architektura kostela je gotická s barokními prvky a pozdně románskou sakristií. Pod duchovním středem obce se rozkládá náměstíčko, kde se konávají poutě a shromáždění. Zde mají domy nejmajetnější sousedé a stojí Kornellyho hostinec. Napravo vede lesní cesta do Vysočan, nalevo za mostem stojí kaple sv. Jana Nepomuckého a zpevněná cesta vede nahoru k hradu a polní k Fischerově restauraci a dál, kde slepě končí u domků chudiny ve svahu pod skalami. Hlavní cesta opouští náměstíčko a lemována patníky míjí hřbitov napravo, spojovací lávku nalevo a směřuje kolem bývalého dolního mlýna k obloukovému mostu přes Dyji. Odtud je možno pokračovat směrem k zříceninám Cornštejna.\" \nMěstečko bylo zbořeno v roce 1933 kvůli stavbě Vranovské přehrady. Předtím byla v obci několik let vyhlášena stavební uzávěra. Po zatopení ještě z hladiny vystupoval kostel sv. Václava (byl odstřelen až roku 1953), jehož zařízení včetně barokního hlavního oltáře získal nový kostel. Obec byla zničena zcela, zůstal pouze hřbitov ve svahu u nové silnice směrem na Vysočany. Pokud je v přehradě málo vody, bývají vidět trosky kostela sv. Václava a zbytky základů domů, které dnes (když v přehradě není voda) slouží jako turistická atrakce. Ještě před tím, než se zbourala stará obec, začala v roce 1931 stavba nové \"vzorové\" podle projektu pražského architekta Josefa Karla Říhy na kopci jen pár kilometrů odsud. Přesto, že si lokalitu výstavby nového Bítova zvolili občané sami, někteří se stěhovali v slzách. Kromě trosek připomíná dávné malebné údolí také již zmíněný hřbitov. Pro turisty stojí za zmínku i dva ocelové mosty (Bítovský a Vysočanský) a také to, že ten první byl poprvé v Československu vystavěn jeřáby, místo obvyklého lešení. V roce 1929 měla obec přibližně 416 obyvatel (převážně české národnosti a římskokatolického vyznání) a 70 domů.\n\nV roce 1931 začala výstavba nového Bítova která skončila v roce 1934. Ještě ve starém Bítově nebyl vodovod, a ani elektřina. To znamená že pro vodu se chodilo do studny a svítilo se petrolejovými lampami nebo svíčkami. Takže obyvatelé vyměnili malebné údolí za elektřinu a vodovod. Jenže místním se stejně i přes modernizaci stýskalo po původním domově. Dnes má Bítov rozlohu 6,06 km² a přibližně 150 obyvatel což je o mnoho méně oproti starému Bítovu. Nachází se zde několik kempů a mnoho místních památek lákajících turisty, včetně dostatečné infrastruktury. Mezi kulturní památky patří např. hrad Cornštejn a národní kulturní památkou je hrad Bítov.\n\n"}
{"id": "145399", "url": "https://cs.wikipedia.org/wiki?curid=145399", "title": "Justina", "text": "Justina\n\nJustina je ženské křestní jméno latinského původu. Jeho význam lze přeložit jako „spravedlivá“. V českém občanském kalendáři má svátek 7. října. Ačkoliv ji české kalendáře uvádějí v počeštěném tvaru Justýna, ve skutečnosti je tato forma jména podstatně méně užívaná, byť poslední dobou její četnost roste (viz tabulky). Mužskou obdobou tohoto jména je Justin.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\n\n\n"}
{"id": "145403", "url": "https://cs.wikipedia.org/wiki?curid=145403", "title": "Miriam", "text": "Miriam\n\nMiriam je ženské biblické jméno přepisované do latinky i v podobě Mirjam. Častější obdodou jména Miriam je jméno Marie. V českém občanském kalendáři má svátek 5. listopadu.\nJméno se nejčastěji vykládá jako milovaná Bohem z egyptského merit amm, případný aramejský původ vychází ze slova marjem, tedy kapka moře. Další možný původ jména je ze slova mara, tedy krásná nebo hořká.\n\nMiriamka, Mirinka, Miri, Miam, Miamka, Mirunka, Riamka, Ria.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +3,9 %.\n\n\n"}
{"id": "145405", "url": "https://cs.wikipedia.org/wiki?curid=145405", "title": "Zina", "text": "Zina\n\nZina je ženské křestní jméno řeckého původu. Pochází ze jména \"Zénais\" – „božská“. Odvozeno ze jména boha Dia. Je hojně rozšířeno především v Rusku.\n\nV českém občanském kalendáři má svátek 29. listopadu.\n\nNásledující tabulka uvádí četnost jména v ČR a pořadí mezi ženskými jmény ve srovnání dvou roků, pro které jsou dostupné údaje MV ČR – lze z ní tedy vysledovat trend v užívání tohoto jména:\n\nZměna procentního zastoupení tohoto jména mezi žijícími ženami v ČR (tj. procentní změna se započítáním celkového úbytku žen v ČR za sledované tři roky) je +0,4%. Fakt, že procentní zastoupení jména se zvýšilo, zatímco absolutní počet klesl, je třeba číst tak, že procentní úbytek nositelek tohoto jména je menší, než procentní úbytek žen v ČR.\n\nZinuš, Zinuška, Zinečka, Ziňulka, Zinka, Zindulka, Zinočka, Zinča, Zininka, Zenka, Zenais\n\n\n"}
{"id": "145407", "url": "https://cs.wikipedia.org/wiki?curid=145407", "title": "Voďankovité", "text": "Voďankovité\n\nVoďankovité (\"Hydrocharitaceae\") je čeleď jednoděložných rostlin z řádu žabníkotvaré (\"Alismatales\"). Některé starší taxonomické systémy ji řadily do samostatného řádu voďankotvaré (\"Hydrocharitales\"). Systém APG II řadí do čeledi voďankovité i rod řečanka (\"Najas\" s.l.) , který starší systémy často řadily do samostatné čeledi \"Najadaceae\" a někdy i do samostatného řádu \"Najadales\".\n\nJedná se o vytrvalé, vzácněji jednoleté, většinou vodní nebo bahenní byliny, sladkovodní nebo i mořské, kořenící ve dně nebo volně plovoucí. Listy jsou nahloučeny na bázi nebo nikoliv, častá je heterofylie, kdy jinak vypadají listy ponořené a jinak na hladině plovoucí či listy nad hladinou. Jsou to dvoudomé nebo jednodomé rostliny, Listy jsou jednoduché, přisedlé nebo řapíkaté, střídavé, vstřícné nebo v přeslenech, uspořádané do spirály nebo dvouřadě, s listovými pochvami či bez nich. Čepele listů jsou celistvé, čárkovité, podlouhlé nebo okrouhlé, žilnatina je souběžná, zpeřená nebo dlanitá či jsou listy jednožilné. Květy jsou jednotlivé nebo v květenstvích, vrcholících. Květy jsou pravidelné, vzácněji trochu nepravidelné, zčásti jsou acyklické. Květenství či květ je často podepřen 2 (vzácně 1) srostlými toulcovitými listeny. Okvětí je většinou rozlišeno na kalich a korunu, zpravidla se jedná o 3 kališní lístky v 1 přeslenu a 3 korunní lístky v 1 přeslenu, popř. 6 okvětních lístků ve 2 přeslenech (vzácně jen 2-3 okvětní lístky), vzácněji okvětí i chybí (třeba samičí květy u \"Najas\"). Tyčinek je 4-100 nebo i více (jen vzácně 2-3 či 1), někdy se tyčinky větví, někdy jsou přítomna i staminodia. Gyneceum je složeno z 3-6 (vzácně 2-20 nebo 1) plodolistů, je synkarpní, semeník je spodní. Plod je suchý nebo dužnatý, pukavý nebo nikoliv, zpravidla tobolka, někdy zdužnatělá a připomínající až bobuli, vzácněji nažka.\n\nJe známo 16-17 rodů a asi 76-80 druhů , v případě zařazení rodu \"Najas\" asi o něco více. Jsou rozšířeny skoro po celém světě, mimo chladné oblasti.\n\nV ČR rostou a jsou původní 4 druhy z čeledi voďankovité (\"Hydrocharitaceae\"). Voďanka žabí (\"Hydrocharis morsus-ranae\") je silně ohrožená (C2), vodní rostlina, v ČR ji najdeme hlavně v teplejších oblastech. Řezan pilolistý (\"Stratiotes aloides\") je také silně ohrožená (C2) vodní rostlina, která je původní jen v nivách velkých řek jižní Moravy), ale zdomácněla i jinde. Naopak na jižní Moravě byla ještě před 20 lety zcela vyhynulá, ale od 90. let 20. století proběhla úspěšná reintrodukce. Z rodu \"Najas\" to je potom řečanka přímořská (\"Najas marina\") je vzácná a silně ohrožená (C2) vodní rostlina. Ještě vzácnější a kriticky ohrožená je řečanka menší neboli řečanečka menší (\"Najas minor\", syn.: \"Caulinia minor\" (All.) Coss. et Germ.).\nVodní mor kanadský (\"Elodea canadensis\") pochází ze Severní Ameriky, v ČR však zdomácněl a je to dnes hojná vodní rostlina. Jen výjimečně byl do ČR zavlečen i vodní mor americký (\"Elodea nuttallii\"). Zákruticha šroubovitá (\"Vallisneria spiralis\") je tropická až subtropická vodní rostlina, v ČR jen přechodně zavlečena i do volné přírody.\n\n\"Appertiella\", \"Blyxa\", \"Egeria\", \"Elodea\" (včetně \"Apalanthe\"), \"Enhalus\", \"Halophila\", \"Hydrilla\", \"Hydrocharis\", \"Lagarosiphon\", \"Limnobium\", \"Najas\", \"Nechamandra\", \"Ottelia\", \"Stratiotes\", \"Thalassia\", \"Vallisneria\" (vč. \"Maidenia\").\n\n\n"}
{"id": "145415", "url": "https://cs.wikipedia.org/wiki?curid=145415", "title": "Divadlo Aréna", "text": "Divadlo Aréna\n\nDivadlo Aréna patří mezi nejstarší divadla v Bratislavě. Bylo založeno v roce 1828 na pravém břehu Dunaje. Zpočátku sloužilo jako letní amfiteátr, odtud název Aréna. V roce 1898 byla na jejím místě postavena divadelní budova, jejíž vzhled se od té doby téměř nezměnil.\n\nOd vzniku divadla až do konce druhé světové války účinkovala v Aréně řada maďarských, rakouských a německých divadelních společností. Po roce 1946 došlo postupně k uzavření Arény, která sloužila až do počátku devadesátých let jako sklad Slovenské televize.\n\nNa obnovení divadla měla skupina lidí okolo mima Milana Sládka, jejichž úsilí bylo korunováno premiérou hry \"Grand Pierot\" v roce 1997. Divadlo mělo repertoáru několik pantomimických představení, každoročně pořádalo mezinárodní festival pantomimy „Kaukliar“.\n\nV roce 2003 se stal ředitelem herec Juraj Kukura, za jehož vedení se divadlo soustředilo především na činohru. Inscenace Albeeho hry \"Koza aneb Kdo je Sylvie?\" v režii Martina Čičváka, připravená v koprodukci s pražským Činoherním klubem, byla nominována na Cenu DOSKY v kategorii inscenace roku a režie roku, Juraj Kukura a Emília Vášáryová získali ceny pro nejlepšího herce a herečku. O rok později cenu DOSKY získalo monodrama \"Tiso\", Marián Labuda byl za ztvárnění Jozefa Tisa odměněn cenou pro nejlepšího herce. V roce 2006 měla v Aréně premiéru nová Klimáčkova hra o Gustávu Husákovi.\n\n\n"}
{"id": "145417", "url": "https://cs.wikipedia.org/wiki?curid=145417", "title": "Bezdědice", "text": "Bezdědice\n\nNázev Bezdědice mají dvě sídla:\n"}
{"id": "145421", "url": "https://cs.wikipedia.org/wiki?curid=145421", "title": "Vinohradská vodárenská věž", "text": "Vinohradská vodárenská věž\n\nVinohradská vodárenská věž je bývalá vodohospodářská stavba, která stojí v Korunní ulici v Praze 10. Nyní jsou zde umístěny byty.\n\nByla postavena v roce 1882 v novorenesančním slohu podle projektu architekta Antonína Turka. Byla součástí systému zásobování vodou města Královské Vinohrady, který sestával z vodárny v Podolí, podzemních vodojemů, čerpací stanice a věžového vodojemu na vinohradské Korunní třídě. Dvoukomorový podzemní vodojem byl dobudován v roce 1891, kdy také přibyla nová kotelna. Původní čerpadla poháněná parními stroji v přečerpávací stanici byla po roce 1914 nahrazena elektrickými.\n\nV roce 1962 byla vyřazena z provozu čerpací stanice a věžový vodojem, kam se do té doby přečerpávala voda z podzemních vodojemů, a věž byla přestavěna na byty. V roce 1991 byla stavba prohlášena kulturní památkou. V roce 1993 proběhla rekonstrukce a byla restaurována sochařská výzdoba na věži vodárenské budovy. Budovu v polovině 90. let 20. století předaly Pražské vodárny nynějšímu vlastníku hl. m. Praze.\n\nSedmipodlažní hranolová věž vodárenské budovy s novorenesanční fasádou je v posledním patře zdobena sochami troubících andělů na nárožních pylonech. Na atice jsou umístěny hodiny a o poschodí níže se pod nimi nacházejí znaky Královských Vinohrad v kruhových medailonech. V nejvyšším patře, ve výšce 40 m, je vyhlídková terasa, která sloužila jako rozhledna. Z terasy je vidět až do Krkonoš.\n\nBudova stojí v Městské památkové zóně Vinohrady, Žižkov, Vršovice.\n\n\n"}
{"id": "145425", "url": "https://cs.wikipedia.org/wiki?curid=145425", "title": "Thaumás", "text": "Thaumás\n\nThaumás (latinsky \"Thaumas\") je v řecké mytologii syn boha moře Ponta a bohyně země Gaie. Je bohem přírodních úkazů na moři. \n\nJeho jméno samo znamená „Div, Zázrak“, je zosobněním všech podivuhodných jevů mořských i nebeských, které vystupují z moře. Každý člověk toužil ho spatřit a on se lidem často předvádí v celé své kráse. Jedině tam, kam už vítr nemůžel zanést vůni moře, ho lidé neznají. Je to zejména ve vnitrozemí dalekých severských zemí. \n\nJeho manželkou je Élektra, dcera Titána Ókeana. Mají čtyři dcery, jednou z nich je Iris, krásná bohyně duhy a poselkyně bohů. Tři zbývající jsou ohyzdné Harpyje. I ony byly původně sličnými bohyněmi bouří, ale postupně se začaly měnit v hnusné bytosti, mstitelky, které trestaly zločince. \n\n"}
{"id": "145428", "url": "https://cs.wikipedia.org/wiki?curid=145428", "title": "Bitva čtyř králů", "text": "Bitva čtyř králů\n\nBitva čtyř králů (svatodušní pondělí 31. května 1819) je největším zaznamenaným násilným střetem, ke kterému došlo v zemích Koruny české v souvislosti s populárními svatodušními jízdami králů. \n\nV daném roce se na lověšických pastvinách setkaly průvody obcí Lověšice, Horní Moštěnice, Bochoř a Šířava (první a poslední obec jsou teď částmi Přerova). Odvěká rivalita mezi obcemi vedla k tomu, že se vytvořily dva zhruba stejné tábory: na jedné straně stáli moštěnští a lověšičtí, na druhé straně bochořští a šířavští. \n\nObě strany vyzvaly tu druhou k vydání králů a opuštění pastvin. Jelikož ani jedna neměla k něčemu takovému chuť, následovala srážka, při níž byly použity těžké hole, nože, šavle a patrně i ostrá střelba ze starých ceremoniálních pušek.\n\nSrážka na lověšických pastvinách představuje největší násilný střet v historii jízd králů. Z 80 „bojovníků“, kteří se jí zúčastnili, jich 8 padlo na místě, z dvaceti těžce raněných jich později zemřelo ještě 5. Asi 40 dalších lidí bylo zraněno lehce. Střet měl za následek zákaz určitých zvyklostí spojených s jízdami králů (například nošení tasených šavlí). \n\n\n\n"}
{"id": "145432", "url": "https://cs.wikipedia.org/wiki?curid=145432", "title": "Tyndareós", "text": "Tyndareós\n\nTyndareós (latinsky \"Tyndareus\") byl v řecké mytologii spartský král, syn krále Periéra (nebo Oibala) a Perseovy dcery Gorgofony.\n\nKdyž ho jeho bratr Hippokoón vyhnal z rodné Sparty a vládl v ní sám se svými dvanácti syny, trávil Tyndareós mládí u krále Thestia a později se také oženil s jeho dcerou Lédou. Když později v boji s Héraklem padl Hippokoón a všichni jeho synové, vrátil se Tyndareós zpět do Sparty, kde se ujal vlády.\n\nTak jako mu prokázal pohostinnost král Thestios, učinil i Tyndareós: na svůj přijal Agamemnóna a Meneláa, syny mykénského krále Átrea, když byli na útěku od svého strýce Thyesta. Oba psanci se poté stali manžely jeho dvou dcer.\n\nPravděpodobně známější jsou jména jeho potomků, z toho vlastní s manželkou Lédou byli\na ze spojení nejvyššího boha Dia a jeho milenky Lédy vzešli\n\nOba bratři Kastór a Polydeukés se proslavili svými hrdinskými činy vždy společně, jsou známí jako Dioskúrové, říká se jim také Blíženci nebo Gemini.\n\n"}
{"id": "145435", "url": "https://cs.wikipedia.org/wiki?curid=145435", "title": "Záhadologie", "text": "Záhadologie\n\nZáhadologie se zabývá záhadami všeho druhu. Spadá do ní také například ufologie a parapsychologie. Badatelé zabývající se tímto oborem se snaží mapovat a pokud možno vysvětlovat různými teoriemi veškeré paranormální, neobvyklé a mysteriózní jevy vyskytující se okolo nás.\n\nZa zakladatele záhadologie bývá někdy označován Charles Fort (1874–1932), který nashromáždil desetitisíce popisů mimořádných jevů. Vůči vysvětlujícím teoriím zaujímal rezervovaný postoj, protože podle něj mnohé z toho, co se v minulosti zdálo hloupé a iracionální, je dnes přijímáno jako běžný fakt.\n\nPojmy \"záhadolog\" a \"záhadologie\" se v češtině rozšířily zhruba od počátku devadesátých let dvacátého století, často je jako záhadolog označován například spisovatel Erich von Däniken, který záhady vysvětluje působením mimozemšťanů, z českých Ludvík Souček, Věnceslav Patrovský a Arnošt Vašíček. Skeptický pohled na záhady pak reprezentuje Český klub skeptiků SISYFOS a další podobné spolky.\n\n"}
{"id": "145436", "url": "https://cs.wikipedia.org/wiki?curid=145436", "title": "Emanuel Frynta", "text": "Emanuel Frynta\n\nEmanuel Frynta (3. ledna 1923 Slapy – 11. října 1975 Praha) byl český překladatel z ruštiny a básník. Překládal především A. S. Puškina, M. J. Lermontova a A. P. Čechova, ve vlastním díle byl zejména představitel nonsensové poezie.\n\nByl syn Emanuela Frynty staršího (1888–1949), učitele, bibliofila, publicisty a nakladatelského redaktora a matky Augustiny, rozené Růžičkové (1900–??).\n\nV roce 1943 maturoval na klasickém gymnáziu v Praze. Do konce druhé světové války byl zaměstnán jako pomocný dělník. V letech 1945 až 1948 studoval rusistiku na FF UK. Po zbytek života pracoval jako překladatel z povolání, především z ruštiny.\n\nV roce 1947 se seznámil s herečkou a pedagožkou Vítězslavou (Adou) Waldovou (1928–2015), se kterou se po deseti letech známosti oženil. Jejich syn doc. RNDr. Daniel Frynta, PhD. (* 1963) je český sociobiolog a vysokoškolský pedagog.\n\nDebutoval v roce 1945 v \"Akordu\". Dále publikoval v \"Kytici\", \"Světové literatuře\", \"Sešitech pro mladou literaturu\", \"Literárních novinách\", \"Mladé frontě\", \"Hostu do domu\", Tváři a \"Obrodě\".\n\nV prvopočátcích svého literárního účinkování byl zahrnován do stejné básnické skupiny jako Josef Suchý, tedy do autorského okruhu kolem katolického časopisu \"Vyšehrad\", preferujícího ideály křesťanského humanismu. Podobně jako u jeho druhů (Slavík, Vokolek) byla po únoru 1948 Fryntova cesta k publikování velmi komplikovaná.\n\nVěnoval se překladatelství (jako jeden z prvních k nám uváděl Ch. Morgensterna), zajímal se o editorství (sestavil např. oblíbenou čítanku českého a světového humoru \"Moudří blázni\") a spolupracoval s rozhlasem. Patřil k průkopníkům naší konkrétní a nesmyslné poezie.\n\nDominantní částí díla Emanuela Frynty byly překlady z ruštiny (básně A. S. Puškina a M. J. Lermontova). Věnoval se překladům i z dalších jazyků. Součástí jeho literárněvědné činnosti byly i publikace určené zahraničním čtenářům. Působil až do konce života jako překladatel, ale před koncem života téměř celé své dílo (tedy překlady i vlastní autorská nevydaná díla) spálil.\n\nSpolupracoval s dětmi, což ovlivnilo jeho tvorbu (1966). Řadu jeho textů zhudebnil Petr Skoumal, vyšly na albech \"Kdyby prase mělo křídla\" (Bonton, 1991) a \"Pečivo\" (Bonton, 1995).\n\n\n\n"}
{"id": "145440", "url": "https://cs.wikipedia.org/wiki?curid=145440", "title": "Tungabhadra", "text": "Tungabhadra\n\nTungabhadra ( ) je řeka ve státech Ándhrapradéš a Karnátaka na jihu Indii. Je 710 km dlouhá od pramene řeky Bhadra. Povodí má rozlohu 72 200 km².\n\nVzniká soutokem řek Bhadra a Tunga, které pramení v pohoří Západní Ghát. Převážnou část toku teče po jižní části Dekanské pahorkatiny. Je pravým přítokem řeky Krišna.\n\nZdroj vody je převážně dešťový. Řeka má monzunový vodní režim s vyšší vodností v létě. Průměrný dlouhodobý průtok je 650 m³/s.\n\nU města Chospet byla vybudována hráz dlouhá 2,4 km a vysoká 49 m. Za ní vznikla přehradní nádrž o rozloze 380 km². Systém kanálů umožňuje zavlažovat území o rozloze 2 000 km². Rovněž je zde také vodní elektrárna. Na řece leží město Karnulu. Velká přehrada je také na zdrojnici Bhadra.\n"}
{"id": "145442", "url": "https://cs.wikipedia.org/wiki?curid=145442", "title": ".dz", "text": ".dz\n\n.dz je národní doména nejvyššího řádu pro Alžírsko. Doménu spravuje Network Internet Center.DZ, což je součást Výzkumného centra pro vědecké a technické informace \"(Centre de Recherche sur l'Information Scientifique et Technique, CERIST)\". Zájemce o doménu musí být soustavně přítomen v Alžírsku, jméno musí být tvořeno alespoň třemi písmeny. Za doménu správce NIC.DZ účtuje 1000 alžírských dinárů ročně. Označení národní domény nejvyššího řádu je odvozeno od výrazu Dzayer, což je místní výraz pro Alžírsko.\n\nZájemci obdrží buď přímo doménu na druhé úrovni, nebo doménu třetí úrovně za určitými jmény druhé úrovně:\n\n\n\n\n"}
{"id": "145445", "url": "https://cs.wikipedia.org/wiki?curid=145445", "title": "Tomáš Enge", "text": "Tomáš Enge\n\nTomáš Enge (* 11. září 1976, Liberec) je český automobilový závodník, první a doposud jediný český pilot Formule 1. Je synem dalšího úspěšného českého automobilového závodníka Břetislava Engeho. V roce 2001 závodil ve třech závodech za tým Prost. 10. prosince 1999 jako první Čech testoval vůz formule 1.\n\nTomáš Enge se narodil 11. září 1976 v Liberci. Ke sportu měl vždy blízko, syn výborného jezdce cestovních vozů se ale nejprve věnoval lednímu hokeji a skokům na lyžích. V té době málokdo tušil, že bude přepisovat historii českého motoristického sportu a dnes mu lze přezdívat Pán českých milníků.\n\nEnge byl prvním českým jezdcem ve formuli 1, F3000, IndyCar a mnoha dalších prestižních sérií. Neúnavný bojovník také průběžně dokazoval svoji univerzálnost, která je v dnešním motoristickém světě vzácná. Liberecký rodák patří do světové špičky v závodech formulových vozů na okruzích i oválech, bravurně zvládá sportovní vozy a drží kvalifikační rekord v počtu pole position v řadě pro legendární závod 24 hodin Le Mans, při několika startech v rallye dokázal prohánět soutěžní specialisty.\n\nZatímco otec Břetislav zářil v osmdesátých letech v závodech cestovních vozů, kde se dostal až do továrního týmu BMW, mladý Tomáš tíhnul k zimním sportům. Sotva se mu ale přiblížily 16. narozeniny, už měl hotovou závodnickou školu Jiřího Mičánka v Brně a následně naskočil do českého šampionátu s vozem Ford Fiesta. V roce 1993 vytvořil posádku s Jaroslavem Páralem a obsadil tak 11. místo v konečném pořadí. V posledním závodě sezóny po boku svého otce poprvé vystoupil na stupně vítězů.\n\nV roce 1994 měl v posádce Jürgena Rothera, se kterým společně dosáhli osmi postavení v čele startovního roštu. Pro sezónu 1995 získal pro Tomáše jeho manažer Antonín Charouz místo v nejlepším německém týmu formule Ford, v Eifelland Racing pana Alberta Hampera. Stejnou cestou kráčeli do F1 například Michael Schumacher, Heinz-Harald Frentzen, Ayrton Senna nebo Nigel Mansell.\n\nV roce 1996 Tomáš Mistrovství Německa formule Ford vyhrál a v roce následujícím startoval v týmu BSR Bertrama Schäfera v Mistrovství Německa formule 3. Tento tým pro sezónu následující nezvolil vhodnou kombinaci motoru a podvozků a Tomáš přes veškeré nasazení získal do poloviny sezóny pouhé tři body. Manažer Charouz však našel ve svízelné situaci řešení a Tomáš v závěru července 1998 jel svůj první závod v mezinárodním mistrovství formule 3000. Mezinárodní šampionát F3000 byl v té době na vrcholu, ve startovním poli nechyběli jezdci kalibru Nicka Heidfelda či Juana Pabla Montoyi. V italském týmu AutoSport Racing absolvoval pět zbývajících závodů sezóny.Velmi rychle začal bojovat s daleko zkušenějšími jezdci o místa v první desítce a získal jeden bod.\n\nV roce 1999 startoval Tomáš v italském týmu WRT Rafanelli. Nový tým na počátku sezóny prožil obtížné chvíle, Enge se přesto nevzdával a společnými silami situaci otočili. Vrcholem bylo druhé místo ve francouzském Magny Cours. Zisk šesti bodů stačil na celkové 10. místo. Na sklonku roku Tomáš psal historii, jako první Čech testoval vůz Formule 1. Ve žlutém Jordanu kroužil na dráze v Barceloně.\n\nPro rok 2000 získal Tomáš post testovacího jezdce F1 týmu Jordan. Současně nastoupil do své druhé kompletní sezóny v mezinárodním mistrovství formule 3000 v barvách týmu mySAP.com team, kde dokázal zastínit favorizovaného kolegu Stephana Sarrazina. Průběžně bodoval a dočkal se historického úspěchu. Toho dosáhl dne 29. 7. 2000 na okruhu Hockenheimring, kde v dramatickém závodě dokázal zvítězit. V celkové klasifikaci to znamenalo zisk patnácti bodů a celkové šesté místo.\n\nV roce 2001 hájil Tomáš spolu s britem Justinem Wilsonem barvy týmu Coca-Cola Nordic Racing, spolu s ním a Markem Webberem utvořili trio jezdců bojujících o titul. Tomáš v šampionátu skončil třetí, ačkoliv nejel poslední závod, protože se naskytla životní příležitost. V neděli 16. září vyrazil v barvách týmu Prost do Grand Prix Itálie na okruhu v Monze a jako první český jezdec tak ochutnal závod formule 1. Po dokončení závodu měl další důvod k radosti, tým s ním totiž prodloužil spolupráci i na zbývající dva závody do konce sezóny a Tomáš se představil ještě v Indianapolis a v Suzuce.\n\nV roce 2002 se Tomáš Enge představil v barvách týmu Arden International. Ve startovním poli Mezinárodního mistrovství FIA F3000 patřil mezi nejzkušenější jezdce a nabyté zkušenosti dokázal zúročit. Čtyřikrát byl v cíli odmávnut na prvním místě, k tomu přidal čtyři vítězství v kvalifikaci a pět nejrychlejších kol závodu. A tak získal titul. Ale Světová rada pro sportovní motorismus FIA jej na jednání v Paříži vyškrtla z výsledkové listiny GP Maďarska na Hungaroringu a odebrala deset bodů za vítězství. Po tomto závodě mu totiž byla zjištěna přítomnost zakázaných látek v moči, konkrétně marihuany, což potvrdil i test vzorku B. Novým šampiónem se tak stal Francouz Bourdais, druhý je Ital Pantano a Enge klesl na třetí místo.\nV červnu se Tomáš Enge poprvé zúčastnil proslulého závodu 24h Le Mans, kde závodil s vozem Ferrari 550 Maranello týmu Prodrive. Enge vyhrál kvalifikaci třídy GTS a v závodu si připsal i nejrychlejší kolo své třídy. V závodu jeho posádka suverénně vedla, po jeho polovině ale musela odstoupit, když vůz zachvátil požár. Dalším úspěchem byly závody Americké série Le Mans, kde se Tomáš Enge vrátil do vozu Ferrari v závodě v kalifornské Laguně Sece po skončení Mezinárodního mistrovství FIA F3000. V Kalifornii získal pole position, zajel nejrychlejší kolo závodu a nakonec závod vyhrál. V dalším závodě Americké série Le Mans v Miami Tomáš Enge skončil třetí, v Petit Le Mans získal výborné druhé místo a vyhrál kvalifikaci.\n\nÚspěšné starty se sportovními vozy nasměrovaly Engeho angažmá v roce 2003, ve kterém patřil mezi nejvytíženější jezdce. Vrcholem sezony byl druhý start v Le Mans, kde s týmem Veloqx Prodrive Racing slavil ve třídě GTS vítězství v legendární čtyřiadvacetihodinovce a stejně jako o rok dříve si odvezl i plaketu za nejrychlejší kvalifikační kolo tříd GTS/GT. S týmem Prodrive se také zúčastnil American Le Mans Series, kde se několikrát blýsknul vítěznou kvalifikací nebo nejrychlejšími koly závodu, příčka nejvyšší mu ale z rozličných důvodů několikrát unikla. Další starty přidal Tomáš Enge v šampionátu FIA GT s českým týmem MENX. Vedle toho stihl okusit i svět rallye, kde si při svých premiérových startech vedl velmi dobře a největšími úspěchy jsou šesté místo v Barum Rally Zlín a druhé místo v rallye sprintu ve Vyškově. V září pak Tomáš Enge usedl po téměř roční pauze do formulového vozu a se špičkovým týmem Panther Racing, který dvakrát vyhrál Indy Racing League, testoval na oválu ve Fontaně. Hned při svých prvních jízdách ukázal český jezdec svou rychlost, když zajel srovnatelné časy s dvojnásobným šampionem IRL Samem Hornishem juniorem.\n\nV sezóně 2004 se Tomáš vrátil do monopostu a závodil v Mezinárodním šampionátu FIA F3000 s novým týmem ma-con Dark Dog Charouz. Po počátečních neúspěších způsobených vývojem vozu a nedostatkem cenných zkušeností nového týmu se v druhé polovině dostavily výborné výsledky. Enge opět dokázal svoji kvalitu a několikrát zajel nejrychlejší kolo závodu a obsadil příčku mezi nejlepšími třemi. V týmu Prodrive Ferrari se opět zúčastnil slavného závodu 24 hodin LeMans. Po třetí v řadě dokázal zajet nejrychlejší kolo kvalifikace třídy GTS/GT ale do cíle se posádce z technických důvodů dojet nepodařilo. V závěru sezóny se úspěšně zúčastnil testů v zámořské sérii IRL v týmu Patrick Racing a následně i dvou posledních závodů sezóny 2004.\n\nPrávě závody IndyCar byly Engeho prioritou v roce 2005. V barvách týmu Panther Racing ukázal, že se dokáže přizpůsobit i oválům. Rychle dokázal předvést svoji rychlost v kvalifikaci, ale v prvních pár závodech mu uškodily technické problémy. Udělal skvělou práci v legendárních Indy 500, kde jel pohodlně ve vůdčí skupině, ale skončil poté, kdy Danica Patricková udělala chybu během žluté fáze. Český jezdec to přesto nevzdal a zvládl to skvěle v Texasu, Richmondu a Kansasu, kde bojoval o stupínky vítězství a dvakrát zajel nejrychlejší kolo.\n\nEnge se znovu vrátil do Le Mans, tentokrát jako člen továrního Aston Martin týmu. Znovu ukázal svoji rychlost výhrou kvalifikace GT1 třídy. Toto udělal počtvrté za sebou a také si vylepšil vlastní rekord v této třídě. Závodil také v Le Mans Endurace Series s českým týmem MenX a Ferrari 550 Maranello. Byl daleko nejrychlejším jezdcem v této třídě během úvodního závodu ve Spa a v Monze vystoupil na stupně vítězů.\n\nNa závěr roku Tomáš debutoval v nově vzniklém klání národů A1GP – Světový pohár motorsportu. Pro Českou republiku vybojoval první stupně vítězů v Malajsii a hlavně se zasloužil o vítěznou tečku při poslední závodu úvodní sezóny v čínské Šanghaji, který se jel už v roce 2006.\n\nTomáš Enge se v sezóně 2006 soustředil především na starty v zámořské American Le Mans Series s továrním vozem Aston Martin DBR9 týmu Aston Martin Racing. V konečné klasifikaci jezdců obsadil čtvrté místo, když se mu podařilo dva závody v Salt Lake a Petit Le Mans vyhrát. Ve slavném závodě 24h Le Mans Tomášovi proklouzlo vítězství mezi prsty a nakonec skončil na druhém místě. Útěchou mu bylo alespoň páté vítězství v řadě v kvalifikaci třídy GT1, což se předtím nikdy nikomu nepodařilo.\n\nV sezóně 2007 Tomáš znovu dokázal obrovskou bojovnost, ačkoliv se musel vypořádat s hodně těžkými okamžiky. Začátek přitom vypadal více než dobře, šesté místo se Samax Motorsport při premiéře v Daytoně, třetí místo GT2 s Ferrari 430 Scuderia Ecosse v úvodním závodu FIA GT, první řada se stejným vozem týmu Petersen Motorsports ve slavné dvanáctihodinovce v Sebringu. Druhý závod ALMS v St. Petersburgu přinesl nejvážnější zranění. Při boji o vítězství Tomáš havaroval a vážně si poranil levý loket. Po operaci prokázal český jezdec obrovskou vůli a navzdory všem předpovědím se vrátil za volant závodního vozu už za šest týdnů. Přitom dokázal hned vyjet pole position a skvělý výkon korunoval vítězstvím ve třídě GT2 v samotném závodu.\n\nS továrním týmem Aston Martin se pak vrátil do Le Mans, kde mu proměnlivé počasí zabránilo usilovat o šestý kvalifikační triumf v řadě. V samotném závodě byl dlouho ve hře o prvenství, neplánované opravy po incidentu jednoho z kolegů a následné dramatické stíhací jízdě posádku odsunuly na konečné čtvrté místo. Enge v průběhu roku testoval také vůz IndyCar pro tým Samax Motorsport, za který nastoupil s prototypem Pontiac Riley také do několika závodů GrandAm. Nejlepším výsledkem bylo druhé místo v posledním podniku sezóny v Salt Lake City.\n\nOd září do prosince si Tomáš dopřál dlouhou přestávku, kterou využil k doléčení v dubnu poraněného lokte. Ve skvělé fazóně se pak vrátil do českého týmu A1GP, když v čínské Žuhaji vyjel šesté a osmé místo, ačkoliv s formulovým vozem jel po deset měsíců dlouhé přestávce.\n\nPro sezonu 2008 se Tomáš Enge stal oficiálním továrním jezdcem týmu Aston Martin Racing. V Le Mans Series působil v týmu Modena a s vozem Aston Martin DBR9 a týmovým kolegou Antoniem Garcíou vybojoval druhé místo v konečném hodnocení třídy GT1; v rámci několika společných startů se Stefanem Mückem ve FIA GT Championship pro Aston Martin vyvíjeli vůz Vantage V8 třídy GT2 a s modelem DBRS9 si Tomáš poprvé vyzkoušel čtyřiadvacetihodinový závod na okruhu Nürburgring.\n\nPodruhé v kariéře se Tomáš Enge roku 2008 zúčastnil také čtyřiadvacetihodinovky v Daytoně. Nechyběl ani při dalším slavném maratónu v Le Mans, kde se premiérově představil v královské kategorii LMP1 s vozem Lola B08/60 Coupe – Aston Martin týmu Charouz Racing System a v cíli se radoval z 9. místa absolutně. S výjimkou prvního závodního víkendu na Hungaroringu se Tomáš s vozem Mercedes-Benz DTM C-Klasse týmu Charouz Racing System zúčastnil kompletního Mistrovství České republiky v závodech na okruzích, kde vybojoval svůj první domácí okruhový titul.\n\nV roce 2009 byl Tomáš Enge opět továrním jezdcem týmu Aston Martin Racing, ve kterém při debutu nového vozu Aston Martin LMP1 v Barceloně získal společně s Janem Charouzem a Stefanem Mückem cenný triumf, který zopakoval také na Nürburgringu. V posledním závodě sezóny v Silverstone česko-německé trio získalo cenný titul v celkovém hodnocení šampionátu Le Mans Series. Již poosmé se Enge zúčastnil nejslavnějšího závodu světa 24h Le Mans, kde v barvách českého týmu Aston Martin Racing Eastern Europe s výše zmíněnými kolegy obsadil čtvrté místo v absolutní klasifikaci a triumf mezi prototypy poháněné benzínovým motorem. Tomáš Enge se po pětileté pauze vrátil za volant soutěžního vozu. V barvách týmu CNG Seznam.cz Rally Teamu s Mitsubishi Lancer EVO IX poháněné stlačeným zemním plynem se liberecký rodák účastní českého sprintrallyového mistrovství. Objevuje se také v mezinárodním mistrovství České republiky v závodech automobilů na okruzích s vozem Mercedes-Benz DTM a týmem Sauto.cz Racing.\n\nTomáš Enge se v roce 2010 zúčastnil v týmu Young Driver AMR premiérového ročníku světového šampionátu FIA GT1 společně se svým britským kolegou Darrenem Turnerem. V šestém podniku sezóny na německém okruhu Nürburgring se česko-britské posádce podařilo zvítězit, v předposledním podniku na okruhu Interlagos v Brazílii skončila druhá. Až do závěrečného podniku sezony Tomáš Enge s Darrenem Turnerem bojovali o celkové prvenství v šampionátu, nakonec však vzhledem k těsným rozestupům v mistrovství skončili čtvrtí se ztrátou jediného bodu na třetí místo. Tomáš Enge se v letošním roce zúčastnil již podeváté čtyřiadvacetihodinového závodu v Le Mans. S vozem Aston Martin DBR9 obsadil společně s Peterem Koxem a Christofferem Nygaardem třetí pozici ve třídě LMGT1.\n\nV uplynulé sezóně pokračoval Tomáš Enge v týmu Young Driver AMR v šampionátu FIA GT1 World. Liberecký závodník se ve voze Aston Martin DBR9 střídal s Němcem Alexem Müllerem, se kterým dokázal získat celkem čtyři pódiová umístění. Dvě druhá místa získalo česko-německé duo v Pekingu a v Silverstone, třetí pozice pak v Zolderu a Paul Ricard. Tomáš Enge skončil v celkové klasifikaci mistrovství světa na čtvrtém místě. Český jezdec absolvoval v roce 2011 celkem tři čtyřiadvacetihodinové závody a to v Dubaji, Daytoně a Spa-Francorchamps.\n\nV roce 2012 potkala českého závodníka druhá dopingová aféra v jeho kariéře. Přestože FIA jeho argumenty uznala, po neúspěšném odvolání mu uložila osmnáctiměsíční trest zákazu činnosti. Německý tým Reiter Engineering však využil jeho „závodnické dovolené“ a zaměstnal Tomáše na plný úvazek jako testovacího jezdce.\n\nTomáš Enge pokračoval v týmu Reiter Engineering s testováním a vývojem nového vozu SaReNi Camaro GT3. Ze závodního světa tedy nezmizel, ba naopak, pilně se věnoval přípravě svého návratu. Zároveň se i více zaměřil na coaching gentleman jezdců, kterým nastavoval vozy a ukázal jim zákoutí závodnického prostředí. Mladým nadějným jezdcům a jejich týmům pomáhal s rozborem jízdy, telemetrií a přizpůsobením vozu na daného jezdce dle jeho požadavků. Výsledkem bylo zrychlení a spokojenost celého týmu.\n\nČtyřiadvacet závodních víkendů, třináct států, sedm šampionátů a čtyři závodní speciály. To je bilance Tomáše Engeho v závodní sezóně 2014, ve které se postavil na start vždy s vozy svého týmu Reiter Engineering. Závody nabity rok otevřel liberecký rodák vítězstvím v ulicích St Petersburg. Z celkového prvenství se Tomáš radoval v tomto roce ještě 4x a dohromady stál 12x na stupních vítězů. K tomu stál 8x na Pole Position za nejrychlejší kvalifikační čas a připsal si 6x nejrychlejší kolo v závodě. Úspěšnou, a však zároveň dlouhou a náročnou sezónu uzavřel jezdec německého týmu opět vítězstvím, tentokrát na městském okruhu v Bangsaen. Díky skvělému výsledku z posledního závodu získal druhé místo v absolutním pořadí thajského šampionátu vozů GT.\n\nRok 2015 přinesl Tomáši Engemu titul v asijském šampionátu Thailand Super Series, ve kterém startoval s vozem Chevrolet Camaro GT3 u týmu  Vattana Motorsport. Mimo to se představil také v prestižních seriálech, jakými jsou Japan Super GT, Pirelli World Challenge, Australia GT Championship, 24H Series, či ADAC GT Masters. Enge si v těchto seriálech připsal celou řadu pódiových umístění, přičemž mezi ty nejhodnotnější patřilo vítězství v kvalifikaci a v závodě ADAC GT Masters na Red Bull Ringu, kde český závodník startoval s vozem Lamborghini Gallardo R-EX a týmovým Dvidem Russellem.\n\nZávodní sezónu 2016 zahájil Tomáš v polovině března vytrvalostním závodem 12 H Italy na okruhu v italském Mugellu. Následně by se měl představit také ve vybraných závodech Thajského šampionátu GT vozů. Rok 2016 se nese mj. také ve znamení dalšího vývoje vozu KTM X-Bow GT4, jenž je již třetím rokem připravován v dílnách německého týmu Reiter Engineering. Mimo jezdce a vývojáře se Tomáš letos představuje také v roli managera. Tuto „novou“ roli absolvuje v rámci ambiciózního projektu Reiter Young Stars, kde působí jako hlavní koordinátor. Zajímavé zpestření roku pak bezpochyby představuje také červnový start v mosteckém závodě obnoveného Octavia Cupu.\n\ntučně vyznačené závody znamenají zisk pole position\n"}
{"id": "145463", "url": "https://cs.wikipedia.org/wiki?curid=145463", "title": "Histogram", "text": "Histogram\n\nHistogram je grafické znázornění distribuce dat pomocí sloupcového grafu se sloupci stejné šířky, vyjadřující šířku intervalů (tříd), přičemž výška sloupců vyjadřuje četnost sledované veličiny v daném intervalu. Je důležité zvolit správnou šířku intervalu, neboť nesprávná šířka intervalu může snížit informační hodnotu diagramu.\n\nHistogram je jedním ze sedmi základních nástrojů zlepšování kvality.\n\nV digitální fotografii je histogram grafické znázornění distribuce jasu ve snímku. Jednotlivé sloupce grafu znázorňují podíl jednotlivých úrovní jasu od černé (vlevo) po bílou (vpravo) zastoupených ve snímku. Histogram umožňuje objektivně zhodnotit jasové kvality snímku jako je vhodná expozice, expoziční rozsah, kontrast nebo přítomnost přepalů a podpalů (přeexponované a podexponované části snímků, které jsou zaznamenány jako bílá a černá místa).\n\nKromě jasového diagramu jsou i histogramy pro jednotlivé barevné kanály RGB.\n\n"}
{"id": "145467", "url": "https://cs.wikipedia.org/wiki?curid=145467", "title": "Žabníkovité", "text": "Žabníkovité\n\nŽabníkovité (\"Alismataceae\" Vent.) je čeleď jednoděložných rostlin z řádu žabníkotvaré (\"Alismatales\"). V poslední době, podle systému APG III je sem včleněna dříve samostatná čeleď \"Limnocharitaceae\".\n\nZástupci čeledi žabníkovité jsou vytrvalé nebo výjimečně jednoleté byliny. Jsou vodní nebo bahenní, většinou oddenkaté rostliny kořenící ve dně, řidčeji vzplývající. Listy bývají nahloučeny na bázi, častá je heterofylie, kdy jinak vypadají listy ponořené a jinak listy nad hladinou. Jsou to jednodomé rostliny s jednopohlavnými nebo oboupohlavnými květy, vzácně jsou dvoudomé. Listy jsou jednoduché, přisedlé nebo řapíkaté, s listovými pochvami. Čepele listů jsou celistvé, čárkovité, kopinaté, vejčité, podlouhlé nebo střelovité, žilnatina je souběžná, zpeřená nebo dlanitá. Květy jsou v květenstvích, vzácně jednotlivé, většinou v hroznech, latách nebo vrcholících, řidčeji okolících. Květy jsou pravidelné, květenství i květy jsou často podepřeny listeny. Okvětí je rozlišeno na kalich a korunu, zpravidla se jedná o 3 kališní lístky v 1 kruhu a 3 korunní lístky v 1 kruhu, korunní lístky mají zpravidla bílou, růžovou nebo červenou barvu. Tyčinek je 6 (výjimečně 3) v jednom kruhu, nebo 18–100 a více, někdy se tyčinky větví. Gyneceum je složeno z 3 nebo ze 6–100 či ještě mnohem více plodolistů, je apokarpní nebo výjimečně na bázi poněkud srostlé, semeník je svrchní. Plod je suchý, pukavý nebo nikoliv, v souplodí, jedná se o zpravidla měchýřky nebo nažky.\n\nČeleď zahrnuje 17 rodů a asi 120 druhů. Je rozšířena téměř po celém světě mimo nejchladnějších oblastí.\n\nV ČR roste a je původních pouze 5 druhů z čeledi žabníkovité (\"Alismataceae\"). Šípatka střelolistá (\"Sagittaria sagittifolia\") je nápadná bahenní rostlina, rozšířená hlavně v teplejších oblastech. Z rodu žabník (\"Alisma\") rostou v ČR 3 druhy, všechno jsou to bahenní (obojživelné) rostliny. Nejběžnější je žabník jitrocelový (\"Alisma plantago-aquatica\"), vzácnější jsou žabník kopinatý (\"Alisma lanceolatum\") a žabník trávolistý (\"Alisma gramineum\"). Kriticky ohroženým druhem (C1) je žabníček vzplývavý (\"Luronium natans\"), který roste velmi vzácně v severních Čechách. Jednu dobu byl považován dokonce v ČR za vyhynulý, ale v posledních létech byl opět nalezen.\n\n\nŠípatkovce (\"Echinodorus\") včetně některými autory vyčleňovaného rodu \"Helanthium\" a některé šípatky (\"Sagittaria\") patří mezi oblíbené akvarijní rostliny.\n\n\"Albidella\", \"Alisma\", \"Astonia\", \"Baldellia\", \"Burnatia\", \"Butomopsis\", \"Caldesia\", \"Damasonium\", \"Echinodorus\", \"Helanthium\", \"Hydrocleys\", \"Limnocharis\", \"Limnophyton\", \"Luronium\", \"Ranalisma\", \"Sagittaria\", \"Wiesneria\".\n\n\n"}
{"id": "145476", "url": "https://cs.wikipedia.org/wiki?curid=145476", "title": "George Herbert Mead", "text": "George Herbert Mead\n\nGeorge Herbert Mead (27. února 1863 - 26. dubna 1931) byl americký filosof a sociální psycholog, zástupce filosofického pragmatismu, dnes řazený ke klíčovým postavám symbolického interakcionismu. Jeho osoba bývá spojována s Univerzitou v Chicagu, je považován za jednoho ze zakladatelů sociální psychologie a větve americké sociologie.\n\nMead se narodil 27. února 1863 ve městě South Hadley, které se nachází ve státě Massachusetts. Byl vychován v protestantské úplné rodině střední třídy, složené z otce Hirama Meada, který byl protestantským pastorem, matky Elizabeth Meadové rozené Billingsové a jeho sestry Alice. V roce 1879 se George Mead zapsal na Oberlin College, promoval v roce 1883 s dobrými výsledky. Po promoci vyučoval čtyři měsíce na Oberlin College a následující tři roky pracoval jako inspektor pro Wisconsin Central Rail Road Company.\nNa podzim roku 1887 se Mead zapsal na univerzitu v Harvardu, kde ho nejvíce zajímala filozofie a psychologie. Na Harvardu studoval s Josiahnem Roycem, který nejvíce ovlivnil jeho myšlení, a Williamem Jamesem, jehož dětem dělal soukromého učitele. V roce 1888 Mead získal na Harvardu s magisterským titul z filozofie a přestěhoval se do Lipska, aby mohl v Německu studovat u psychologa Wilhelma Wundta, od kterého se naučil koncept “gestikulace”, který byl klíčovým pro jeho pozdější práci.\nV roce 1891 se Mead oženil s Helen Castleovou, sestrou jednoho přítele z Oberlin College. Navzdory tomu, že Mead nikdy nedokončil svou dizertační práci, byl schopen získat v roce 1891 post na univerzitě v Michiganu, kde se seznámil s Charlesem H. Cooleym a Johnem Deweym, oba dva jej na něj měli nemalý vliv. V roce 1894 se Mead společně s Deweym přestěhovali na Universitu v Chicagu, kde Mead učil až do své smrti. Deweyův vliv na Meada vyústil v edukační theorii, jejich názory se však brzy rozešly a Mead rozvíjel svou známou psychologickou teorii o myšlení, self (osobnosti) a společnosti.\nMead nebyl “uzavřeným” filozofem, byl aktivní v Chicagské škole a politice; mezi jeho aktivity lze zařadit práci pro City Club of Chicago. Věřil, že věda může být použita při řešení sociálních problémů a hrát klíčovou roli při vedení výzkumu přistěhovalců v Chicagu. \nZemřel na selhání srdce 26. dubna 1931.\n\nBěhem jeho života mu nevyšla žádná kniha, veškeré jeho publikace byly vydány posmrtně na základě přednášek, rukopisů či vydaných článků. Na popularizaci jeho díla se významně podílel mj. Herbert Blumer. V 80. letech 20. století zaznamenalo Meadovo dílo renesanci zájmu především v Německu a Spojených státech amerických.\n\n\n\nTato teorie vychází z přesvědčení, že ačkoliv má člověk své přírodní a přirozené dispozice a předpoklady, jeho osobnost a vědomí jsou převážně produktem interakce ve společnosti. Člověk na rozdíl od zvířete není přirozenou přírodní bytostí, ale je osobností, která je schopná plánovat své jednání, rozhodovat se mezi možnostmi, odkládat své jednání do budoucnosti, aktivně reflektovat svou minulost a významně se podílet na svém vlastním vývoji.\nMeadovým klíčovým problémem je vztah mezi člověkem a sociální skupinou. V sociální skupině probíhá sociální interakce. Sociální interakce ve skupině je klíčová pro utváření osobnosti a vědomí člověka. Člověk je člověkem pouze pokud má osobnost a vědomí.\nJestliže je pro utváření osobnosti a vědomí klíčová interakce v sociální skupině, pak to znamená, že člověk se může stát člověkem pouze ve společnosti, v sociální skupině. Sociální prostředí působí na člověka různými stimuly, na základě kterých člověk jedná. Stimuly pocházející ze sociálního prostředí však nevedou k jednání přímo; mezi stimulem a reakcí je vsunut proces, kterým člověk tento stimul interpretuje (proces interpretace). Způsoby, jak je možné interpretovat stimuly, však nejsou libovolné. Člověk interpretuje stimuly přicházející ze sociálního prostředí na základě toho, jak byl sociální skupinou naučen je interpretovat.\n\nSouhrn toho, co se člověk v interakci v sociální skupině učí, nazývá Mead Self, které je možné přeložit jako osobnost, jedná se ovšem o osobnost ve smyslu procesu utváření osobnosti. Tato osobnost se vynořuje v interakci. Mead totiž vychází z toho, že Self je proces, který nikdy nekončí. Člověk proto není žádná hotová sociální bytost vybavená nějakou stálou strukturou vědomí. Proces utváření osobnosti se děje prostřednictvím socializace.\n\nSelf se vynořuje v procesu socializace. Mead rozeznává dvě stadia socializace, která vysvětluje na hře.\n\nPrvním stadiem socializace je hra typu play (hraní). Hraní je pojímáno jako něco poměrně volného a nezávazného. Aby si děti mohly hrát na něco, je nutná jen a) existence rozmanitých různorodých rolí, b) schopnost hrajících si přebírat role. Hraní je vždy hraním si na něco. Dítě si hraje na matku, na doktora atd. V procesu tohoto hraní je schopné přebírat role těch, na které si hraje. Jestliže si dítě hraje např. na otce, je schopné vyvolávat v sobě reakce, které odpovídají roli otce. Hraní je tedy definováno pouze rolemi, které nejsou mezi sebou nijak závislé. Důležitou roli sehrávají tzv. významní druzí. Významní druzí jsou konkrétní lidé, se kterými má dítě konkrétní zkušenost. Jsou jimi konkrétní rodiče, sourozenci, učitelé apod. Dítě přejímá jejich konkrétní výkon role a jejich konkrétní postoje.\n\nDruhým stadiem socializace je hra typu game. V tomto stadiu si už dítě nehraje samo, bez ohledu na ostatní, nýbrž hraje hru s ostatními. Každá hra, hraje-li se s ostatními, musí mít nějaká pravidla, nějakou organizaci. Hra je tedy vždy organizovaná. Musí být hrána podle pravidel. Hra typu game je definována pravidly. To současně znamená, že je pravidly omezena; naše reakce jsou omezeny tím, že musíme brát v úvahu také reakce ostatních ve hře. Hra typu game je organizována tak, že postoj jednoho individua vyvolává přiměřenou reakci druhého. Činnosti lidí ve hře jsou navzájem závislé. Protože všichni účastníci hry chtějí hrát hru, dodržují pravidla, a tak nedochází ke konfliktu.\nVe hře typu game už nehrají důležitou roli významní druzí, ale tzv. generalizovaný (zobecněný) druhý. Generalizovaný druhý je souhrnem postojů dané skupiny (nebo společnosti) jako celku. Relativní stálost generalizovaného druhého je způsobená především abstraktností pravidel, která jsou v něm zosobněná. Sociální postoje generalizovaného druhého se v průběhu socializace stávají součástí Self. Této součásti Self říká Mead Me. Bez generalizovaného druhého nemůže Self vzniknout.\n\nPodle Meada člověk na rozdíl od zvířete není přirozenou přírodní bytostí, ale je osobností vybavenou Self a vědomím. Mít Self a vědomí podle Meada znamená, že člověk má vědomí sama sebe. To znamená, že je schopen pohlédnout na sebe jako na objekt, reflektovat své vlastní jednání, plánovat své jednání a rozhodovat se mezi možnostmi. Kromě toho však mít Self a vědomí také znamená, že člověk je schopen pohlédnout na druhé jako na objekty. To znamená, že je schopen zaujmout roli druhého, představit si sebe v roli druhého, a tak rozumět sociálním situacím. Obě tyto schopnosti se člověk učí v procesu socializace, tedy v hrách typu play a hlavně game.\n\nTa část Self, kterou Mead označuje jako Me, dává Self jednotu a relativní stálost. Self nikdy nemůže vzniknout mimo vztah k sociální skupině, jejímž je nositel Self členem. Rozvinutá osobnost (Self) může vzniknout jen ve skupinách, která používají abstraktní pravidla.\nMe dává Self jednotu a relativní stálost prostřednictvím postoje sociální skupiny (tedy Me), tak jedinečná individuální složka, kterou Mead nazývá I, obě tyto složky se nacházejí uvnitř Self. I je tvořivým a aktivním činitelem, který se podílí na interpretaci a jednání nositele konkrétního Self. Podle Meada probíhá uvnitř Self proces, při kterém I tvořivě a aktivně reaguje na stimuly pocházející ze sociálního prostředí. I sice reaguje tvořivě a aktivně, ovšem nikoliv libovolně; reaguje totiž skrze Me (tedy skrze postoje skupiny nebo společnosti). I se vytváří postupně s tím, jak se v procesu socializace a sociálního učení člověk učí nereagovat na situace instinktivně jako zvíře, ale na základě svých sociálních zkušeností, které během života získává. Lze říci, že v průběhu života se člověku jeho instinkty mění v sociální postoje.\nPodle Meada je Self vždy rozpornou jednotou I a Me. Me není mechanickou reakcí na stimul. Je to spíše morální závazek pro určitý způsob chování, které je komunitou očekáváno. Me je tedy jakousi sociální kontrolou, která stanovuje limity chování.\nSložka Me v Self je tvořena postoji sociální skupiny nebo společnosti. Tyto postoje vytvářejí souhrn, kterému Mead říká generalizovaný druhý. Generalizovaného druhého si tedy můžeme představit jako sociální skupinu nebo společnost. Sociální postoje sociální skupiny nebo společnosti jsou stálé jen relativně. Ve skutečnosti se přetvářejí v důsledku toho, jak jednotlivá individua jednají a tvořivě (svou složkou I) reagují na stimuly pocházející ze sociálního prostředí. Proto lze říci, že nejenom Self, ale i skupina nebo společnost jsou procesem.\nSociální postoje sociální skupiny a společnosti jsou pro rozvoj Self člověka klíčové. Mead klade na vliv sociální skupiny velký důraz. Složku Me uvnitř Self považuje za prvořadou. Nechce se však vzdát ani individuální tvořivosti, proto mluví o aktivní a tvořivé složce I. Svou pozornost však věnuje především složce Me, což lze přisoudit tendencím, které v kulturně a sociálně rozrůzněné situace americké společnosti vyvolávají nutnost hledat způsob, jak v takové situaci společnost integrovat.\n"}
{"id": "145486", "url": "https://cs.wikipedia.org/wiki?curid=145486", "title": "Carlo Cudicini", "text": "Carlo Cudicini\n\nCarlo Cudicini (* 6. září 1973 v Miláně) je bývalý italský fotbalový brankář. Působil dlouhou dobu v Chelsea FC, kde po příchodu Petra Čecha dělal náhradního brankáře.\n\n"}
{"id": "145488", "url": "https://cs.wikipedia.org/wiki?curid=145488", "title": "Pro Evolution Soccer", "text": "Pro Evolution Soccer\n\nPro Evolution Soccer je název série počítačových her od softwarové společnosti Konami, která si dala za cíl vytvořit co nejvěrnější simulaci fotbalu. Na rozdíl od konkurenční série FIFA (herní série) od společnosti EA Sports, která se soustředí spíše na arkádové pojetí fotbalu a jeho přitažlivou grafickou prezentaci, se série PES soustředí na co nejvěrnější přenesení všech fotbalových reálií do virtuálního světa.\n\nPrvní fotbalový titul od Konami nesl název International Superstars Soccer (ISS). Po něm následovaly tituly ISS 98, ISS 1, ISS 2. Na tuto sérii navázala Pro Evolution Soccer. První dva díly byly vytvořeny pro konzole PlayStation 1 a 2. Počínaje 3. dílem začala série vycházet i na Windows. Poslední díl s typickým jménem, Pro Evolution Soccer 2019, vyšel 30. srpna 2018. Díl pro rok 2020, jenž vyšel 10. září 2019 pro PlayStation 4, Xbox a Windows, se již jmenoval eFootball Pro Evolution Soccer 2020: přidání \"eFootball\" do názvu pak mělo zdůraznit jeho esportové možnosti.\n"}
{"id": "145489", "url": "https://cs.wikipedia.org/wiki?curid=145489", "title": "Herbert Blumer", "text": "Herbert Blumer\n\nHerbert George Blumer (7. března 1900 v Saint Louis, Missouri - 13. dubna 1987 v Danville, Kalifornie) byl americký sociolog, žák Georga H. Meada. Bývá řazen mezi zástupce tzv. chicagské sociologické školy, konkrétně do druhé vlny tohoto myšlenkového proudu. Blumer je autorem pojmu symbolický interakcionismus (zařadil do něj C. H. Cooleyho, G. H. Meada, W. I. Jamese). Tento termín, který se následně uchytil jako obecné pojmenování dané problematiky, objevil Blumer v časopise \"Man and Society\" v článku Ernsta P. Schmidta.\n\nBlumer vyrůstal na farmě ve Webster Groves, Missouri, kde také později navštěvoval střední školu. V letech 1918 – 1922 studoval na University of Missouri. V době studií spolupracoval se sociologem Charlesem Ellwoodem a psychologem Maxem Mayerem, kteří na něho měli značný vliv. Po ukončení studií na této univerzitě krátkou dobu vyučoval. V roce 1925 odešel na univerzitu do Chicaga, kde byl silně ovlivněn názory G. H. Meada, W. I. Thomase a R. Parka. Po získání doktorského titulu roku 1928 nastoupil na místo po svém učiteli G. H. Meadovi na univerzitě v Chicagu. V roce 1952 se stal vedoucím nové katedry sociologie na univerzitě v Berkeley a ve stejném roce se také stal prezidentem organizace American Sociological Association. Za svou kariéru se podílel na mnohých sociologických výzkumech a celý svůj dospělý život publikoval.Svá nejzásadnější díla vydal v 50. a 60. letech 20. století a zaměřoval se v nich zejména na kritiku nejčastějších přístupů v americké sociologické teorii.Mimo jiné byl také v letech 1925 – 1933 profesionálním hráčem amerického fotbalu.\n\nBlumer je autorem pojmu symbolický interakcionismus (zařadil do něj C. H. Cooleyho, G. H. Meada, W. I. Jamese). Symbolický interakcionismus spadá pod sociologické paradigma interpretatismus. Tento směr se především zabývá socializací člověka, která je závislá na vzájemných lidských interakcích, během nichž jsou používány jednotlivé symboly. V knize Symbolická interakce: perspektiva a metoda (1969) vymezil Blumer základní principy symbolického interakcionismu takto:\n\n\nHerbert Blumer byl jedním z těch, kdo popsal základní charakteristiky sociálních hnutí v průběhu 40. a 50. let dvacátého století. Blumer definuje sociální hnutí jako kolektivní snahu \"ustavit nový životní řád\". Herbert Blumer se svou teorií sociálního neklidu pokusil vysvětlit nekonvenční protestní aktivity sociálních hnutí probíhající mimo sféru formální stranické politiky a zastupitelstev zájmových skupin. Podle Blumera v zásadě všechna sociální hnutí byla motivována nespokojeností s konkrétními aspekty stávající společnosti a touhou je změnit. Blumer rozděluje sociální hnutí na tři typy:\nVětšina sociálních hnutí v důsledku kampaně za společenské změny ovlivňuje identity aktivistů a jejich stoupenců, i když na první pohled se může zdát, že nepatří k expresivnímu typu hnutí. Například, mnohé ekologické kampaně se výslovně snaží předcházet dalším škodám na životním prostředí, ale ve snáze dosáhnout tohoto cíle často upevní v myslích účastníků vazbu mezi jednotlivcem a přírodou, a tím transformují i jejich vnímání sebe samých. To znamená, že patří k obecnému typu hnutí a zároveň k expresivnímu typu.\n\nHerbert Blumer tvrdí, že vývoj sociálního hnutí kopíruje postupné formování nového životního řádu, a že každé sociální hnutí má čtyři fází:\n\nBlumer rozvíjí vlastní přístup k sociologické metodologii, který je v příkrém rozporu s tehdy panující metodou: byl silným kritikem amerického kvantitativního výzkumu dotazníkového charakteru. Blumerův model definování sociálního problému vzniká naopak induktivně a má proto charakter empirického zobecnění. Považuje se za popisnou teorii, která odráží empirickou realitu interpretovanou vědcem, o níž tento vědec zároveň věří, že ji takto interpretují i jím zkoumaní lidé.  K této empirické generalizaci dochází metodou založenou na heuristických pojmech, nikoliv na pojmech definitivních. Vědec při výzkumu proto postupuje neustálým přibližováním významů svých pojmů významům, které věcem přikládají samotní aktéři (Blumer nazývá jednající individua „aktéři“, aby zdůraznil záměrnost lidského jednání) zkoumaných procesů. Aby sociolog zachytil významy, kterými operují aktéři, nejprve sbírá informace, které považuje za relevantní, překvapivé nebo jinak zajímavé z hlediska předmětu nebo jeho výzkumu. Tuto fázi Blumer pojmenoval explorace a po ní sociolog přechází k inspekci. Ta je konfrontací získaného materiálu s heuristickými pojmy. Jestliže empirická data odporují heuristickým pojmům, musí být pojmy znovu definovány v souladu s empirickými daty. Tímto způsobem se sociolog přibližuje pohledu zkoumaných aktérů na svět, jelikož cílem metody symbolického interakcionismu je pohlédnout na svět právě očima těchto aktérů.\n\nHerbert Blumer věřil, že společnost není tvořena makrostrukturami, ale že je její podstata založena spíše na mikrostrukturách, konkrétně pak na aktérech a jejich činech. Tyto mikrostruktury nejsou izolovány, ale skládají se z kombinace kolektivních činů vedoucích k představě o společném postupu. Společný postup pak není pouze souhrn individuálních činů, ale má svůj vlastní charakter. Blumer neodmítal myšlenku makrostruktur jako takových, ale místo toho se zaměřil na koncept pohotovosti. Přiznal, že makrostruktury jsou důležité, ale že v symbolickém interakcionismu mají extrémně omezené. Z toho důvodu mají makrostruktury větší význam než „rámce“, ve kterých se odehrávají důležité aspekty společenského života (akce a interakce). Víceméně jsou dle autora makrostruktury důležité, protože utvářejí situace, ve kterých jedinci jednají, a dodávají tak aktérům danou sadu symbolů, které jim jednat umožňují. V souhrnu tedy Blumer říká, že makrostruktury jsou rámcem pro to, co je pro společnost stěžejní, a to akce a reakce. Nepopírá, že společenské struktury ovlivňují naše jednání, avšak tvrdí, že jimi není určováno.\n\nV době, kdy na Chicagské univerzitě studoval Herbert Blumer, patřila k nejvýznamnějším sociálněvědním školám v Americe a Blumerovo pozdější myšlení bylo proto tímto prostředím silně ovlivněno. Toto prostředí je nazýváno jako Chicagská škola (sociologie). Byla považována za centrum pragmatické filosofie a jejími představiteli, kteří na škole působili, byli Wiliam James, John Dewey a George Herbert Mead. Zde prováděné sociologické výzkumy se zaměřovaly zejména na oblast sociálních problémů a městského života. Katedra sociologie vznikla v roce 1892 a vrcholným obdobím procházela pod vedením W. I. Thomase a R. E. Parka, který se stal jeho následovníkem. \n\nBlumer následuje Meada v jeho pragmatickém pohledu na svět, ve kterém hraje důležitou roli aktivní individuum. Na úrovni konkrétní sociologické práce přebírá Blumer Meadovo chápání člověka jako produktu evoluce, ve které mají dominantní funkci sociální faktory, a to jak na úrovni vývoje druhu, tak na úrovni vývoje a života konkrétního jedince. Stejně tak přejímá Meadovo chápání sociální interakce a prostředků, které ji umožňují.\n\nNa druhou stranu Blumer nepřijímá Meadův koncept sociálního behaviorismu jako východiska pro vědeckou práci a vědecké zkoumání, takže v oblasti metodologie jde Blumer svou a odlišnou cestou.\n\nPředmětem Meadova zájmu byla sociální psychologie, zatímco Blumer se jako sociolog zabýval zejména teoretickým schématem pro vysvětlení lidské společnosti.\n\nMetodologické i teoretické postupy symbolického interakcionismu jsou v období 70. a 80. let 20. století používány hlavně v těchto oblastech: \n\n\nNaopak nejsou schopny pracovat s pojmy jako moc, struktura a sociální organizace. To vede některé představitele směru ke kritice symbolického interakcionismu a k pokusům o jeho rozšíření i na zkoumání ostatních oblastí, například politického systému.\n\n\n\n"}
{"id": "145493", "url": "https://cs.wikipedia.org/wiki?curid=145493", "title": "Coomassie", "text": "Coomassie\n\nCoomassie (nebo také Brilliant Blue,Brilliant Blue G, Acid Blue 90, C.I. 42655, Brilliant Blue G 250) je modré barvivo, používané převážně při elektroforéze na polyakrylamidovém gelu v přítomnosti dodecylsíranu sodného (tzn. při metodě SDS-PAGE). Gel se v barvivu namáčí třicet minut a potom se přes třicet minut promývá; výsledkem je nosič, který umožňuje dokázat přítomnost bílkovin. Podle polohy barvivem zviditelněných bílkovin na polyakrylamidovém gelu (po elektroforéze) se dá mimo jiné určit molární hmotnost bílkovin v dané oblasti.\n\nJako u mnoho jiných barviv vzniklo jméno „Coomassie“ z afrického místopisu, v tomto případě z názvu městečka Kumasi v dnešní Ghaně. Sloužilo jako kyselé barvivo k barvení vlny, jméno mělo připomínat britskou okupaci Ašantska v Ghaně v roce 1896.1\n\n\nCoomassie je základní složkou pro výrobu Bradfordova činidla (Bradford reagent), používaném při kolorimetrickém stanovení bílkoviny v roztoku, v kyselém prostředí totiž fyzikální adsorpcí tvoří s proteiny (převážně s argininem) stabilní komplex s absorbancí mezi 465 nm a 595 nm; podle Lambert-Beerova zákona se tedy dá spočítat koncentrace bílkoviny.\n\nBradfordovo činidlo: 0,01% Coomassie Brilliant Blue G-250, 4,7% ethanol, 8,5% kyselina fosforečná; v deionizované / destilované vodě.\n\n"}
{"id": "145494", "url": "https://cs.wikipedia.org/wiki?curid=145494", "title": "Žebernatky", "text": "Žebernatky\n\nŽebernatky (Ctenophora) je kmen primitivních vodních živočichů podobných žahavcům. Je známo asi 100 druhů, další čekají na objevení. Podle jistých studií jsou nejstarší dosud žijící linií živočichů, ale může jít i o chybu studie.\n\nJejich průhledné gelovité tělo je velké maximálně několik decimetrů, často bočně nebo dorzoventrálně zploštělé. Je pro ně typická radiální symetrie. Ačkoliv jsou poměrně primitivní, dochází i u nich k diferenciaci tkání. Mezi ektodermem a entodermem je řídký buněčný mezenchym.\n\nK pohybu ve vodě používají lupínky (pleurostichy), k zachycování potravy některým druhům slouží rozvětvená tykadla s lepivými buňkami (colloblasty). Trávicí soustava je kanálkovitá, nervová soustava je difúzní, okolo jícnu je ale nervový prstenec. Žebernatky mají cydippidní larvu, která se podobá dospělým zástupcům z řádu hruškovek. Často světélkují (luminiscence).\n\nPodle současných názorů žebernatky stojí na samé bázi eumetazoí. Dříve byly řazeny do příbuznosti žahavců, zjistilo se ale, že skupina považovaná za žahavcům nejbližší (čeleď Haeckeliidae), u které byly pozorovány žahavé buňky, získala tyto buňky ze své potravy – z medúz.\n\nJe znám rozmanitý starý fosilní záznam, tři vyhynulé rody \"Ctenorhabdotus\", \"Fasciculus\" a \"Xanioascus\" zhruba shodného stáří kolem 510 milionů let byly nalezeny v Burgesských břidlicích v Britské Kolumbii (Kanada).\n\nJeden z možných systémů:\n\n\n"}
{"id": "145498", "url": "https://cs.wikipedia.org/wiki?curid=145498", "title": "Age of Empires", "text": "Age of Empires\n\nAge of Empires je série videoher, žánrově realtimových strategií, vydávaných od roku 1997. Hry byly vyvíjeny společností Ensemble Studios a vydány společností Microsoft Game Studios, která je dceřinou společností společnosti Microsoft. Celkem bylo vydáno pět her a množství datadisků. Poněkud zvláštní postavení v sérii má hra \"Age of Mythology\", která je určitou odbočkou, i když z hlediska hraní a zpracování navazuje na \"Age of Empires II\". V celé sérii se celkem prodalo více než 25 milionů kopií her.\n\nHra \"Age of Empires\" (1997) byla první realtimovou strategií, která vycházela z historických faktů při ztvárnění historických událostí, vyobrazení vojenských jednotek a budov jednotlivých civilizací. Dosavadní hry tohoto žánru se odehrávaly ve fantasy světech (např. \"Warcraft\") nebo v prostředí science-fiction, jako např. \"Dune II\" nebo \"Total Annihilation\". Historická věrnost byla známá jen u některých tahových strategií, jako např. \"Colonization\". Hra také jako jedna z prvních používala místo pohledu shora izometrické zobrazení.\n\nHra probíhá od doby kamenné do doby železné. Hráč si může vybrat z dvanácti (a v datadisku \"The Rise of Rome\" ještě z dalších čtyř) národů starověku, které se liší vlastnostmi a jednotkami.\n\nHra \"Age of Empires II: The Age of Kings\" byla vydána v roce 1999 a přinesla některé nové herní prvky, jako např. brány v opevnění a umísťování jednotek do budov. Hra je zasazena do prostředí středověku od jeho temných počátků až do začátků renesance, včetně španělských výbojů v Mexiku. Hráč si může vybrat z třinácti (a v datadisku \"The Conquerors\" ještě z dalších pěti) civilizací.\n\nHra funguje na stejném grafickém enginu jako první hra, ale zobrazení umožňuje vykreslení větších detailů budov a dalších objektů, bohatší jsou i možnosti různých nastavení. Hra byla vydána i pro herní konzole Nintendo DS a PlayStation 2.\n\nDalší datadisky, \"The Forgotten\", \"The African Kingdoms\" a \"Rise of the Rajas\", vyšly v letech 2013–2015.\n\nTřetí díl \"Age of Empires\" byl vydán v USA 18. října 2005. Odehrává se v průběhu evropské kolonizace Ameriky od prvních objevů Kryštofa Kolumba okolo roku 1500 do počátků průmyslového věku kolem roku 1850. Herní kampaň sleduje osudy tří generací fiktivní rodiny Blacků na podkladě skutečných historických událostí. Hra obsahuje osm evropských národů a dvanáct nehratelných národů původních obyvatel, s nimž lze navázat spojenectví. Jako první hra série používá trojrozměrný grafický engine a simulaci fyzikálních vlastností prostředí Havok. Datadisk \"Age of Empires III: The WarChiefs\" byl vydán 17. října 2006 a obsahuje tři hratelné národy původních obyvatel. Datadisk \"The Asian Dynasties\" nebyl vyvíjen Ensemble Studios, ale Big Huge Games a přináší do hry 3 nové kampaně za národy jako jsou Japonsko, Čína a Indie.\n\nV roce 2017 byl oznámen vývoj čtvrtého dílu série, který má na starost společnost Relic Entertainment.\n\nHra byla vydána v roce 2002 a formálně je určitou odbočkou v celé herní sérii. To je jasně deklarováno v názvu následně vydané hry, která byla uvedena jako \"Age of Empires III\". Nicméně i hra \"Age of Mythology\" byla vyvinuta a produkována stejnými společnostmi, a má proto s ostatními tituly ze série mnoho společného. Již z jejího názvu vyplývá, že nevychází jen ze striktních historických faktů, ale obsahuje i určité mytologické prvky. Datadisk \"Age of Mythology: The Titans\" byl vydán v roce 2003.\n\nHra byla vydána 16. srpna 2011. Ze začátku ji vyvíjel Robot Entertainment, od února 2011 pak Gas Powered Games. Na rozdíl od předchozích tří dílů již autoři opustili snahu o realistický grafický vzhled hry a přešli na komiksový druh grafiky. Nabízela pouze hru po internetu; žánrově tak už nešlo o RTS, ale o MMORTS. Základní hru šlo stáhnout zdarma, za vylepšení se už platilo. V době vydání šlo hrát za Řeky a Egypťany, později byli přidáni Kelti, Peršané, Babyloňané a Seveřané. Hra byla oficiálně ukončena v červenci 2014. Následně se hry chopili fanoušci, kterým se podařilo hru znovu sprovoznit pod názvem \"Project Celeste\". Odstranili ze hry všechny placené služby, přidali možnost hrát offline a začali pro ni vytvářet nový obsah v podobě kampaní a Římanů.\n\n\n"}
{"id": "145499", "url": "https://cs.wikipedia.org/wiki?curid=145499", "title": "Karl Mannheim", "text": "Karl Mannheim\n\nKarl Mannheim (27. března 1893 - 9. ledna 1947) byl židovsko-maďarský sociolog, sociální filosof a zakladatel sociologie vědění.\n\nKarl Mannheim se narodil v Budapešti, univerzitu začal studovat v Berlíně pod vedením Georga Simmela. Následně se vrací do Maďarska, kde se dostává do prostředí levicově orientované mladé inteligence – zde byl významnou postavou filosof-marxista G. Lukács. Po první světové válce proběhl v Maďarsku neúspěšný pokus o komunistickou revoluci, po němž musela řada intelektuálů Maďarsko opustit. Mannheim se stěhuje do Heidelbergu, kde se seznamuje s M. Heideggerem a A. Weberem. Vůči Weberovi se svárlivý Mannheim počal velmi záhy kompetitivně negativně vymezovat, což nakonec vedlo k jeho přesunu do Frankfurtu nad Mohanem. V roce 1933 je pro svůj židovský původ donucen utéci z Německa do Anglie, kde působil na London School of Economics.\n\n"}
{"id": "145501", "url": "https://cs.wikipedia.org/wiki?curid=145501", "title": "Hawker Typhoon", "text": "Hawker Typhoon\n\nHawker Typhoon byl britský jednomístný stíhací letoun sloužící v britském RAF během druhé světové války. V průběhu druhé poloviny války se z něj stal jeden z nejúspěšnějších letounů používaných při útocích na pozemní cíle.\nLetoun Hawker Typhoon vznikl pod vedením šéfkonstruktéra firmy, kterým byl Sydney Camm (později sir Sydney). Ten již předtím stál, mimo jiné, i u zrodu dnes již legendárního stíhacího letounu Hawker Hurricane. Typhoon byl odpovědí na specifikace F.18/37, požadující výkonný a silně vyzbrojený jednomístný stíhací letoun. Typhoon vznikal souběžně s typem Hawker Tornado, vyvíjený podle týchž specifikací, ale poháněný jiným letecký motorem (šlo o projekty rozlišené písmeny N a R, první vznikal pro motor Napier Sabre, druhý pro Rolls-Royce Vulture). Z tohoto projektu posléze vznikl Hawker Typhoon (první sériově vyráběnou verzí byl Typhoon Mk.IA, ta nesla výzbroj dvanácti kulometů ráže 7,7 mm), první prototyp (s/n P5212) poprvé vzlétl 24. února 1940. Stroje měly v počátcích mnoho potíží, hlavně s prvními motory Napier Sabre II, které se dlouho nedařilo dodávat v požadované kvalitě — problémy, zejména s šoupátkovým rozvodem, měly za následek časté poruchy a nízkou životnost motoru. Tyto, ale i další, problémy způsobily několik havárií, které si vyžádaly i život několika pilotů.\n\nPřestože časem byly problémy ve většině zcela odstraněny, špatná pověst typu již zůstala, nikdy se z něj nestal tak oblíbený typ, jako byly Hurricany a Spitfiry. Tyto problémy byly však vyřešeny a z Typhoonu Mk.IB (Mk.IB byl vyzbrojen čtyřmi 20mm kanóny) se stal nejrychlejší letoun v RAF (před nástupem Tempestů - přímo vyvinutých z Typhoonů) se spolehlivým motorem (konečně). Typhoon měl relativně tlustý profil křídla, který způsoboval značný odpor a typ tak nikdy nedosáhl původně proponovaných rychlostí. Navíc, díky slabším výkonům motoru, neměl ani ve výškách nad 5000 metrů potřebnou stoupavost a výkony nad touto výškou již byly slabší; ovšem v malých výškách se jednalo o skutečně jen těžko překonatelného soupeře, který se mohl směle postavit i typu Fw 190A.\n\nBritánie v té době byla častým cílem náletů německých stíhaček které přilétaly v přízemním letu, odhodily pumy a na rychle se vracely do Francie, těsně nad hladinou Anglického kanálu. Britové konečně měli stroj, kterým mohli účinně odpovědět na tyto útoky. Poté, co byly nepřátelské stíhačky zjištěny radary pozemních základen, nebo hlídkujícími letadly, Typhoony okamžitě začaly na plný plyn pronásledovat nepřítele a se svojí maximální rychlostí ve vodorovném letu nepřítele dostihly a po krátkém boji se svou velmi dobrou obratností, ovladatelností v malých výškách a svými čtyřmi kanóny ráže 20 mm stíhače zničily. Typhoony byly také hojně nasazovány proti pozemním cílům, k čemuž je předurčovala silná kanónová výzbroj. Typhoony často létaly a nesly proti pozemním cílům i osm neřízených raket s hlavicí o váze 27 kg, což z nich činilo opravdu ničivý stroj. Letoun, který byl na počátku téměř zcela stažen ze služby, nakonec používalo 25 squadron britské 2 TAF (\"Second Tactical Air Force\", 2. taktická letecká armáda).\n\nJednomístný jednomotorový stíhací dolnoplošník se záďovým zatahovacím podvozkem, poháněný pístovým motorem — kapalinou chlazeným čtyřiadvacetiválcem Napier Sabre. Ten roztáčel třílistou (později čtyřlistou) automaticky stavitelnou vrtuli o průměru 14 stop (4,267 m). Bohatě prosklený rámový překryt kabiny zpočátku měl na obou bocích trupu vstupní dveře. Později letouny dostávaly kapkovitý překryt kabiny odsunovatelný vzad.\n\nJediným československým pilotem létajícím na Typhoonech byl Jiří Maňák, který předtím létal na Spitfirech. Poté velel letce B u 182. squadrony, vyzbrojené Typhoony. Byl pověřen velením 198. squadrony, taktéž vyzbrojené Typhoony Mk.IB (stal se tak jedním ze tří Čechoslováků, kteří veleli britské peruti). V této funkci byl v září roku 1943 sestřelen u holandských břehů, kde nouzově přistál na vodu. Byl zajat Němci a zbytek války přežil v zajetí. Po válce ještě létal, než byl komunistickým režimem v roce 1951 křivě obviněn z vlastizrady. Roku 1964 byl rehabilitován a mohl se vrátit do Československých aerolinií. Od roku 1965 létal na vnitrostátních a od roku 1968 i na mezinárodních linkách. Po nástupu normalizace musel odejít do penze. Zemřel v roce 1992.\n\nTyphoon IB s motorem Sabre IIC\n\n\n\n\n"}
{"id": "145502", "url": "https://cs.wikipedia.org/wiki?curid=145502", "title": "Planulozoa", "text": "Planulozoa\n\nPlanulozoa je skupina eumetazoí. Zahrnuje všechny mnohobuněčné živočichy kromě houbovců (\"Porifera\") a žebernatek (\"Ctenophora\").\n\n\nZatím není jasné, která skupina je skupinou bazální. V úvahu připadají vločkovci a žahavci. Je také možné, že vločkovci a žahavci dohromady tvoří sesterskou skupinu ostatních planulozoí.\n"}
{"id": "145504", "url": "https://cs.wikipedia.org/wiki?curid=145504", "title": "Eumetazoa", "text": "Eumetazoa\n\nEumetazoa = \"Epitheliozoa\" = \"Histozoa\" (praví mnohobuněční živočichové) je velká skupina živočichů, která vznikla odštěpením houbovců (\"Porifera\").\n\nNěkolik nových fylogenetických studií však zpochybňuje Eumetazoa jako přirozenou skupinu.\n\n"}
{"id": "145505", "url": "https://cs.wikipedia.org/wiki?curid=145505", "title": "Grand Prix Německa 1999", "text": "Grand Prix Německa 1999\n\nGrand Prix Německa\n\n\n\n\n\n"}
{"id": "145507", "url": "https://cs.wikipedia.org/wiki?curid=145507", "title": "Trojlistí", "text": "Trojlistí\n\nTrojlistí (zřídka trojlupenovití, vědecky \"Bilateria\" = \"Triblastica\" = \"Triploblastica\") je velká skupina vývojově nejvyspělejších mnohobuněčných živočichů, která zahrnuje i obratlovce. Jde o skupinu stojící částečně mimo klasické taxonomické kategorie.\nV současné době nejpoužívanější označení Bilateria je odvozené od dvojstranné tělní symetrie. Mezi jejich další základní vlastnosti, které je odlišují od dvojlistých, patří přítomnost třetího zárodečného „listu“ (vedle ektodermu a entodermu mají i mezoderm, ze kterého vzniká např. svalovina) a nervová soustava s nervovými uzlinami (ganglii). Mají také schizocoel, což je nepravá tělní dutina vyplněná parenchymem. Tělní míza prostupuje skulinami parenchymu.\n\n"}
{"id": "145509", "url": "https://cs.wikipedia.org/wiki?curid=145509", "title": "Grand Prix Maďarska 1999", "text": "Grand Prix Maďarska 1999\n\nGrand Prix Maďarska XV. Marlboro Magyar Nagydij\n\n\n\n\n\n"}
{"id": "145519", "url": "https://cs.wikipedia.org/wiki?curid=145519", "title": "Světový pohár v akrobatickém lyžování 1984/1985", "text": "Světový pohár v akrobatickém lyžování 1984/1985\n\nVI. Světový pohár v akrobatickém lyžování 1984/85 probíhal v osmi zemích od 11. prosince 1984 do 24. března 1985 pod patronací Mezinárodní lyžařské federace.\n\nMuži:\n\nŽeny:\n"}
{"id": "145521", "url": "https://cs.wikipedia.org/wiki?curid=145521", "title": "Misantrop", "text": "Misantrop\n\nMisantrop (z řec. \"misein\", pohrdat, nenávidět a \"anthrópos\", člověk) je divadelní hra (komedie) francouzského spisovatele a dramatika Molièra z roku 1666.\n\"Misantrop\" je veršovaná klasicistní komedie o pěti dějstvích. Děj se odehrává v Paříži v domě Celimenině, čas není přesně určen.\nHlavní postava Alcest miluje Celimenu. Ta však k jeho nelibosti přijímá ještě jiné své přátele a ctitele, jako je Oront nebo markýzové Klitandr a Akast.\nAlcest je zastáncem pravdy, stojí proti společenské přetvářce. Nenávidí lidi. Jedny proto, že jsou špatní, druhé proto, že jsou k těm špatným shovívaví. Tím se vysvětluje i název díla - Misantrop. Misantrop je člověk, který nenávidí lidi a straní se jich. Alcest si zakládá na tom, že vždy říká pravdu. Kritizuje také svou milou za její chyby, přesto její zálibu v pomlouvání toleruje.\nDo Alcesta je zamilovaná Celimenina sestřenice Elianta, kterou má rád Alcestův přítel Filint.\nCelimena má mnoho nápadníků, mezi nimi i Oronta, který se chce stát Alcestovým přítelem. Všemožně se mu podbízí a dává mu číst své sonety. Čeká chválu, ale Alcest mu jeho báseň zkritizuje. Oront je natolik rozzloben, že si na Alcesta stěžuje. Ten je vyzván před smírčí soud. Své názory neodvolá. Je však vcelku mírný a mluví o kladných vlastnostech Oronta a o jeho jiných schopnostech.\nAlcest pochybuje o lásce a věrnosti své milé, a tak jí dělá žárlivé scény. Pak mu Celimenina „přítelkyně“ Arsinoe ukáže milostný dopis, který psala Celimena Orontovi. Nakonec se všichni nápadníci scházejí u Celimeny a každý předčítá z dopisu od ní, ve kterém jsou ti druzí pomlouváni. Všichni kromě Alcesta se na ni zlobí a opustí ji. Alcest jí oznámí, že jí odpustí, pokud s ním odjede na samotu. Ona to odmítne, nechce se ve svých 20 letech vzdát společenského života, klepů a mužů. A tak Alcest pochopí, že ho vodila za nos. Vyzná se Eliantě z náklonnosti k ní, protože právě Elianta je podle něj jediná schopná upřímnosti, ale zároveň jí oznámí, že jí není hoden. Eliante se zaslíbí Filintovi. Alcest pak odjede na venkov.\n"}
{"id": "145522", "url": "https://cs.wikipedia.org/wiki?curid=145522", "title": "Nestor", "text": "Nestor\n\nNestor je slovo s několika významy:\n\n"}
{"id": "145523", "url": "https://cs.wikipedia.org/wiki?curid=145523", "title": "Všechov", "text": "Všechov\n\nVšechov () je jednou z 15 místních částí města Tábor. Nachází se západně od Tábora, podél silnice číslo 19 (směr Písek, Rožmitál pod Třemšínem), 2,8 km od mimoúrovňové křižovatky silnic č.19 a 603 na severním okraji Tábora. V roce 2011 zde trvale žilo 28 obyvatel. Všechov těsně sousedí s místní částí Zahrádka. Má PSČ 391 31 a 15 domů.\n\n500 m severně od Všechova je často využívané letiště (dříve vojenské) pro sportovní létání a různé akce (např. Mistrovství ČR leteckých modelářů 2006; moto a auto srazy).\n\nPrvní písemná zmínka o vesnici pochází z roku 1433. Vesnice patřila rodu Rožmberků, v roce 1437 byla postoupena dědičně městu Tábor. Zdá se ovšem, že Rožmberkové zde měli i nadále značný vliv, neboť v roce 1488 se píše, že Vok II. z Rožmberka „\"…zastavil na vsi platy Elišce z Poříčí, neznámo však jakým právem.\"“ Z nejstarších usedlých selských rodů se připomínají rodina Fluskova (1712), Vojtova a Samcova (1744), které zde doposud žijí.\n\nOttův slovník naučný (z roku 1908) uvádí: „\"Všechov – ves v Čechách, hejtm.,farnost a pošta Tábor. V r. 1900 - 13 stavení, 86 obyvatel\"“.\n\n\n"}
{"id": "145524", "url": "https://cs.wikipedia.org/wiki?curid=145524", "title": "Auto Union", "text": "Auto Union\n\nAuto Union AG, Chemnitz byl první německý státní automobilový koncern.\nSpolečnost Auto Union AG byla založena (z finančních důvodů) 29. června 1932 (zpětně k 1. listopadu 1931) spojením firem Audi, DKW, Horch a Wanderer během hospodářské krize. Jejím znakem se staly čtyři spojené kruhy, symbolizující její členy. Automobilky však vyráběly vozy pod svými jmény a logo se objevovalo jen při závodech Grand Prix, kde vozy \"Auto Union Rennabteilung\" byly rovnocenným soupeřem Mercedesu.\n\nPřed druhou světovovu válkou byl koncern Auto Union druhým největším německým výrobcem automobilů, prvním byl koncern Adam Opel AG.\nLogo Auto Union převzala v roce 1964 firma Audi (tehdy nesla název \"Audi NSU Auto Union AG\"), která ho používá dodnes.\n\nPo znouvuobnovení Auto Union v západním Německu vyráběla firma v Ingolstadtu a Düsseldorfu automobily až do roku 1968 pod názvem DKW.\n\n"}
{"id": "145533", "url": "https://cs.wikipedia.org/wiki?curid=145533", "title": "Římskokatolická farnost Horní Moštěnice", "text": "Římskokatolická farnost Horní Moštěnice\n\nŘímskokatolická farnost Horní Moštěnice je územním společenstvím římských katolíků v rámci přerovského děkanátu olomoucké arcidiecéze s farním kostelem Nanebevzetí Panny Marie..\n\n\nMístní správci mimo to již dlouhou dobu spravují jako \"excurrendo\" i některé menší přilehlé farnosti, nejde však o ustálený systém a seznam těchto farností se často mění podle potřeb děkanátu a možností moštěnského kněze. Od roku 2009 se jedná o farnosti Beňov a Stará Ves.\n\n"}
{"id": "145536", "url": "https://cs.wikipedia.org/wiki?curid=145536", "title": "Schwarzschildův poloměr", "text": "Schwarzschildův poloměr\n\nSchwarzschildův poloměr je charakteristická vzdálenost pro každou hmotnost. Je to poloměr koule, do které musí být veškerá hmota o dané hmotnosti stlačena, aby již žádná síla nemohla odvrátit její zhroucení do gravitační singularity. Tento termín se používá ve fyzice a astronomii, zejména v teoriích gravitace jako je například Obecná teorie relativity. Tento poloměr byl poprvé odvozen roku 1916 Karlem Schwarzschildem, když vyplynul z jeho přesného řešení Einsteinových rovnic gravitačního pole vně nerotujícího sféricky symetrického tělesa.\n\nSchwarzschildův poloměr formula_1 je přímo úměrný dané hmotnosti formula_2. Vzorec pro jeho výpočet je:\n\nZajímavé je, že tento vzorec lze odvodit z čistě nerelativistické newtonovské fyziky, když se do vzorce pro výpočet únikové rychlosti dosadí rychlost světla. Obecně se má za to, že takovýto výsledek je správný jen čistě náhodou. Použité fyzikální konstanty nejsou tolik překvapivé, ty se dají odvodit již při rozměrové analýze. Zvláštní a překvapivou shodou je konstanta 2. Tento poloměr takto odvodil již Pierre-Simon Laplace v roce 1798.\n\nVzorec lze ještě zjednodušit dosazením za konstanty:\n\nPro hmotnost našeho Slunce vychází Schwarzschildův poloměr přibližně 3 km, zatímco pro naši Zemi zhruba pouhých 9 mm.\n\nObjekt menší než Schwarzschildův poloměr odpovídající jeho hmotnosti se nazývá černá díra. Její povrch je pak pro nerotující těleso horizontem událostí. Rotující černá díra vypadá trochu odlišně.\n\nŽádná hmotná částice a ani světlo nemůže uniknout zpod povrchu černé díry. Schwarzschildův poloměr obří černé díry ve středu naší Galaxie je zhruba 7,8 milionů km (asi dvacetinásobek vzdálenosti ze Země na Měsíc). Schwarzschildův poloměr pro kouli s průměrnou hustotou rovnou kritické hustotě odpovídá poloměru viditelného vesmíru.\n\nGravitační časová dilatace v blízkosti velkého, pomalu rotujícího, téměř kulového tělesa, jako je například Země nebo Slunce může být aproximována použitím Schwarzschildova poloměru následovně: \n\nkde:\n\nVýsledek Pound, Rebka experimentu v roce 1959 byl souhlasný s předpovědí obecné teorie relativity. Tento experiment změřením gravitační časové dilatace Země, nepřímo měří Schwarzschildův poloměr Země.\n\nV Newtonovském gravitačním poli blízko velkého, pomalu rotujícího, téměř kulového tělesa můžeme Schwarzschildův poloměr použít následovně:\n\nkde:\n\nNa povrchu Země:\n\nPro všechny kruhové dráhy v blízkosti centrálního tělesa:\n\nkde:\n\nTato rovnost může být zobecněna do eliptické dráhy podle:\n\nkde:\n\nPro Zemi obíhající Slunce platí:\n\nKeplerovské rovnice pro kruhové oběžné dráhy mohou být zjednodušeny do relativistických rovnic pro kruhové dráhy s odpočtem pro časovou dilataci v rychlostním výrazu::\n\nKonečná rovnice ukazuje, že objekt obíhající rychlostí světla bude mít poloměr oběžné dráhy 1.5 krát Schwarzschildův poloměr. Tato speciální oběžná dráha je známá jako sféra fotonů.\n"}
{"id": "145539", "url": "https://cs.wikipedia.org/wiki?curid=145539", "title": "Ploutvenky", "text": "Ploutvenky\n\nPloutvenky (\"Chaetognatha\") je kmen mořských mnohobuněčných živočichů. Jsou 0,5 – 10 cm velké, jejich tělo je rozděleno na hlavu, trup a ocas. V plavání jim pomáhají horizontální ploutvičky (jedna koncová a několik postranních). Na hlavě mají chitinové ostny určené k lapání potravy, tento orgán nebo celá hlava můžou být zakryty kápí (\"hood\"). Ploutvenky jsou dravci, kořist zabíjejí tetrodotoxinem, který v jejich hlavě produkují symbiotické bakterie rodu \"Vibrio\". Vylučovací soustava u nich chybí, cévní soustava byla objevena nedávno. Jsou hermafroditi. Mají unikátní embryonální vývoj (heterocelie).\n\nPříbuzenské vztahy ploutvenek s ostatními skupinami živočichů byly dlouho nejasné. Dříve byly považovány za druhoústé. Výsledky molekulárních studií naznačovaly, že by mohly patřit do skupiny Ecdysozoa, podle Hox genů by mohlo jít o bazální skupinu Eubilaterií nebo sesterskou skupinu prvoústých. \n\nV současnosti jsou někdy řazené jako bazální skupina prvoústých, tedy před oddělením skupin Lophotrochozoa a Ecdysozoa, podle nových prací by však mohly patřit přímo do Lophotrochozoa, podle Hox genů do kladu čelistovci (Gnathifera).\n\nK ploutvenkám býval řazen kambrický rod z Burgesských břidlic \"Amiskwia\" (třída Archisagittoidea), je ale pravděpodobné, že jim není příbuzný. Podle novějších názorů je možná blízký pásnicím (\"Nemertea\").\n\nRecentní ploutvenky tvoří třídu Sagittoidea s dvěma řády – Aphragmophora a Phragmophora. Uvedený systém je tradiční, nový systém založený na molekulárních metodách (analýze DNA) publikoval Papillon a spol. v roce 2006.\n\n\n"}
{"id": "145541", "url": "https://cs.wikipedia.org/wiki?curid=145541", "title": "Tramvajová doprava v Jablonci nad Nisou", "text": "Tramvajová doprava v Jablonci nad Nisou\n\nV severočeském městě Jablonci nad Nisou byla mezi lety 1900 a 1965 v provozu poměrně rozsáhlá tramvajová síť.\n\nPrvní úvahy o zřízení tramvajové dopravy v Jablonci se objevily již v roce 1892. O tři roky později továrník Gustav Hoffmann získal předběžnou koncesi pro provoz a byl rovněž vypracován první projekt. V roce 1898 začaly přípravné práce a o rok později vznikla společnost Gablonzer Strassenbahn- und Elektrizitätsgesellschaft. První tramvaje vyjely v Jablonci 7. února 1900 na trati spojující Staré náměstí (dnešní Mírové náměstí) s Rychnovem. Celý úsek byl jednokolejný s výhybnami, měl rozchod 1000 mm a měřil přibližně 9,3 km.\n\nJeště téhož roku byla vybudována prakticky celá síť. V dubnu byla zprovozněna trať od divadla přes Staré náměstí na Novoveskou třídu (dnešní náměstí Boženy Němcové), v květnu ze Starého náměstí do Rýnovic k poště a od divadla do Brandlu. V září byl zahájen provoz na úsecích Rýnovice, pošta – Honsberk (dnešní Janov) a z Brandlu do Rýnovic. Celá tramvajová síť měřila přibližně 21 km a vedla hodně členitým terénem. Jablonecké tramvaje měly spíše charakter malodráhy, protože spojovaly s Jabloncem obce v blízkém i vzdálenějším okolí (podobně jako v Teplicích).\n\nJediné rozšíření v období téměř 30 let nastalo v roce 1904, kdy byla prodloužena trať z Novoveské třídy do Pasek.\n\nZatímco koleje se (až na výjimky) neprodlužovaly, obrovský rozvoj zaznamenala v letech 1902 až 1904 nákladní tramvajová doprava. Na celé síti vzniklo několik nákladišť a vleček do různých podniků. Navíc od roku 1904 byla zahájena pravidelná přeprava pošty pomocí tramvají.\n\nV období první republiky se uvažovalo o propojení sítí libereckých a jabloneckých tramvají. Návrh byl ale zamítnut a podobný projekt byl uskutečněn až v 50. letech. V roce 1928 byl původní úsek vedoucí k železničnímu nádraží přeložen do ulice Poštovní.\n\nNad jabloneckou tramvajovou dopravou se začalo smrákat již za války, kdy byla zrušena trať od Brandlu k divadlu. V roce 1945 také skončila přeprava pošty. V roce 1950 byl ukončen provoz na trati Brandl – Rýnovice (od roku 1904 pouze nákladní provoz).\n\nI přesto se v Jablonci začala stavět nová tramvajová trať. Šlo o meziměstskou trať do Liberce. Stavět se začalo právě v Jablonci a první úsek do Proseče byl zprovozněn na podzim roku 1953. Od jara následujícího roku se mohlo jezdit do Vratislavic, celá trať do Liberce je v provozu od 1. ledna 1955. Stejně jako jablonecká síť, byla i tato trať jednokolejná (s výhybnami) o rozchodu 1000 mm.\n\nTramvajový systém o tomto rozsahu vydržel přibližně čtyři roky, na jaře roku 1959 byla zrušena trať Nádraží – Jablonecké Paseky (prý kvůli špatnému stavu kolejového svršku). Poslední jablonecké tramvaje vyjely do města 31. března 1965. Kvůli sněhové kalamitě byly tento den na poslední (samostatné) trati Rychnov – Janov tramvaje nahrazeny autobusy.\n\nStále však existuje trať do Liberce, kterou jablonecký dopravní podnik provozoval společně s libereckým do roku 1970. Poté ji plně převzal liberecký, který v roce 2010 začal provozovat městskou autobusovou dopravu i v Jablonci nad Nisou a změnil název na Dopravní podnik měst Liberce a Jablonce nad Nisou.\n\nPro zahájení provozu bylo v roce 1900 dodáno 16 motorových vozů ze Štýrského Hradce, o dva roky později přibylo dalších šest vozů stejného typu. V letech 1925 a 1930 bylo zakoupeno celkem 12 tramvají z vagónky Ringhoffer. Další motorové vozy přišly do Jablonce až v 50. letech 20. století – jednalo o typ 6MT. Nejdříve bylo zakoupeno 8 těchto tramvají, v roce 1959 přišlo 12 ojetých vozů z Mostu.\n\nV roce 1900 bylo pro zahájení provozu dodáno 10 vlečných vozů ze Štýrského Hradce. Další následovaly až ve třicátých letech, kdy byly zakoupeny čtyři vozy od Ringhoffera a dva z vagónky Česká Lípa. Poslední dva vlečné vozy byly zakoupeny z Bratislavy v 50. letech.\n\n\n"}
{"id": "145543", "url": "https://cs.wikipedia.org/wiki?curid=145543", "title": "Operace Market Garden", "text": "Operace Market Garden\n\nOperace Market Garden byla největší výsadková vojenská operace v dějinách, uskutečnila se v září 1944 ve druhé světové válce u nizozemských měst Arnhemu a Nijmegenu. Prvním cílem bylo obsazení řady důležitých mostů přes ramena řeky Rýn a dalších míst v Němci okupovaném Nizozemsku za pomoci mohutného nasazení výsadkářů a techniky shozené na padácích do týlu nepřítele (část \"Market\"). Následovat měl přesun spojeneckých motorizovaných a tankových oddílů od belgických hranic na výsadkáři zajištěná místa (část \"Garden\"). Úspěšně provedená operace by Spojencům umožnila obejít ze severu Siegfridovu linii, proniknout na německé území, rychle Německo porazit a ukončit tak válku ještě v roce 1944.\n\nPřestože byla operace zahájena úspěšně obsazením mostů, výsadkáři se střetli s nečekaně silnými a dobře organizovanými německými jednotkami – jednak se zálohami západní fronty, jednak s elitními bojovými formacemi, které si zde odbývaly reorganizaci a doplňování po dlouhém nasazení na východní frontě. Navíc spojenecké pozemní síly postupovaly pomalu, nedokázaly k mostům dorazit podle plánu a klíčový nejsevernější most v Arnhemu se udržet nepodařilo.\n\nRýn tak zůstal překážkou až do března 1945. Porážka spojenců u Arnhemu je považována za poslední velké vítězství Němců během bojů na západní frontě.\n\nOperace byla zahájena 17. září. Spadala pod britské vrchní velení, které stanovilo tři výsadkové zóny: Eindhoven, Nijmegen a Arnhem.\n\nU Eindhovenu seskočila americká 101. výsadková divize \"Screaming Eagles\".\n\nPoblíž Nijmegenu byli vysazeni příslušníci americké 82. výsadkové divize \"All-American\", kteří 20. září úspěšně obsadili most přes rameno Rýna – řeku Waal u Nijmegenu.\n\nBritská 1. výsadková divize, které velel Roy Urquhart, byla vysazena nejseverněji (a tedy nejhlouběji v týlu nepřítele), západně od Arnhemu (poblíž sídel Ede, Wolfheze a Oosterbeek severně od řeky). Dne 21. září (v samotném závěru bojů) byla na levém (jižním) břehu u Oosterbeeku vysazena 1. polská parašutistická brigáda pod vedením Stanisława Sosabowského. Výsadek byl opožděn kvůli špatnému počasí.\n\nÚkolem bylo obsadit tři mosty přes Nederrijn, severní rameno Rýna. Železniční most u Oosterbeeku () však byl Němci zničen a východnější pontonový most u Arnhemu se ukázal jako nepoužitelný, zbýval tedy silniční most v Arnhemu ().\n\nV oblasti nasazení britské 1. výsadkové divize však kromě pravidelných jednotek odpočívaly dvě elitní německé divize Waffen SS: 9. tanková divize SS „Hohenstaufen“ a 10. tanková divize SS „Frundsberg“. Výsadkáři se setkali s výrazným odporem německých jednotek a jen části z nich se pod vedením podplukovníka Johna Frosta podařilo obsadit severní konec silničního mostu v Arnhemu. V malém počtu a v obklíčení dokázali most udržet déle, než bylo plánováno, nakonec ale museli místo opustit. Zbytky spojeneckých sil se poté shromáždily západně od Arnhemu poblíž vesnice Oosterbeeku a nakonec se 25. září evakuovaly přes řeku Nederrijn na jižní břeh, obsazený již spojenci.\n\nOběti bojů v Arnhemu a okolí, převážně britští a polští výsadkaři, byly pohřbeny spolu s oběťmi tamních bojů v roce 1945 na vojenském hřbitově v Oosterbeeku.\nOperaci Market Garden je věnováno muzeum v Oosterbeeku (\"Airborne Museum\"), které se nachází v budově \"hotelu Hartenstein\". Ten byl za druhé světové války velitelstvím německého polního maršála Waltera Modela, během operace v něm sídlilo spojenecké velení Roye Urquharta a při bojích byl téměř zničen. Současná expozice seznamuje s přípravou a průběhem operace, zahrnuje výzbroj a výstroj vojáků, multimediální program a repliku bojiště.\n\nOperace, zejména její část odehrávající se v Nijmegenu a okolí, je zachycena také v expozici Muzea osvobození (\"Nationaal Bevrijdingsmuseum\"), které se nachází na okraji Groesbeeku, jihovýchodně od Nijmegenu.\n\n\nV nizozemském Arnhemu se stala nedobrovolnou pozorovatelkou této operace Audrey Hepburnová, jež zde tehdy ve svých 15 letech pobývala se svojí matkou v rodinném sídle nizozemského šlechtického rodu van Heemstra. Z tohoto důvodu dostala také nabídku, aby si zahrála jednu z rolí ve filmu \"Příliš vzdálený most\", Audrey ji ale kvůli nedobrým vzpomínkám na tuto událost nakonec odmítla.\n\n\n"}
{"id": "145549", "url": "https://cs.wikipedia.org/wiki?curid=145549", "title": "Velký Javor", "text": "Velký Javor\n\nVelký Javor (zastarale \"Veliký Arborec\", německy \"Großer Arber\") je nejvyšší hora Bavorského lesa a celé Šumavy. Nachází se pět kilometrů západně od města Bayerisch Eisenstein v zemském okrese Regen v Bavorsku.\n\nVrchol tvoří čtyři skupiny skal: \"Großer Arber\", \"Bernstein\", \"Richard Wagner-Spitze\" a \"Ostspitze\". V blízkosti hlavního vrcholu je kaple sv. Bartoloměje z roku 1956. Z Velkého Javoru se naskýtá dokonalý kruhový výhled na mnoho vrcholů Bavorského lesa i Šumavy a dvě ledovcová jezera – Velké a Malé Javorské (Großer und Kleiner Arbersee). Vrchol je specifický svou pro zdejší oblast nevšední flórou, blíží se spíše vysokohorskému charakteru než charakteru zbytku celého pohoří.\nNa vrcholu se nachází německé vojenské zařízení protivzdušné obrany s dvěma radarovými kopulemi. Zařízení vzniklo během studené války navzdory silným protestům ochránců přírody v samotné blízkosti československé hranice, aby bylo možné sledovat vzdušný prostor nad Východním blokem. Zařízení bylo zprovozněno v roce 1983, původně se dvěma radarovými anténami. V roce 1996 bylo nově vybaveno třídimenzionálním vyhledávacím radarem RRP-117. Druhá uvolněná věž od té doby obsahuje komunikační antény. Zařízení protivzdušné obrany je provozováno v rámci integrovaného systému protivzdušné obrany NATO.\n\nPůvodní útulna byla postavena na severním svahu 110 metrů pod vrcholem v roce 1885 železnorudským odborem Waldvereinu. Dnešní moderní horská chata s restaurací se nachází 60 metrů pod vrcholem.\n\nNa Velký Javor se nachází sjezdařský areál Velký Javor – \"Arber Skigebiet\". K dispozici je několik sjezdových tratí všech stupňů obtížnosti, černé a červené sjezdovky mají homologaci FIS a jsou zde pořádány mezinárodní závody. Světový pohár v alpském lyžování se zde konal již devětkrát, poprvé v roce 1976. Pro dopravu lyžařů slouží kabinková lanovka, dvě sedačkové lanovky a tři vleky. Převážná část sjezdových tratí je pokryta sněžnými děly. Tato skutečnost spolu s orientací sjezdovek na severovýchod až severozápad zaručuje dobré sněhové podmínky od prosince do dubna. Vleky jsou v provozu za dobrých sněhových podmínek denně 9–16 hod. Sjezdovka s umělým osvětlením je v provozu od 18 do 21 hod. Součástí areálu, který nabízí celkem 15 kilometrů sjezdových tratí, je také snowboardový park a 1200 m dlouhá sáňkařská dráha. \n\nSportovní, ubytovací, stravovací a dopravní zařízení v oblasti Velkého Javoru jsou součástí divize \"Arber\" podnikatelské korporátní skupiny šlechtického rodu Hohenzollernů (\"Unternehmensgruppe Fürst von Hohenzollern\"). Vlastníkem území Velkého Javoru i zmíněného podnikatelského subjektu je kníže Karl Friedrich Hohenzollernský, který se stal hlavou linie Hohenzollern-Sigmaringen někdejšího německého panovnického rodu Hohenzollernů v roce 2010. \n\n"}
{"id": "145551", "url": "https://cs.wikipedia.org/wiki?curid=145551", "title": "E-TTL", "text": "E-TTL\n\nE-TTL je označení pro systém měření expozice fotografického blesku, používaného v zrcadlovkách firmy Canon. Podobný systém firmy Nikon se nazývá i-TTL.\n\nE-TTL se poprvé objevilo v roce 1995 ve fotoaparátu Canon Elan II/50. Zkratka znamená \"Evaluative-Through The Lens\" („hodnotící měření skrz objektiv“). K určení síly záblesku používá předblesk, odpalovaný zpravidla těsně po zmáčknutí spouště ještě před sklopením zrcátka. Světlo předblesku tak zachytí senzor pro měření expozice a elektronika fotoaparátu z něj určí expozici blesku, která je potřebná k dostatečnému osvětlení scény. Měření tak probíhá skrz objektiv a zohledňuje nasazené filtry, vliv odrazek nasazených na blesku a podobně.\n\nStarší systémy měřily množství světla odraženého od filmu v jediném záblesku (TTL, \"Through The Lens\"), eventuálně pomocí předblesku v průběhu měření expozice při namáčknutí spouště (A-TTL, „vylepšené TTL“). Tyto principy mají některé nevýhody – různou odrazivost filmových materiálů při TTL měření, nebo rušivost fotoaparátu bleskajícího při každém namáčknutí spouště v případě A-TTL.\n\nTyto problémy E-TTL řeší, pokud fotograf nepoužívá speciální nastavení je předblesk prakticky nepostřehnutelný a většině lidí splývá s hlavním zábleskem. Nevýhodou je, že některé osoby mají po blesknutí tendenci nevědomky mrknout. Často se jim to podaří v krátkém intervalu mezi předbleskem a expozicí a na pořízených snímcích pak mají zavřené oči.\n\nV roce 2004 Canon uvedl novou verzi systému, nazvanou E-TTL II. Ta ponechává princip měření stejný, ale obsahuje vylepšené algoritmy, které v některých případech omezuje chyby měření a zohledňuje vzdálenost zaostřeného předmětu (pokud tuto informaci poskytuje použitý objektiv).\n\nNěkteré E-TTL blesky spolu mohou pomocí předblesků komunikovat – blesk nasazený na fotoaparátu tak může ovládat až tři skupiny podřízených blesků, nasvěcujících scénu z různých úhlů.\n\n"}
{"id": "145553", "url": "https://cs.wikipedia.org/wiki?curid=145553", "title": "Trepanace", "text": "Trepanace\n\nTrepanace je chirurgický zákrok, během kterého dochází k proražení lebky a vytvoření otvoru v ní. Období rozkvětu trepanace spadá do pozdní doby kamenné. Zákrok byl pravděpodobně používán k léčbě bolestí hlavy, zlomenin lebky a některých duševních chorob na celém světě.\n\nZvlášť populární byla trepanace ve starém Peru, kde byly nalezeny lebky, které měly až pět otvorů po trepanaci. Také na českém území bylo nalezeno několik desítek lebek s trepanačními otvory. Některé přírodní národy trepanaci provádějí dodnes.\n\nMetodou pokusu a omylu se naši předkové naučili vyvrtávat otvor do lebeční kosti, aniž by poranili tzv. tvrdou plenu, která chrání mozek. Až do doby bronzové se zákrok prováděl kamennými nástroji a bez umrtvení. V době kamenné přežilo zákrok přibližně 30 % trepanovaných . V Římské říši a ve středověku se k trepanaci používaly různé kovové nástroje, tzv. trepany.\nV roce 1320 ji slavný francouzský lékař \"Mondeville\" doporučoval již jen ve třech případech: pokud chtěl lékař vyděsit přítomné, aby dosáhl lepšího honoráře nebo aby neměl špatnou pověst. Na nebezpečnost a zbytečnost trepanace začal poukazovat hlavně P. J. Desaults a zanedlouho přibyli i mnozí další. Např. německý chirurg \"Dieffenbach\" o trepanaci napsal „\"Ve většině případů je to bezpečný prostředek, jak nemocného přivést na onen svět\"“. Obecná popularita trepanace přetrvala až do konce 19. století, kdy Harvey Cushing položil základy moderní vědecké neurochirurgie.\n\nTrepanace lebky v předhistorické době je takřka kulturní univerzálií. Objevuje se kromě Antarktidy na všech kontinentech. Žádné stopy po tomto jevu nebyly zatím nalezeny pouze v povodí Amazonky a v některých oblastech jižní Afriky. Je zajímavé, že trepanace nebyla známa ve většině vyspělých starověkých civilizací, jako například ve starověké Číně a Indii a stejně tak i navzdory slavnému románu M.Waltariho ani ve starověkém Egyptě.\n\nTrepanace lebky patří k vůbec nejstarším prokázaným chirurgickým zákrokům, což však může být způsobeno faktem, že o chirurgických zákrocích prováděných na měkkých tkáních se z kosterních pozůstatků pochopitelně mnoho nedozvíme. Někteří odborníci dle několika nálezů zastávají hypotézu, že zákrok mohl být prováděn již v paleolitu, ovšem o tom, zda se u těchto nálezů opravdu jedná o trepanaci, se zatím vedou spory. Nezvratné jsou však nálezy z neolitu. Z pozdního eneolitu je nálezů jen velmi málo, což je zřejmě způsobeno přechodem na žárový způsob pohřbívání. V andské oblasti, kde je počet nálezů prokázané trepanace lebky velmi vysoký, byl tento zákrok praktikován přibližně od roku 500 př. n. l.\n\nExistuje několik základních technik provádění trepanace lebky. Technika, která je nejčastější v evropském neolitu, je postupným škrabáním. Prováděla se nejspíše ostrým pazourkovým nástrojem a to směrem od okrajů plánovaného otvoru k jeho středu. Vzniká tak charakteristický otvor, který má na vnější straně kosti větší průměr. Další technikou je vrtání. Nejedná se pouze o vrtání  jak ho známe ze středověku, kdy byl jednoduše vyvrtán otvor  jediným vrtáním v průměru vrtáku (trepanu). Mezi techniku vrtáním se řadí i odvrtávání slabým nástrojem po obvodu zamýšleného otvoru a následné vylomení kosti. Vznikl tak fragment kosti, který je nazýván rondel. Na těchto nálezech jsou patrné vroubkované okraje otvoru. Podle teorie antropologa Lucase Championniéra, byly i některé nálezy s hladkým a šikmým otvorem prováděny touto technikou, ale okraje otvoru byly následně zahlazeny pazourkovým nástrojem. Další technikou je trepanace řezem, která je velmi častá u nálezů z andské oblasti. Otvor byl vyřezáván ostrým nástrojem zpravidla do tvaru obdélníku. U těchto nálezů jsou patrné přesahy řezu v rozích otvoru. Významný český antropolog Emanuel Vlček dále mezi trepanační techniky řadí i kauterizaci, což je zvláštní způsob perforace lebeční kosti vypalováním.\n\nStejně jako existuje několik trepanačních technik, tak ani motiv zákroku nebyl jednotný. Motiv trepanace v prehistorické době se stal předmětem bádání prakticky okamžitě po tom, co neurochirurg a antropolog P. Broca poprvé identifikoval trepanaci na jedné lebce z prehistorického andského nálezu. Byli to právě P. Broca a jeho spolupracovník  D. M. Pruniéres, kdo analyzovali velké množství lebek z andské oblasti i z evropských nalezišť a vypracovali první obsáhlé pojednání o prehistorické trepanaci lebky. Při pokusu interpretovat motiv tohoto zákroku však došli ke značným rozporům a bylo jasné, že stojí před velkým problémem. Uspokojivou kategorizaci zveřejnil až o více než půlstoletí později F. P. Lisowski, který motiv trepanace roztřídil do tří základních skupin. K první skupině řadí případy, kdy byl zákrok prováděn po poranění hlavy, jenž způsobovalo různé zdravotní komplikace a jeho cílem bylo vyčistit ránu od úlomků kostí, nebo od krevní sraženiny atd. Druhá skupina motivů je magicko-terapeutická, kdy cílem je také léčba, ale pomocí magie. Nejběžnějším příkladem je představa, že nemoc způsobuje zlý duch, jehož je nutno pomocí trepanace vypustit z hlavy ven. Třetí skupinu Lisowski definoval jako magicko-rituální. Do této kategorie spadají všechny zákroky, které jsou prováděny s jiným cílem, než je léčení a osoba, která tento zákrok podstupuje je zpravidla zdravým jedincem. Cílem může být magická ochrana, kterou má takový zákrok podle aktérů zajistit, nebo je zmiňována i jako prostředek krevní msty .\n\nV první polovině 20. století byla trepanace používána při provádění frontální lobotomie. Lebka byla trepanována zepředu a do otvoru se poté strčil nástroj, kterým byla narušena nervová spojení v mozku. Tím mělo dojít k léčbě některých psychických poruch (např. schizofrenie). V roce 1945 byla objevena transorbitální lobotomie, při které se nástroj zavedl očním důlkem pacienta a trepanace tak nebyla potřebná. Dnes je trepanací označován návrt do lebky, obvykle o průměru do 10mm. Tento návrt může sloužit pro odstranění akutních potíží (snížení nitrolebního tlaku), k diagnostice (krvácení do mozku) či jako výchozí operace pro provedení kraniektomie, kdy je trepanační otvor následně rozšířen pomocí kostních kleští. Kraniektomie se používá např. při vážných poraněních mozku či zlomeninách lebky.\n\nNěkteré africké kmeny dodnes využívají trepanace k odstranění některých zdravotních potíží. Např. kmen Kisii v Keni používá primitivní trepanaci především při odstraňování bolestí hlavy v důsledku úrazů, ale také vyhánění zlých duchů, posednutí atp. Trepanace je zde obvykle prováděna nožem se zahnutým hrotem a bez umrtvení.\n\nDobrovolnou trepanací je označován trepanační zákrok, který na sobě nechá dotyčný vykonat bez akutních zdravotních potíží. V roce 1964 přišel nizozemský student medicíny Bart Hughes s teorií, podle které je mozek dospělého člověka utlačován lebkou a nedochází tak k jeho úplnému prokrvení a okysličení. To má mít za následek omezení některých jeho funkcí a celkové zhoršení psychického stavu. Hughes viděl v trepanaci cestu, jak umožnit mozku pulsovat v rytmu srdečního tepu, tím se dokonaleji prokrvit a tak fungovat lépe. Člověka s provedenou trepanací nazval \"Homo Sapiens Correctus\". Poté, co nenašel žádného lékaře, který by u něho operaci provedl, vyvrtal si Hughes otvor do lebky sám za použití zrcadla a zubařské vrtačky. Svou operaci nafotil a zveřejnil. Na přelomu 60. a 70. let, ovlivněni jeho prací, na sobě vykonali trepanaci Britové Joey Mellen a Amanda Fieldingová. Mellen se pokoušel o trepanaci za pomocí manuálního trepanu. Při prvním pokusu si ho nedokázal sám zavést do lebky. Při druhém proto požádal o pomoc Fieldingovou, avšak těsně před dokončením operace omdlel a musel být hospitalizován. Po vyšetření na psychiatrii se rozhodl operaci dokončit. Při třetím pokusu skutečně v nástroji zůstal úlomek lebky. Mellen si však nebyl jistý, zda se dostal skrz a proto si později vyvrtal jiný otvor zubařskou vrtačkou. Fieldingová si trepanaci provedla také za pomoci zubařské vrtačky. Celý průběh nafilmovala pro svůj dokument \"Heartbeat in the Brain\". Hughes, Mellen a Fieldingová se stali předními propagátory dobrovolné trepanace. Fieldingová zařadila právo na trepanaci do svého programu, když kandidovala do britského parlamentu. Ačkoliv skupina zastánců této metody (fungují pod zkratkou ITAG) tvrdí opak, žádná nezávislá studie neprokázala přínos trepanace na trvalé zvýšení prokrvení mozku a znatelné zlepšení jeho funkce.\n\n"}
{"id": "145556", "url": "https://cs.wikipedia.org/wiki?curid=145556", "title": ".ec", "text": ".ec\n\n.ec je národní doména nejvyššího řádu pro Ekvádor. Doménu spravuje EcuaNet.\n\nDoménová jména se registrují na druhé úrovni nebo na třetí úrovni pod těmito jmény druhé úrovně:\n\n"}
{"id": "145557", "url": "https://cs.wikipedia.org/wiki?curid=145557", "title": "Rector major salesiánů", "text": "Rector major salesiánů\n\nRector major (též generál či generální představený) je hlavou salesiánského řádu. Jelikož funkce byla definitivně definována až po smrti Dona Bosca, dochází ke sporům o to, zda má být Bosco na seznamu uváděn a tím pádem i o číslování pořadí.\n\n"}
{"id": "145567", "url": "https://cs.wikipedia.org/wiki?curid=145567", "title": "Vladař (hradiště)", "text": "Vladař (hradiště)\n\nHradiště Vladař v okrese Karlovy Vary je jedním z největších keltských hradišť na území Čech. Tato opevněná sídelní aglomerace zažívala rozkvět v 5.–4. stol. př. n. l. Kolem roku 200 př. n. l. byl vývoj násilně přerušen událostmi doprovázenými ničivým požárem. Osídlení tehdy značně prořídlo. Před počátkem letopočtu bylo hradiště opuštěno úplně a s ním nadlouho zpustla i celá okolní krajina. Od roku 1958 je chráněno jako kulturní památka ČR.\n\nStolová hora Vladař s vrcholem v nadmořské výšce 693 metrů, leží 5 km východně od Žlutic a zhruba 1 km severně od Vladořic v Karlovarském kraji v západních Čechách. Na severu a severozápadě obtéká horu řeka Střela, do níž se přímo pod hradištěm vlévá bezejmenný potok tekoucí od jihozápadu. Od údolí Střely dělí akropoli hradiště převýšení 230 m. Geologické podloží je tvořeno převážně čedičem.\n\nV době keltského osídlení byl vrch Vladař s největší pravděpodobností pevností, která byla protějškem mocenského sídla na Závisti.\n\nStopy starého opevnění na Vladaři přitahovaly pozornost již dávno. Již v 16. století zmiňuje hradiště Václav Hájek z Libočan ve své kronice. Ve druhé polovině 19. století byl Vladař zařazen mezi významná pravěká hradiště. Podrobné studium této lokality bylo ale archeology dlouho opomíjeno. Naopak bylo hradiště poškozováno novověkým zemědělstvím, budováním cest přes linie opevnění a nenávratně devastováno nelegálním vykopáním a odnesením kovových artefaktů.\n\nJako celek nebylo hradiště doposud zkoumáno jednak z důvodu velké finanční náročnosti, jednak na základě obecného poznatku, že metody používané v archeologickém výzkumu v minulosti jsou z novějšího pohledu vždy hrubé a destruktivní. Proto je snaha omezenými finančními prostředky pokrývat především záchranný výzkum míst ohrožených výstavbou, či jinými vlivy.\n\nPrvní systematické výzkumy hradiště Vladař se datují do roku 2002, kdy byly provedeny sondy na místech poškozených detektoráři a záchranný průzkum na řezu valem, západně od brány na severním svahu. Záchranný proto, že zde v jednom místě zdejší chovatel koní val z větší části rozebral, aby s koňmi mohl trénovat v příkrém svahu. Při průzkumu se odborníkům podařilo prozkoumat a zdokumentovat celý profil pobořeného valu, přičemž ze získaných údajů se dal odvodit původní profil celé hradby. Ta byla 8 m široká, byla zpevněna dřevěnou konstrukcí a na vnější straně se tyčila do úctyhodné výšky 4,2 m.\n\nUvnitř valu pak bylo objeveno velké množství spečených kamenů, které svědčí o velkém ničivém požáru dřevěné konstrukce původní hradby. To posléze způsobilo rozpad hradby, která se tím změnila na val. Byl prokázán mimořádný význam hradiště a radiokarbonovou metodou byly přibližně datovány některé z pěti etap budování opevnění.\n\nK paleoenvironmentálním analýzám byla použita výplň umělé vodní nádrže, která se nachází uprostřed hradištní akropole. Nádrž poskytla souvislý sedimentární záznam s množstvím dobře zachovaných biologických pozůstatků, přičemž nejstarší vrstvy vznikly na přelomu 5. a 4. století př. n. l. V té době byl zkoumaný prostor téměř zcela odlesněn a intenzivně zemědělsky využíván. Kolem roku 200 př. n. l. došlo k částečnému opuštění hradiště; doklady předchozího masivního osídlení mizí. Na přelomu letopočtu bylo hradiště opuštěno zcela a vegetace se vrací k přírodnímu stavu. V 6. stol. n. l. nastoupila nová vlna kolonizace, která vyvrcholila později vznikem vrcholně středověké kulturní krajiny.\n\nK rozšíření mozaiky znalostí o vývoji hradiště přispěla i práce Karlovarského muzea spolupracujícího s občanským sdružením VLADAŘ. V roce 2007 zkoumali břeh malého rybníka na západním úpatí Vladaře. V roce 1980 zde pan Reseteri z Kojšovic buldozerem hloubil malý rybníček a narazil při tom na „spousty lidských kostí v jakýchsi dřevěných chodbách“.\n\nBagrista tehdy při snížení hladiny vody pod lžící bagru spatřil zvláštní dřevěnou konstrukci skrývající se v bahně. Vzhledem k ne zcela legálním souvislostem vyšel tento nález najevo až v roce 2007 na základě výpovědi pamětníka. V sondě na břehu rybníka se pak podařilo v jílovitých sedimentech odkrýt spodní část dřevěné stavby z pečlivě a přesně opracovaných dubových hranolů obdélníkového průřezu. Její roubená konstrukce vytvářela několik provázaných komor. Dno bylo vydlážděno říčními valouny. Části stejných dřevěných konstrukcí (i stejné orientace) byly nalezeny i na protilehlém břehu rybníka. Radiokarbonového datování zařadilo dubovou konstrukci do 8.–4. století př. n. l.\n\nDendrochronologické datování odhalilo dvě skupiny dřevěných konstrukcí. Pro část byly použity mladé a rychle rostoucí stromy pokácené nedlouho po roce 480 př. n. l., samotné komory byly zhotoveny ze starých a pomalu rostoucích dubů pokácených krátce po roce 463 př. n. l. Původní velikost vodní nádrže byla 10 × 11 m. Hráz roubená z tří, až čtyř řad dubových trámů měla zachované stěny do výšky 120–140 cm. Účel velké a nesmírně precizně zhotovené nádrže s dřevěnými komorami po krajích je nejasný. Protože v těchto místech bylo původně prameniště, mohlo by jít o nějaký důmyslný systém na zachytávání vody.\n\nPoměrně složité dřevěné konstrukce mající podobu obdélných komor (v některých případech utěsněných na vnitřní straně nevypáleným jílem) mohly v místě pramenišť vytvářet soustavu retenčních nádrží. Při velkém plošném rozsahu celé struktury roubených komor nelze však hypoteticky v některých místech vyloučit ani provázanost s nadzemními dřevěnými stavbami. Vodní zdroje měly v hrazených sídelních aglomeracích vždy velký strategický význam, což potvrzuje také fakt, že se celé prameniště nachází v silně opevněném prostoru předhradí.\n\nUnikátní dřevěnou konstrukci lze pravděpodobně pokládat za jeden z nejstarších dokladů uměle vybudovaných vodních nádrží s výdřevou v širším evropském prostoru.\n\nPodle náhodného nálezu bronzové figurky bojovníka lze datovat osídlení (nikoli počátek a konec) do roku kolem 450 př. n. l., tedy do pozdní doby Halštatské. Z fragmentů nálezů na Akropoli bylo zjištěno osídlení vrchu z období střední doby bronzové (cca 1300 př. n. l.).\n\nDůvod zániku hradiště není znám a kdo ví, zda při rozkradení kovových artefaktů kdy znám bude. Jasné však je, že při zániku hradiště kolem roku 200 př. n. l. spolupůsobil mohutný požár.\n\nCelý areál se skládal ze 3 částí: \"Akropole, Předhradí\" a \"Předpolí\" o celkové rozloze 116,3 ha.\n\nJedná se o centrální část opevnění o přibližné rozloze 13,4 ha. Celková délka obvodu opevnění dosahuje 1,675 m. Fortifikace byla cca 8 metrů široká. Jednalo se o sypaný val s dřevěné konstrukce čedičových kamenů, který byl na čelní straně 4,2 m vysoký. Tato hradba podlehla v pozdější době mohutnému požáru. Vnitřní plocha se vyznačuje dvěma vyvýšeninami, severní (693 m) – nejeví známky důkladného opevnění a jihozápadní (688 m). Do srdce Akropole vedly tři nálevkovité brány, jejichž ramena se stáčejí do vnitřní plochy. Uprostřed náhorní plošiny Vladaře se nacházela vodní nádrž o rozměrech 45 × 30 m, která sloužila jako zásobárna vody a zachytávala dešťovou vodu.\n\n\nPředhradí se nacházelo na severním, západním a severozápadním úpatí vrchu Vladař. Rozkládá se na ploše přibližně 99 ha. Struktura předhradí je členitá a je ohraničená systémem opevnění, který je tvořen dvěma širokými příkopy o šířce 15–20 m a vzdáleností 7–10 m mezi sebou. Nad nimi byl v některých částech vystavěn val s celkovým převýšením 13 m. Celé předhradí je rozčleněno systémem valů a příkopů na čtyři oddělené plochy propojené branami. Na západní straně se nachází hlavní vstup do komplexu opevnění. V nejlépe přístupném úseku jihozápadního obvodu předhradí hradiště je hlavní obranná linie složená ze dvou paralelních příkopů zesílena ještě mohutným vnitřním valem. Před touto fortifikací se nacházelo opevněné předpolí o celkové rozloze asi 3 ha chráněné valem o délce 500 m. Tento val se skládal z více starších opevnění (valů), což dokládá jeho složitý vývoj. Ani jednu fázi opevnění se nepodařilo přesně datovat.\n\nZ archeologických nálezů lze jmenovat: čepel z pazourku, dva fragmenty hliněných závaží, zlomky keramických nádob, keramiku pozdní doby bronzové i zlomky stěn tuhových nádob z doby laténské. V roce 2004 byla nalezena v prostoru předhradí atypická pravěká keramika poblíž dětského letního tábora.\n\nNejvětší pozornost zasluhuje náhodný nález bronzové figurky, která pochází zřejmě ze severní Itálie nebo z východoalpského prostoru a tvořila trojnožku kónicky tvarované pravděpodobně dřevěné pyxidy vyrobené nejspíše podle etruských a z bronzu zhotovených předloh.\n\nV současné době probíhá průzkum hradiště, které provádí Občanské sdružení Vladař na ochranu a výzkum archeologických lokalit, které získalo finanční grant na zdokumentování stavu této archeologické lokality od Ministerstva kultury ČR a úzce spolupracuje s výzkumníky Archeologického ústavu v Praze. V roce 2002 byly na Akropoli zjištěny řádově desítky drobných i hlubších výkopů pocházejících zřejmě od soukromých osob, které používají detektory kovů k nezákonnému hledání kovových artefaktů. Pokud své nálezy nepředají archeologům, vzniká tím nenahraditelná ztráta při zkoumání minulosti naší země.\n\nPro hradiště Vladař byl vytvořen digitální model terénu s rozlišením jednoho metru pomocí laserového výškoměru LIDAR. Projekt Katedry archeologie Západočeské univerzity v Plzni, který testoval potenciál archeologického výzkumu krajiny prostřednictvím dálkového laserového 3D snímkování, odkryl fascinující pohled na hradiště a jeho opevnění.\n\n\n"}
{"id": "145575", "url": "https://cs.wikipedia.org/wiki?curid=145575", "title": "Adam Wielomski", "text": "Adam Wielomski\n\nAdam Wielomski (* 25. prosince 1972) je polský pravicový publicista, konzervativní monarchista, doktor politologie, místopředseda Konzervativně-monarchistického klubu (Klubu Zachowawczo-Monarchistycznego).\n\nAdam Wielomski je antidemokrat, antisocialista, katolický tradicionalista a euroskeptik.\nJeho politické názory jsou založeny především na myšlenkách francouzského filozofa 19. století, Josepha de Maistre. Řadu let spolupracuje s polským pravicovým tiskem – je autorem stovek článků a fejetonů, které vyšly na stránkách týdeníků: Najwyższy Czas! a Myśl Polska, v konzervativním čtvrtletníku Pro Fide Rege et Lege či v měsíčníku Racja Polska. V České republice vyšlo několik jeho článků v konzervativním čtvrtletníku Národní myšlenka.\n\n\n"}
{"id": "145576", "url": "https://cs.wikipedia.org/wiki?curid=145576", "title": "Mahánadí", "text": "Mahánadí\n\nMahánadí ( [\"Mahánadí nadí\"], ), znamená \"Velká řeka\"), je řeka ve státech Čhattísgarh a Urísa v Indii. Je 880 km dlouhá. Povodí má rozlohu 130 000 km².\n\nPramení na severovýchodě Dekanské pahorkatiny a ústí do Bengálského zálivu, přičemž vytváří deltu. Delta je společná s řekami Brahmani a Bajtarani a rozkládá se na ploše přibližně 15 000 km².\n\nV době letního monzunu průtok na dolním toku převyšuje 50 000 m³/s. Řeka nese velké množství unášených splavenin. Časté jsou povodně. V zimě v období sucha je řeka úzká a mělká a průtok dosahuje jen 30 m³/s.\n\nNa řece se nachází vodní elektrárna Hirakud (výkon 350 MW) a přehradní nádrž. Zabezpečuje zavlažování území o rozloze 4 000 km², kde se pěstuje především rýže. Řeka je splavná do vzdálenosti 150 km od ústí. Leží na ní město Kataka.\n"}
{"id": "145584", "url": "https://cs.wikipedia.org/wiki?curid=145584", "title": "AGP", "text": "AGP\n\nAGP (zkratka pro Accelerated Graphics Port nebo též Advanced Graphics Port) je v informačních technologiích speciální patice pro připojení grafické karty. Nejedná se v pravém slova smyslu o sběrnici, protože do AGP lze připojit pouze jedno zařízení.\n\nAGP slot není sběrnice, protože AGP lze připojit pouze jedno zařízení. Jedná se o spojení typu point-to-point, které je určeno pro porty k připojení externích zařízení, zejména pro připojení grafických adaptérů a grafických akcelerátorů. Z důvodu zobrazení videa ve velkém rozlišení byl při návrhu AGP kladen důraz na co nejvyšší rychlost přenosu dat s malou latencí. Technologie AGP vznikla úpravou sběrnice PCI, takže některé řídící signály jsou podobné (adresová a datová část AGP používá stejné vodiče pro přenos jako PCI). Došlo k několika modifikacím, z nichž nejvýraznější je odstranění arbitrážního obvodu. Z toho plyne, že je možné připojit pouze jedno zařízení.\n\nS příchodem grafických uživatelských rozhraní a multimédií byla velmi rychle vyčerpána kapacita sběrnice PCI. AGP se ujala snadněji než rychlejší varianty PCI sběrnice (PCI-X), protože poskytovala rychleji dostupné a levnější řešení, což ještě dále působilo na rozvoj AGP. Pro potřeby moderních grafických adaptérů je AGP lepší než PCI sběrnice, protože poskytuje rychlý vyhrazený kanál mezi slotem a procesorem, proti sdílené PCI sběrnici. AGP také využívá sideband addressing, který využívá dalších 8 adresových vodičů. Pomocí sidebandu je možné realizovat jinou techniku adresování, než umožňovala sběrnice PCI. K dispozici je však rovněž 32 hlavních adresových vodičů. Grafické karty na PCI musí načítat textury ze systémové RAM do grafické paměti (framebuffer). AGP karty jsou schopné číst textury přímo z operační paměti pomocí GART ( ), ve kterém jsou vedeny informace o uložení a funkci stránek paměti. Jedna stránka má konstantní velikost 4 KiB. V případě, že jsou data z nějaké stránky vyžadována pro vykreslování a stránka je uložena v operační paměti, je proveden přenos příslušné 4 KiB stránky do paměti grafického akcelerátoru, a následně se provede úprava záznamu v GART. Vzhledem k poměrně malé velikosti stránek tak nedochází k jednorázovému zatížení systému, protože se zátěž v čase rozloží.\n\nHlavním důvodem vedoucím k zavedení AGP byly stoupající požadavky na rychlost přenosu grafických dat, především videa a textur pro trojrozměrné scény. Intel zavedl podporu AGP ve Slot 1 čipsetu i440LX v polovině října 1997 a později se přidali všichni významní výrobci. První Socket 7 čipset s podporou AGP byly VIA Apollo VP3, SiS 5591/5592 a ALI Aladdin V. Intel nikdy nevydal Socket 7 s podporou AGP. FIC předvedlo první Socket 7 s AGP systém v listopadu 1997 jako FIC PA-2012 založený na VIA Apollo VP3 čipsetu, po něm následovalo velmi rychle EPoX P55-VP3, založené na čipové sadě VIA VP3, která byla první na trhu.\n\nPrvní video čipy s podporou AGP byly Rendition Vérité V2200, 3dfx Voodoo Banshee, Nvidia RIVA 128, 3Dlabs PERMEDIA 2, Intel i740, ATI Rage series, Matrox Millennium II a S3 ViRGE GX/2. Některé rané AGP karty používaly grafické procesory postavené kolem PCI a byly přemostěny na AGP. To vedlo k tomu, že karty těžily jen málo z nové sběrnice, avšak zvýšila se frekvence na 66 MHz, což znamenalo zdvojnásobení šířky pásma proti PCI. Příklady takových karet byly VooDoo Banshee, Vérité V2200, Millennium II a S3 Virge GX/2. Intel i740 byl navržen k využití nových vlastnosti AGP.\n\nIntel představil první verzi AGP (nazvanou „AGP specification 1.0“) v roce 1997. Zahrnovala obě rychlosti 1× a 2×. Novější verze AGP zvýšily přenosovou rychlost z 2× na 8×. Tyto verze jsou:\n\n\nŘada nestandardních variací AGP rozhraní byla vyrobena různými výrobci.\n\n\n"}
{"id": "145585", "url": "https://cs.wikipedia.org/wiki?curid=145585", "title": "Veronika Zaňková", "text": "Veronika Zaňková\n\nVeronika Zaňková (*Lično, Česká republika) je česká zpěvačka, která se zúčastnila prvního ročníku pěvecké soutěže Česko hledá Superstar.\nPo maturitě na gymnáziu v Rychnově nad Kněžnou byla přijata na hudební konzervatoř.\nDo TOP 10 postoupila v prvním semifinále společně s pozdější vítězkou Anetou Langerovou. Ve finále hned v prvním kole obdržela nejnižší počet hlasů a soutěž opustila.\n"}
{"id": "145593", "url": "https://cs.wikipedia.org/wiki?curid=145593", "title": "Indické státy a teritoria", "text": "Indické státy a teritoria\n\nV Indii je celkem sedm svazových teritorií a 29 států, které se dále dělí do okresů a menších jednotek. Současné rozdělení Indie odráží její historický vývoj, kdy indické území ovládaly různorodé etnické skupiny. Přibližně od poloviny 19. století indické území ovládali Britové. Tzv. Britská Indie tehdy zahrnovala většinu území dnešní Indie, Pákistánu a Bangladéše. Během britské navlády byly jednotlivé části Indie spravovány buď přímo Brity či lokálními panovníky – rádžy. Když v roce 1947 získala Indie nezávislost, rozdělení indického území z dob Britů zůstalo víceméně zachováno, Paňdžáb a Bengálsko byly rozděleny mezi Indii a Pákistán. Avšak hranice nově vzniklých států a teritorií pocházející z dob britské nadvlády často nerespektovaly etnické a jazykové složení obyvatelstva.\n\nProto v roce 1956 proběhla rozsáhlá reorganizace těchto hranic. Od roku 1956 navíc došlo k několika dalším změnám, např. v roce 1960 byl stát Bombaj rozdělen na Gudžarát a Maháráštru, v roce 1987 vznikl nový stát Mizóram apod. V roce 2000 vznikly tři svazové státy Čhattísgarh, Džhárkhand a Uttarákhand a v červnu 2014 29. indický stát Telangána.\n\n\n\n"}
{"id": "145596", "url": "https://cs.wikipedia.org/wiki?curid=145596", "title": "Pavel I.", "text": "Pavel I.\n\nJméno Pavel I. může označovat hned několik významných historických osobností:\n"}
{"id": "145609", "url": "https://cs.wikipedia.org/wiki?curid=145609", "title": "Rennes", "text": "Rennes\n\nRennes (bretonsky \"Roazhon\") je město v severozápadní Francii, nejdůležitější město v Bretani a sídlo prefektury departementu Ille-et-Vilaine. Rennes bylo dříve hlavní město Bretaňského knížectví. Rozkládá se na pahorku na soutoku řek Ille a Vilaine.\n\nRennes je desátá největší francouzská městská oblast s 700 000 obyvateli. Město má více než 64 000 studentů.\n\nHistorie města sahá až do keltské doby kdy existovalo pod jménem \"Condate\" (soutok). Založeno bylo galským kmenem nazývající se Redoni. Později bylo Rennes součástí Římského impéria. Od roku 1532 bylo správním střediskem Bretaně. V roce 1720 město vyhořelo.\n\nStřed města se nachází východně od soutoku řek \"Vilaine\" a \"Ille\", na náměstí \"Place de la Opéra\". Na západní straně náměstí stojí barokní budova \"radnice\" z let 1734 - 43. Naproti radnici stojí \"budova Opery\" z let 1832 - 36. Necelých sto metrů severovýchodně se nachází \"náměstí Parlement de Bretagne\" s klasicistní \"budovou bretaňského parlamentu\" z první pol. 17. st. Jižně od obou náměstí leží náměstí \"Place de la Republique\" s hlavní budovou \"Palais du Commerce\" z konce 19. st. a počátku 20. st. V budově sídlila řada institucí, od počátku až do současnosti je zde pošta a kavárna \"La Paix\". Severozápadně od náměstí, v blízkosti soutoku řek Vilaine a Ille, stojí renneská \"katedrála St Pierre\". Klasicistní stavba byla dokončena v roce 1844. Vyřezávaný vlámský oltář je z 16. st. Vpravo od katedrály stojí rovněž klasicistní kostel \"St Sauveur\" z let 1703 - 68. Severně od katedrály se nachází \"Place des Lices\" a \"Place Ste-Anne\" s řadou barů, obchodů a prodejnami palačinek. Je to část města, která byla ušetřena požáru na počátku 18. st., a tak zde najdeme úzké uličky a původní hrázděné domy. Západně, směrem k řece, respektive kanálu řeky Ille, se dochovaly zbytky původních městských hradeb a brány \"Portes Mordelaises\" z 15. st. Ve východní části centra Rennes pak leží park \"Parc du Thabor\". Při západním vstupu do parku a zahrad, stojí klasicistní klášterní kostel \"Notre-Dame-en-Saint-Melaine\" dokončený v 19. st.\n\nMěsto je spojeno s Paříží vysokorychlostní železniční tratí TGV. Cesta s TGV trvá 2h09 min. Páteří městské hromadné dopravy je metro, čítající jednu linku s 15 stanicemi, které je v provozu od března 2002. Některé okrajové stanice jsou vybaveny odstavnými parkovišti. Vozidla metra jsou řízena automaticky a nejsou obsazena strojvedoucím. Kromě metra zajišťují dopravu ve městě i autobusy a součástí veřejného dopravního systému je i systém Vélo STAR - síť automatických půjčoven kol.\n\n\nRennes je partnerem 13 měst:\n"}
{"id": "145611", "url": "https://cs.wikipedia.org/wiki?curid=145611", "title": "Pro Fide Rege et Lege", "text": "Pro Fide Rege et Lege\n\nPro Fide Rege et Lege (lat. \"Za víru, krále a právo\") je polský čtvrtletník, tiskový orgán organizace Konzervativně-monarchistický klub \"(Klub Zachowawczo-Monarchistyczny)\", která jej vydává od roku 1988. Časopis se zaměřuje především na propagaci konzervativní kulrurní kontrarevoluce.\n\n"}
{"id": "145616", "url": "https://cs.wikipedia.org/wiki?curid=145616", "title": "Šmel okoličnatý", "text": "Šmel okoličnatý\n\nŠmel okoličnatý (\"Butomus umbellatus\") je druh jednoděložné rostliny z čeledi šmelovité (\"Butomaceae\"). Čeleď šmelovité (\"Butomaceae\") je monotypická a zahrnuje pouze tento jeden druh.. Čeleď šmelovité je v nejmodernějších systémech, jako je třeba APG II řazena do řádu žabníkotvaré (\"Alismatales\"). V některých starších systémech je řazen do samostatného řádu šmelotvaré (\"Butomales\") s jedinou čeledí \"Butomaceae\", např. Revealův systém, Tachtadžjanův systém atd.\n\nJedná se o vytrvalou bahenní až vodní rostlinu s oddenky, dorůstá výšky cca 50-140 cm. Je to jednodomá rostlina s oboupohlavnými květy. Listy jsou nahloučeny na bázi, jsou jednoduché, přisedlé až trochu řapíkaté, střídavé, uspořádané dvouřadě, jsou až 150 cm dlouhé a 1 cm široké. Čepele listů jsou celistvé, čárkovité, dole žlábkovité a slabě trojhranné, žilnatina je souběžná. Květy jsou v květenstvích, jedná se o zdánlivý okolík, ve skutečnosti se však jedná o stažené vrcholičnaté květenství zvané šroubel, květenství je podepřeno 3 listeny. Květy jsou pravidelné, cyklické, na relativně dlouhých stopkách. Okvětí je složeno ze 6 okvětních lístků ve 2 přeslenech, okvětní lístky jsou slabě rozděleny na kalich a korunu, kdy vnější přeslen je spíš zelenější a vnitřní spíše barevnější. Okvětní lístky jsou asi 10 až 15 mm dlouhé, vnitřní jsou spíše nazelenalé, vnější bělavé, růžové až purpurové. Tyčinek je 9 ve 2 přeslenech, 6+3, ve vnějším přeslenu se totiž tyčinky větví, jedná se tak o 3 páry, nejsou srostlé s okvětím, vnitřní tyčinky jsou delší než vnější. Gyneceum je složeno ze 6 plodolistů, v 1 přeslenu, je apokarpní (ale někdy na bázi plodolisty trochu srostlé), semeník je svrchní. Plod je suchý, pukavý, v souplodí, jedná se o měchýřky.\n\nŠmel okoličnatý je rozšířen v Evropě, v Asii, ve východní Asii je však jeho areál rozdroben, roste i v severní Africe. V Severní Americe není původní, ale je zde místy zdomácnělý a chová se zde i jako invazní rostlina. Druh je dosti variabilní ve svém rozsáhlém areálu, proto byly popsány i nějaké variety, poddruhy, někdy až druhy. Tento článek se však s druhovým pojetím těchto odchylek neztotožňuje stejně jako většina současné literatury.\n\nV ČR roste převážně v nížinách a pahorkatinách Čech i Moravy, v chladnějších oblastech většinou chybí. Vyskytuje se hlavně na březích stojatých a pomalu tekoucích vod.\n\nOddenek šmelu je jedlý a díky bohatému obsahu sacharidů i velmi výživný. Kazaši, Kyrgyzové a domorodí Sibiřané, např. Jakuti a Burjati, z něj připravují kaše, chléb nebo placky na způsob lívanců.\n\n\n"}
{"id": "145621", "url": "https://cs.wikipedia.org/wiki?curid=145621", "title": "Papa Roach", "text": "Papa Roach\n\nPapa Roach je čtyřčlenná hard rocková skupina pocházející z Vacaville, Kalifornie. Kapela vydala již sedm studiových alb, ovšem první deska \"Old Friends from Young Years\" neměla hudebního vydavatele. CD \"Infest\" představuje průlom v jejich kariéře, protože album mělo obrovský úspěch (3× platinové v USA). Další desky nesly název \"Lovehatetragedy\" (zlatá), \"Getting Away with Murder\" (platinová), \"The Paramour Sessions\", \"Metamorphosis\", a zatím jejich poslední deska \"The Connection\". Papa Roach obdrželi nominaci Grammy a prodali po celém světě více jak 10 milionů alb.\nFormování skupiny Papa Roach započalo v lednu roku 1993, když se zpěvák Jacoby Shaddix a bubeník Dave Buckner sešli na fotbalovém hřišti ve Vacaville High School. Po skončení zápasu se pustili do dlouhé diskuse o hudbě a rozhodli se založit kapelu. Později se k nim připojil trombonista Ben Luther a basák Will James. Společně se dohodli, že vstoupí do školní hudební soutěže, kde vystoupili s cover verzí písně „Fire\" od Jimmyho Hendrixe, avšak soutěž se jim nepodařilo vyhrát. V březnu 1993 byl trombonista Ben Luther nahrazen kytaristou Jerrym Hortonem z blízké Vanden High School. Jerry byl představen před kapelu díky své přítelkyni, která byl fanouškem skupiny. Ovšem Horton byl zpočátku nerozhodný, protože jak Shaddix, tak Bruckner a James pocházeli z jiné školy. V této době skupina vystupovala kde se dalo a nevynechala jediný den koncertování. Jejich první koncertní dodávka nesla jméno Moby Dick. Název Papa Roach pochází od Shaddixova nevlastního dědy, Howarda Wiliama Roatche, kterému se přezdívalo Papa Roach. Roatch v roce 2006 spáchal sebevraždu a kapela mu vzdala hold v desce \"The Paramour Sessions\" a při živém hraní písně „Roses on My Grave\".\n\nV roce 1994 Papa Roach vydali své první EP pod názvem \"Potatoes for Christmas\". Bubeník Dave Buckner byl na krátkou dobu nahrazen Ryanem Brownem, protože Bruckner strávil celý rok při studiu umění v Seattlu. Roku 1995 skupina realizovala další EP, tentokrát pojmenované \"Caca Bonita\" ve spolupráci s Sound Farm Studios (tou dobou byl již Bruckner zpátky). Papa Roach museli v roce 1996 vyhodit basáka Willa Jamese, který nemohl s kapelou vystupovat kvůli svému zaneprázdnění v letním náboženském táboře, a nahradili ho Tobinem Esperancem. Esperanco se po určitou dobu stal technickým guru skupiny, tudíž měli Papa Roach o problém míň.\n\n\"Old Friends from Young Years\" je první plnohodnotné studiové album od Papa Roach vydané v březnu roku 1997. Aby své nové CD dostali do povědomí fanoušků, podnikla kapela mnoho koncertů společně s umělci jako Incubus, Powerman 5000, Hed PE, Snot, Far a Static-X.\n\nV roce 1998 se do prodeje dostalo jejich nové EP \"5 Tracks Deep\", přičemž v otevíracím týdnu se prodalo 1000 kusů této nahrávky. Roku 1999 pracovali Papa Roach na v pořadí již čtvrtém EP \"Let 'Em Know\", které se nakonec stalo jejich poslední nezávislou tvorbou. \"Let 'Em Know\" mělo výrazný úspěch, takový, že se o skupinu začali zajímat velké nahrávací společnosti. Warner Music Group kontaktovala kapelu jako první. Tato nahrávací společnost financovala práci na 5stopém promo/demo CD. Deska obsahovala písně jako „Last Resort\", „Infest\", „Broken Home\", „Dead Cell\" a „She Loves Me Not\" (první tři jmenované nakonec zaujali místo na albu \"Infest\" a „She Loves Me Not\" na \"Lovehatetragedy\"). Ačkoliv se ze dvou zmiňovaných písní později stanou velké singly, Warner Music Group Papa Roach odmítli. Skupině však brzy nabídli záštitu a kontrakt na novou desku DreamWorks Records.\n\nPo podepsání smlouvy s DreamWorks Records v říjnu 1999 se Papa Roach ihned pustili do nahrávání nového studiového alba, které dostalo jméno \"Infest\". Deska obsahovala staré písně z doby jejich nezávislé tvorby. „Infest\", „Last Resort\", „Broken Home\" a „Dead Cell\" z \"Warner Brothers demo CD\"; „Revenge in Japanese\" přejmenovanou na „Revenge\" a „Thrown Away\" pocházející z \"5 Tracks Deep\" EP; „Legacy\", „Binge\", „Snakes\" a „Tightrope\" obsahující EP \"Let 'Em Know\". Deska však obsahuje i nově nahrané písně, jsou to „Between Angels and Insects\", „Blood Brothers\", a „Never Enough\".\n\nAlbum \"Infest\" vyšlo 25. února 2000, prodávající v prvním týdnu okolo 30 000 kusů. Jako první singl byla vybrána píseň „Last Resort\" a Papa Roach vtrhli na celou řadu show, jako Vans Warped Tour. Během několika měsíců popularita kapely raketově vzrostla a to hlavně díky již zmíněnému singlu, kterému se mimo jiné podařilo umístit na 57. místě v Billboard Hot 100. Vzhledem k tomu si skupina mohla dovolit vystupovat i v zahraničí (např. ve Spojeném království). V roce 2001 se dokonce objevila na světoznámém Ozzfestu. Z \"Infestu\" pochází ještě další singly: „Between Angels and Insects\" a „Broken Home\", umisťující se dobře jak v domácích tak i v zahraničních hitparádách, ačkoliv úspěchu prvního singlu nedosáhly. Album se nakonec stalo ve Spojených státech 3× platinové (3000 000+) a Papa Roach obdrželi nominaci Grammy (Best New Artist).\n\nSong „Blood Brothers\" byl také použit ve velmi populární video hře 'Tony Hawks Pro Skater 2'.\n\nPo absolvování ohromného množství koncertů, odehrávajících se především ve Spojených státech, Spojeném království a Japonsku se kapela odebrala do nahrávacího studia, kde připravovala nové studiové CD. Název alba nejdříve zněl \"Born to Rock\", ale bylo přejmenováno na \"Lovehatetragedy\". Deska se v USA dostala do prodeje 18. června 2002 a v mnoha hitparádách se umístila lépe než její předchůdkyně, přičemž i názory některých kritiků se zlepšily. Navzdory tomu a se \"Lovehatetragedy\" prodávalo hůře než \"Infest\", ve Spojených státech se dočkala pouze zlaté certifikace (500 000+). Album představuje změnu hudebního stylu Papa Roach, od nu metalu ke klasickému rock/metalu. Nahrávka obsahuje dva singly, první (a nejúspěšnější) singl „She Loves Me Not\" a druhý „Time and Time Again\"\n\nKe konci roku 2003 Papa Roach nahráli své třetí studiové album, které mělo pracovní název \"Dancing In the Ashes\", ovšem nakonec se objevilo pod titulkem \"Getting Away with Murder\". V roce 2004 vydala kapela své již čtvrté EP nazvané \"Rolling Stone Original\", dostupné pouze jako digital download. 31. srpna spatřilo světlo světa CD \"Getting Away with Murder\" produkované váženým producentem Howardem Bensonem. Někteří fanoušci však kritizovali CD jako příliš zjemnělé a tvrdili, že Papa Roach se až příliš oddávají alternative rocku. Na druhé straně, \"Getting Away with Murder\" se prodávalo lépe než \"Lovehatetragedy\" a ve Spojených státech je označeno jako platinové (1000 000+). Z alba pochází tři singly, „Getting Away with Murder\", „Scars\" a „Take Me\". Obrovský úspěch zaznamenal song „Scars\", který byl certifikován jako zlatý. Skupina se samozřejmě odebrala na šňůru koncertů a navštívila mnohé festivaly. 22. listopadu realizovali Papa Roach své první video album, \"\".\n\nVelkou část roku 2005 strávila skupina na obrovském množství show. Vystupovali na turné po celých Spojených státech a po celé Evropě s kapelami Slipknot, Dead Poetic, Trust Company, Chronic Future, Skindred, 311 a Unwritten Law.\n\n12. září 2006 vydali Papa Roach své čtvrté studiové album nazvané \"The Paramour Sessions\". Kapela si vybrala tento název vzhledem k tomu, že album bylo nahráváno v Paramour Mansion (Hollywood). Papa Roach nahrávali desku na tomto místě díky radě členům skupiny Slipknot, kteří nahrávali album v podobném prostředí.\n\nPředtím, než se Papa Roach se rozhodli pro název CD, zvažovali jména jako \"Days of potatos\",\" Night of Love\", přičemž toto pojmenování vychází z písně „No More Secrets\" nacházející se na \"The Paramour Sessions\". Další možně názvy byly \"Redemption\", a \"Forever\" (jméno druhého singlu z alba). Kapela také neměla zcela jasno, jaký bude první singl z \"The Paramour Sessions\". V úvahu přicházely písně „Crash\", „What Do You Do\", a „Forever\". Avšak, nakonec se stal prvním singlem song „...To Be Loved\", který posloužil jako hlavní píseň televizního programu WWE Raw mezi lety 2006-2009, než ho nahradil „Burn It to the Ground\" od Nickelback. \"The Paramour Sessions\" hudebně obsahuje jak prvky z původní tvorby Papa Roach, tak i jemné rockové balady podobné z \"Getting Away with Murder\". Z CD pochází ještě dva singly: „Forver\" a „Time Is Running Out\". Singl Forever dosáhl lepších umístění v hitparádách než předcházející píseň a byl velmi často hrán na amerických rádiích.\n\nPapa Roach započali proklamování svého nového alba v srpnu 2006, když se účastnili amerických a evropských koncertů. V říjnu 2006 skupina vystupovala s kapelami Guns N' Roses (během Chinese Democracy tour) a s Deftones po celých Spojených státech, mající obrovský úspěch. Byli také speciálními hosty v Zippo Hot Tour pořádané Hed PE a Eyes Set To Kill.\n\nKapela původně plánovala zhotovení kompilace akustických nahrávek pro písně jako „Forever\", „Scars\", a „Not Coming Home\", která byla připravena pro KROQ charitativní vánoční album nazvané \"Kevin and Bean's Super Christmas\". Poté měli Papa Roach v úmyslu vydat tuto kompilaci o něco později. V interview pro billboard.com však Jacoby Shaddix konstatoval, že by fanoušci akustickou nahrávku nejspíše příliš vřele nepřijali.\n\n17. července 2007 Papa Roach vypustili do světa své šesté EP, \"Live Session (iTunes Exclusive)\". 24. července 2007 realizovali sedmé EP, \"\". Obě EP byly exkluzivně dostupné přes iTunes.\n\nKe konci února 2007 byla oznámena nepřítomnost bubeníka Davea Bucknera na právě pořádaném festivalu. Nahrávací společnost fanouškům sdělila, že Bruckner si chce odpočinout od náročných koncertů, kvůli osobním záležitostem. Ovšem, po vyřešení jeho osobních problémů se očekával okamžitý návrat ke skupině. Později Jacoby Shaddix v interview pro Launch Radio Networks oznámil: „Dave odešel na rehabilitaci, aby si vyčistil hlavu, neboť nebyl sám sebou\". Bubeník kapely Unwritten Law, Tony Palermo, převzal Brucknerovu roli při živých vystoupeních.\n\n28. ledna 2008 Shaddix informoval o konečném odchodu Davea Brucknera od skupiny na Papa Roach Myspace. Tvrdil, že Bruckner se stále snaží dát svůj život zpátky dohromady. Přestože od kapely odešel její dlouholetý člen, Papa Roach se brzy odebrali do Paramour Mansion za účelem nahrání nového alba. Tony Palermo se nakonec stal novým členem skupiny a připojil se k ní při tvorbě zmíněné desky.\n\nV interviewů pro 99.7 The Blitz (v únoru 2008), rockovou rádio stanici v Columbusu (Ohio) Jacoby Shaddix sdělil, že kapela právě pracuje na šestém studiovém album, které ponese nejspíše titulek: \"Days of War, Nights of Love\", což je také název dvou písní na připravované desce. Nicméně nahrávka dostala jméno \"Metamorphosis\", jako symbol desetileté kariéry Papa Roach (která započala podepsáním smlouvy s DreamWorks Records roku 1999) a jako CD zaznamenávající všechny změny skupiny, kterými si musela během deseti let projít.\n\n15. února 2008 se Papa Roach připojili k Mötley Crüe tour (tzv. Crüe Fest), společně s kapelami Buckcherry, a Trapt. Festival odstartoval 1. července na West Palm Beach (Florida). Datum 26. srpna 2008 byl označen jako začátek prodeje \"Metamorphosis\" (v té době ještě probíhal Crüe Fest). Ještě během Crüe Festu se bubeník Tony Palermo připojil (krátce) k a absolvoval s nimi některé koncerty, protože tato skupina neplánovala účast na festivalu a její bubeník byl zaneprázdněn při tvorbě soundtracku.\n\nPapa Roach také chtěli podniknout turné s kapelami Seether, Staind a Red. Během tohoto turné se změnilo datum vydání \"Metamorphosis\" na 24. březen 2009.\n\n26. října (2008) Papa Roach zveřejnili music video k první singlu z alba, „Hollywood Whore\". Druhý singl, „Lifeline\", se objevil 9. ledna 2009 na Papa Roach Myspace. 1. června se do rádií dostal třetí singl z \"Metamorphosis\", nazvaný „I Almost Told You That I Loved You\". Z těchto tří písní se jako nejúspěšnější ukázal singl „Lifeline\", který se umístil na prvním místě v Hot Mainstream Rock Tracks (zatím je to jediný singl od Papa Roach, kterému se toto podařilo).\n\nBěhem této doby samozřejmě kapela nezahálela. Papa Roach koncertovali s Buckcherry, Avenged Sevenfold a Burn Halo. Poté vtrhli na Nickelback tour, snažící se proslavit desku \"Dark Horse\". Na posledním večeru této tour (The Woodlands, Texas) Jacoby Shaddix oznámil, že čtvrtým singlem se stane píseň „Had Enough\". Zatím Papa Roach zveřejnili fan-made video „Had Enough\" na své Myspace. Během jejich turné zavítali i do českého klubu Roxy.\n\n23. června 2009 se do prodeje dostalo osmé EP od skupiny nazvané \"Naked and Fearless (Acoustic Version)\". EP je dostupné přes Zune Marketplace, iTunes, a Rhapsody.\n\nMusic video pro píseň „Lifeline\" bylo nominováno televizní stanicí Fuse TV na nejlepší video roku 2009 (Best Video of 2009), přičemž porazilo taková videa k písním jako Metallicy „All Nightmare Long\", Daughtry „No Surprise\", Shinedown „Sound of Madness\", a Paramore „Ignorance\". Video se nakonec stalo druhé, těsně ho porazilo video pro píseň „Circus\" od Britney Spears.\n\n8. ledna 2010 Shaddix informoval na Papa Roach Twitter, že kapela pracuje na nových písních. 8. února Jerry Horton zveřejnil zprávu o psaní nových písních. Skupina také měla připravenou jakousi 'Big News', kterou chtěla oznámit během několika týdnů. 23. února Jerry Horton oficiálně sdělil onu 'Big News'. Byla to tvorba úplně prvního živého alba od Papa Roach s pravděpodobnou dobou vydání na léto 2010. Materiál na desce pochází z vystoupení v roce 2009 v New Yorku a obsahuje pět nových písní.\n\nV březnu Shaddix oznámil dvě jména nových písní: „Nemesis\" a „No Matter What\". Ke konci toho samého měsíce Papa Roach umístili na svojí oficiální stránku upoutávku z připravovaného živého alba. 17. dubna zahrála kapela novou písně „Burn\" a 30. dubna song „Kick In the Teeth\". V červnu na povrch vyplul název finální nové písně, „One Track Mind\".\n\nJerry Horton v jednom z rozhovorů sdělil, že jméno živého alba bude znít \"Time for Annihilation\" a bude zahrnovat pět již zmíněných studiových písní a devět živých tracků. Také informoval o novém singlu „Kick In the Teeth\" a změně hudebního vydavatel na Eleven Seven Music. Shaddix později změnil počet živých písní na jedenáct a upřesnil vydání CD na 31. srpen. 22. června se do rádií dostal singl „Kick in the Teeth\".\n\nMezitím se bývalý label kapely, Interscope Records, rozhodl vydat největší hity Papa Roach pod názvem \"\". Skupina ovšem odrazovala své fandy od nákupu desky, protože z ní nebude mít žádný zisk.\n\nNa jejich prvních dvou albech, \"Old Friends From Young Years\" (1997) a \"Infest\" (2000), Papa Roach hráli hudbu ovlivněnou nu-metalem a rapcorem. S vydáním \"Lovehatetragedy\" (2002) se začala jejich hudba osvobozovat od rapových prvků a začali se se svou hudbou přesouvat do alternative metalu a hard rocku (vyjma písní „Anxiety\", kterou nahráli spolu s Black Eyed Peas). Na \"Getting Away with Murder\" se zase prosadil vliv alternative rocku. \"The Paramour Sessions\" obsahuje prvky jak starých nahrávek od Papa Roach (např. singl „...To Be Loved\"), tak i zjemnělý zvuk alternative rocku. \"Metamorphosis\" (jak již název napovídá) obsahuje trochu odlišnou hudbu než předešlé desky od Papa Roach, jak Shaddix sdělil: „Je to rychlejší a tvrdší materiál\" než hudba na posledních dvou CD.\n\nFrontman Papa Roach, Jacoby Shaddix, řekl v interview pro Dallas Music Guide, že jejich kapela již nepoužívá rapové vokály v hudbě: \"„… rapování už je pryč! Necítím, že bych rapoval. Už jsem se přes to dostal… já chci být rocker. To je to, co jsem chtěl být, když jsem byl malej kluk.“\"\n\n\n"}
{"id": "145628", "url": "https://cs.wikipedia.org/wiki?curid=145628", "title": "Bělověžský prales", "text": "Bělověžský prales\n\nBělověžský prales (: ', : ') je zbytek původního panenského pralesa, který v minulosti pokrýval klimaticky mírné pásmo evropské pevniny.\n\nBělověžský prales leží po obou stranách hranice Polska a Běloruska mezi řekami Narewka a Hwoźna. Reliéf krajiny je rovinný s výškou 150 až 170 m nad mořem. Klima je mírně kontinentální. Oblast zařazená na seznam světového dědictví UNESCO tvoří v obou zemích území o rozloze 1 418 km². Hranice mezi Polskem a Běloruskem probíhá napříč pralesem a je zcela uzavřena nejen pro turisty, ale i pro jakoukoliv větší zvěř.\n\nPůvodně byla celá oblast střední a východní Evropy pokryta hlubokými lesy obdobnými těm, které se dochovaly v této rezervaci. Až do 14. století putovali lidé pouze podél řek. Cesty a mosty se v této oblasti začaly objevovat až mnohem později.\n\nPrvní zmínky o místě dnešní přírodní rezervace spadají do 10. století v souvislosti s lovem zvířat. Název Bělověžský prales se odvozuje od malé pohraniční vesničky Bělověže, dnes na polském území. Během století prales střídavě ovládala litevská knížata, polští králové a ruští caři.\n\nV 14. století patřil tento kraj králi Vladislavovi II. Jagellonskému, který využil jeho přírodního bohatství jako zdroj potravy pro svá vojska před bitvou u Grünwaldu a dřevěný lovecký zámeček v obci Bělověž jako útočiště před morovou epidemií v roce 1426. První dokument, který se vztahuje k jisté ochraně tohoto území, je znám z doby panování krále Zikmunda I. Starého (1538), který vyhlásil přísné tresty za pytláctví a za ulovení zubra dokonce trest smrti.\n\nJako lovecký revír byl prales vyhlášen roku 1541 se zvláštním důrazem na ochranu populace zubrů. Král Vladislav IV. Vasa vydal v roce 1639 zvláštní dekret, kterým osvobodil všechny obyvatele pralesa z poddanství za to, že budou poskytovat králi lovecké služby, ba dokonce je osvobodil od daňové povinnosti, pokud budou pečovat o les.\n\nAž do 17. století byl prales prakticky neobydlený. Teprve za vlády Jana II. Kazimíra zde vzniklo několik osad, jejichž obyvatelé se zabývali výrobou dehtu a zužitkováním malých ložisek železné rudy.\n\nPo prvním dělení Polska připadl celý kraj Rusku a car Pavel I. (syn Kateřiny II.) znovu uvrhl obyvatele do poddanství a prakticky zrušil ochranu lesa. Počet zubrů poklesl během 15 let na pouhých 200 kusů. Za carů Alexandra I. a Alexandra II. byla ochrana zubrů znovu zavedena, takže koncem 19. století se stav blížil až k 1 000 kusům.\n\nV průběhu 1. světové války utrpěl prales i jeho obyvatelé těžké ztráty. Německá armáda obsadila kraj v srpnu 1915. Okamžitě následovaly snahy o rychlou industrializaci země a stáda zubrů byla bez milosti střílena. Poslední zubr byl zastřelen pytlákem těsně po skončení války, patrně v lednu roku 1919.\n\nIhned po skončení bojů (1. světová válka zde de facto skončila až v roce 1921 polsko-sovětskou válkou) byla polskou vládou vyhlášena na území Puszcza Białowieska v roce 1923 národní přírodní rezervace. Bylo však zjištěno, že zubr evropský byl ve volné přírodě zcela vyhuben a v různých zoologických zahradách přežívá posledních 54 exemplářů. Polský stát proto zakoupil čtyři zubry v evropských zoologických zahradách a na západním Kavkaze, vyhlásil Bělověžský národní park se zpřísněnou ochranou a otevřel pro zubry chovnou stanici. Zdálo se, že opětovnému uvedení zubra do přírody nestojí nic v cestě. V roce 1939 mělo stádo již 16 kusů.\n\nV roce 1939 podle dohody s nacistickým Německem tento kraj obsadila Rudá armáda a původní polští obyvatelé byli deportováni na Sibiř. V roce 1941 vystřídali ruské okupanty okupanti němečtí a pro změnu bylo deportováno ruské obyvatelstvo. Hermann Göring zde plánoval vytvoření největšího loveckého revíru na světě. Prales se však stal spíše útočištěm polských a sovětských partyzánů. V červnu byla oblast znovu obsazena Rudou armádou. V bojích na konci války byl zcela zničen historický lovecký zámek v Bělověži. Stádečko zubrů však zůstalo zachováno, částečně i proto, že obě bojující strany vyhlásily za zabití zubra trest smrti. V roce 1952 byli první zubři vypuštěni do volné přírody a v roce 1957 se narodilo na svobodě první zubří tele.\n\nPo válce byl prales rozdělen mezi Polsko a Běloruskou sovětskou republiku. Na seznam světového dědictví UNESCO byl prales zapsán již v roce 1979. Roku 1993 byl uznán jako biosférická rezervace pod ochranou UNESCO. V letech 1992 a 2014 došlo k úpravě (rozšíření) území chráněného jako světové přírodní dědictví UNESCO.\n\nBělorusko otevřelo v roce 2004 ve své části Muzeum Nového roku a vyhlásilo prales za domov Dědy Mráze.\n\nZ novodobé historie stojí za zmínku, že v Bělověži byla nejvyššími představiteli Ruska, Běloruska a Ukrajiny 8. prosince 1991 podepsána Bělověžská dohoda, jíž byl rozpuštěn Sovětský svaz a vytvořeno Společenství nezávislých států.\n\nLesy pokrývají více než 96 % plochy celé oblasti. Zbývající plochy jsou pole, louky, cesty a vodní plochy. V posledních letech se plocha lesů rozšiřuje, tak jak prales dobývá zpět louky a opuštěná pole.\n\nPřevládajícím typem lesa je přirozený listnatý les, který pokrývá téměř polovinu celkové plochy. 37 % tvoří jehličnaté porosty a zbytek jsou smíšené lesy. Nejčastěji zastoupeným druhem je smrk ztepilý (26 %), borovice lesní (24 %), olše lepkavá (17 %), dub letní (12 %) a bříza bílá i pýřitá (11 %). Zbytek tvoří jasan ztepilý, javor mléč, lípa malolistá, habr obecný, topol osika a jilm. Průměrné stáří stromů je 73 let. Téměř 40 % plochy pralesa je tvořeno stromy staršími 80 let. V centrální části pralesa je průměrný věk stromů 130 let.\n\nV rezervaci je řada dubů, jejichž obvod ve výšce 130 cm je větší než 600 cm. Mnohé mají svá vlastní jména a požívají nejpřísnější ochrany (např.: Velký Mamamuši – 690 cm, Král Nieznanowa – 630 cm, Vládce jihu – 610 cm, Vládce severu – 605 cm, Jižní kříž – 630 cm atd.). Všechny tyto stromy dosahují výšky okolo 40 m. Nejznámějším stromem v této kategorii je Jagelonský dub, pod kterým prý odpočíval Vladislav Jagellonský před bitvou u Grunwaldu roku 1410.\n\nCelkem bylo dosud v pralese identifikováno více než 1 000 druhů cévnatých rostlin, z nichž zhruba 660 lze považovat za původní druhy. Zbytek jsou druhy zavlečené činností člověka, kterých stále přibývá.\n\nNejčastějšími zástupci jsou:\n\nS ohledem na klimatické podmínky žije v pralese obrovské množství živočišných druhů. Doposud jich bylo popsáno více než 12 tisíc, ale odhaduje se, že skutečný počet bude přibližně dvojnásobný.\n\nPřirozeně nejvyšší počet druhů se týká hmyzu, pavouků, červů atd., ale v pralese žije také na 32 druhů ryb, 7 druhů plazů, 250 druhů ptáků a 58 druhů savců.\n\nNejslavnějším představitelem fauny je zubr evropský (\"Bison bonasus bonasus\"), jehož znovuuvedení do přírody má nádech dobrodružného románu (podrobnosti v kapitole Historie). Stádo zubrů se ze čtyř zvířat vypuštěných z chovné stanice do přírody v roce 1952 rozrostlo na dnešních 250 až 300 kusů. Tento počet je již o něco vyšší, než může Bělověžský prales uživit, a tak počet zvířat musí být dokonce regulován.\n\nDalším slavným představitelem fauny je pak tarpan lesní, zpětným křížením vzkříšený divoký kůň.\n\nPolská vláda, která byla ustavena po vítězství strany Právo a spravedlnost v roce 2015, rozhodla o ztrojnásobení objemu těžby dřeva v Bělověžském pralese. Důvodem měl být údajně zvýšený výskyt kůrovce a v té souvislosti též zajištění bezpečnosti návštěvníků. Na základě kontrol a pečlivé dokumentace, prováděné aktivisty z různých zemí, však bylo dokázáno, že se kácejí i zcela zdravé, někdy až 150 let staré stromy, a to i v hloubi pralesa. Výbor pro světové dědictví UNESCO na svém 41. zasedání, které se konalo v Krakově ve dnech 2. až 12. července 2017, proto požádal polskou vládu, aby okamžitě zastavila veškeré kácení a těžbu dřeva. Koncem července 2017 Soudní dvůr Evropské unie vydal předběžné rozhodnutí, kterým přikázal polské vládě okamžitě ukončit kácení v Bělovežském pralese do doby, než soud rozhodne, zda je opatření polských úřadů legální. Představitelé polské vlády však stanoviska UNESCO i evropského soudního dvora odmítli a rozhodli se je nadále ignorovat.\n\n"}
{"id": "145632", "url": "https://cs.wikipedia.org/wiki?curid=145632", "title": "Eubilateria", "text": "Eubilateria\n\nEubilateria (praví dvojstranně symetričtí živočichové) je velká skupina živočichů. Zahrnuje všechny dvojstranně symetrické (Bilateria) kromě praploštěnců (\"Acoelomorpha\"). Dělí se na dvě velké skupiny, prvoústé a druhoústé, z nichž bazálnější je možná skupina druhoústých.\n"}
{"id": "145636", "url": "https://cs.wikipedia.org/wiki?curid=145636", "title": "Pokoutnictví", "text": "Pokoutnictví\n\nPokoutnictví (postaru též vinklářství, z německého \"Winkelschreiberei\") je jednání, jímž někdo neoprávněně po výdělečném způsobu obstarává právní záležitosti jiného. Omezováním nebo trestáním pokoutnictví je chráněn nerušený výkon advokacie.\n\nOd roku 1964 se již pojem „pokoutnictví“ jako zákonný pojem neužívá, pokoutnictví je však nadále omezeno ustanovením § 27 odst. 2 občanského soudního řádu, které opravňuje soud, aby nepřipustil zastoupení účastníka řízení osobou, která jako zástupce vystupuje v různých věcech opětovně. Kromě toho může být posuzováno podle § 251 trestního zákoníku i jako trestný čin neoprávněného podnikání, je-li provozováno ve větším rozsahu.\n"}
{"id": "145637", "url": "https://cs.wikipedia.org/wiki?curid=145637", "title": "Pokoutník", "text": "Pokoutník\n\nSlovo pokoutník má několik významů:\n\n\nČeské označení pro několik rodů pavouků z čeledi pokoutníkovití (Agelenidae)\n\n"}
{"id": "145639", "url": "https://cs.wikipedia.org/wiki?curid=145639", "title": "Renesance (historická epocha)", "text": "Renesance (historická epocha)\n\nRenesance z francouzského \"la renaissance\" je období mezi 15. a 16. stoletím (zasahující i do 17. století), které následuje po středověku a předchází období reformace. Renesance jako kulturní epocha vznikla v italském městském státu Florencii a rozšířila se po celé Evropě jako spojnice s antickou kulturou, kterou se snažila znovuoživit a čerpat z ní. Hlavním předmětem zájmu se stalo starověké Řecko.\n\nItalská renesance v 15. století spojuje západní svět s antickou vzdělaností. Důraz byl kladen na člověka a život v současnosti (humanismus) a vzdělanost se šíří díky vynálezu knihtisku. Italská renesance je často označovaná jako počátek moderního věku.\n\n"}
{"id": "145643", "url": "https://cs.wikipedia.org/wiki?curid=145643", "title": "Paul Sabatier", "text": "Paul Sabatier\n\nPaul Sabatier (5. listopadu 1854, Carcassonne – 14. srpna 1941) byl francouzský chemik. Byl ženatý a měl čtyři dcery.\n\nVe své doktorské práci se věnoval termochemii síry a kovových sulfidů. V Toulouse pokračoval ve fyzikálním a chemickém výzkumu sulfidů, chloridů, chromanů a sloučenin mědi. Také studoval oxidy dusíku a kyselinu nitrosodisírovou a její soli. Provedl základní výzkum v oblasti distribučních koeficientů a absorpčních spekter.\n\nJeho nejdůležitější prací je průmyslové využití hydrogenace. V roce 1897 objevil, že nikl je schopen katalyzovat hydrogenaci nenasycených uhlovodíků.\n\nSabatier je známý díky Sabatierově reakci a také díky jeho práci \"La Catalyse en Chimie Orgarnique\" (katalýza v organické chemii) z roku 1913. Společně s Victorem Grignardem získal roku 1912 Nobelovu cenu.\n\n\n"}
{"id": "145650", "url": "https://cs.wikipedia.org/wiki?curid=145650", "title": "Lebus", "text": "Lebus\n\nLebus (polsky \"Lubusz\", česky i ) je město v Braniborsku na německo-polské hranici, v minulosti centrum kraje Lubušsko. Leží na řece Odře, asi 10 km severně od Frankfurtu nad Odrou a žije zde asi 3100 obyvatel.\n\nMísto bylo osídleno od mladší doby kamenné, od 7. století se zde usazovali Slované a roku 966 Měšek I. připojil Lubuš k Polsku a postavil zde strážní hrad. V kronice biskupa Dětmara z Merseburku z let 1012-1018 se město zmiňuje jako \"Liubusua\" a \"Terra Liubusana\". Roku 1124 bylo založeno lubušské biskupství a roku 1163 udělil císař Fridrich I. Lubuš jako léno slezským vévodům. Kolem roku 1250 bylo Lubušsko připojeno k markrabství Braniborskému. V roce 1373 dobylo Lubuš vojsko císaře Karla IV. a biskupství bylo přeneseno do Fürstenwalde. Město postupně ztrácelo na významu, v 16. století přijalo reformaci a od roku 1701 bylo součástí Pruského království.\n\nZa druhé světové války bylo historické jádro města téměř úplně zničeno a město se stalo pohraničním městem NDR.\n\nZdroje, po roce 2011 ze sčítání 2011.\n\n"}
{"id": "145652", "url": "https://cs.wikipedia.org/wiki?curid=145652", "title": "Husův sbor (Vinohrady)", "text": "Husův sbor (Vinohrady)\n\nHusův sbor na Vinohradech je modlitebna Československé církve husitské v Dykově ulici v Praze 10 poblíž Základní školy Kladské a Velvyslanectví Lotyšské republiky. Byl postaven v letech 1930–1935 podle návrhu architekta Pavla Janáka v konstruktivistickém stylu. Stavitel se inspiroval evangelickými studiemi kostelů německého architekta Otto Bartninga, hlavně proskleným kostelem na výstavě Pressa v Kolíně nad Rýnem z roku 1928. Třídílná stavba se skládá z vlastní modlitebny, věže a obytného domu. Vnitřkem skeletové železobetonové věže bez obvodového pláště vede točité schodiště. Vrchol je ozdoben husitským kalichem. Obytný objekt je pětiposchoďový, má plochou střechu a hladká průčelí. Součástí komplexu je i kolumbárium, které vzniklo v roce 1938 přestavbou z divadelního sálu podle návrhu arch. Jiřího Jakuba. V roce 1947 k němu bylo přistavěno druhé patro.\n\nBudova stojí v Městské památkové zóně Vinohrady, Žižkov, Vršovice.\n\nVinohradská obec CČS zakoupila v roce 1925 pro stavbu sboru parcelu v blízkosti bývalé vodárny. Ještě před tím byly vytvořeny dva ideové návrhy Husova sboru na Vinohradech arch. Hanušem Hladíkem a arch. Tomášem Šaškem. Velmi pokrokové radě starších, vedené farářem Šimšíkem, se však žádný z návrhů nezdál pro jejich záměry vyhovující, a proto zadala (bez veřejné soutěže) projekt stavby přímo arch. Pavlu Janákovi. První návrh vypracovaný arch. Janákem v roce 1929 ještě nepočítal s obytným traktem a věž (zvonice) měla kruhový půdorys. Rada starších byla s prvním návrhem plně spokojena, ale Státní regulační komise jej zamítla s tím, že samostatně stojící sbor by narušoval kontinuitu stávající uliční zástavby. Druhý návrh, předložený arch. Janákem v roce 1931, s připojeným činžovním domem a čtyřbokou šestipatrovou věží, byl již bez větších změn realizován.\n\nSymbolický základní kámen byl položen 26. 10. 1930, ale stavební práce započaly až\no 14 měsíců později 1. 7. 1932. Stavbu provedla firma Bohumil Belada formou dozdívaného železobetonového skeletu a 1. 10. 1933 proběhlo slavnostní vysvěcení a první bohoslužba. Ze stavebního hlediska tvoří Husův sbor na Vinohradech tři provozní jednotky: modlitebna, věž (zvonice) a obytný dům, spojené v jeden funkční celek. Pod modlitebnou, ve sníženém přízemí se nacházel divadelní sál, který byl podle návrhu arch. Jiřího Jakuba přestavěn v roce 1938 na kolumbárium.\n\nV roce 1947 k němu bylo z kapacitních důvodů přistavěno druhé patro, jehož střecha tvoří terasu, ze které se vstupuje do předsíně modlitebny. Terasa je přístupná z obou stran po schodišti.\n\nPři návrhu modlitebny použil arch. Janák tři netradiční nápady. Tím prvním je samotná příčná dispozice modlitebny, myšlenka, kterou autor převzal od svých předchůdců, architektů Otto Wagnera a Josipa Plečnika. Tím druhým je amfiteátr připomínající sál, svažující se směrem k mírně vyvýšenému presbyteriu, což umožňuje dobrou viditelnost kněze z každého místa v síni. Tím třetím je horní \"shedové\" osvětlení, používané hlavně v industriální architektuře.\n\nPětipatrový obytný dvojdům s kancelářemi farního úřadu a nájemními byty má ve stylu vědeckého funkcionalismu hladká průčelí, vodorovně koncipovaná okna, prosklené plochy schodišť a rovnou střechu.\n\nNejvýraznějším prvkem celého komplexu je bezesporu 34,5 m vysoká šestipatrová věž zbudovaná v konstruktivistickém slohu. Původně byla zamýšlena jako zvonice, kdy v každém z posledních tří pater měl být umístěn jeden zvon. Tvoří ji čtyři nárožní\npilíře bez vnitřní výplně a zděný přízemek, kde měl být umístěn památník padlým z 1. světové války. Pro nedostatek finančních prostředků však tento záměr nebyl realizován. Do poloviny věže vede vnitřkem točité litinové schodiště, další patra jsou přístupná pouze po speciálně upravených žebřících. Na vrcholu věže je umístěn 2,35 m vysoký měděný kalich, vážící 700 kg. Věž se stala dominantou okolní zástavby upozorňující na existenci husitského kostela v této lokalitě.\n\nV roce 1945 bylo v budově Husova sboru zřízeno náhradní rozhlasové studio, které ve dnech 7. - 9. května odsud vysílalo volání o pomoc Pražskému povstání. Pro rozhlasové vysílání bylo použito zařízení určené k přenosu varhanních koncertů. Tyto události připomíná památník a pamětní deska na severní stěně stavby.\n\nVnitřní umělecká výzdoba prostor kostela je dílem sochaře Jana Znoje a tvoří ji 2,60 m vysoká plastika Ježíše Krista v čele kněžiště a reliéfy starozákonních proroků a osobností české reformace po stranách. Jsou vyrobeny z kolorované pálené hlíny a svým naturalistickým pojetím vystihují charakter husitské víry. V předsálí jsou umístěny tři sádrové reliéfy a jedna soška Jana Blahoslava od sochaře Františka Bílka. Schodiště kolumbária zdobí \"Poslední soud\" od ak. sochaře Jaroslava Horejce. V kolumbáriu na stěně je umístěna freska \"Cesta ke světlu\", znázorňující převoz očištěných duší přes moře zapomnění, od ak. malíře Františka Jakuba, otce architekta Jiřího Jakuba. Unikátem kostela jsou starobylé varhany od firmy Bratří Riegrové z Krnova, které byly opraveny v roce 1987.\n\nOd roku 1964 je budova zapsána v seznamu kulturních památek České republiky.\n\nObjekt byl v posledních letech rekonstruován podle projektu architektonického atelieru MCA. Rekonstrukční práce probíhaly po etapách od roku 1999 do roku 2006. V roce 2011 byly do věže umístěny tři nové zvony a byl tak naplněn původní záměr autora projektu.\n\nKromě pravidelných bohoslužeb se v kostele konají koncerty, výstavy a přednášky. Je zde provozován Klub otevřených dveří s jazykovými kurzy, probíhá náboženská výchova dětí a mládeže, biblické hodiny pro dospělé a různé charitativní akce, např. sběr šatstva pro diakonii aj.\n\n\n\n"}
{"id": "145659", "url": "https://cs.wikipedia.org/wiki?curid=145659", "title": "Guillaume Faye", "text": "Guillaume Faye\n\nGuillaume Faye (7. listopadu 1949 – 7. března 2019) byl francouzský krajně pravicový novinář a spisovatel.\n\nV 70. a 80. letech 20. století patřil Guillaume Faye k nejdůležitějším teoretikům francouzského hnutí Nová pravice. Ačkoli byl původně členem think-tanku GRECE, s jeho vůdčí osobností Alainem de Benoistem se názorově rozešel a z organizace spolu s několika dalšími významnými členy vystoupil. Zároveň se začal více prosazovat jako novinář. Publikoval ve Figaro Magazine, Paris-Match, VSD a dalších časopisech. Sám vedl časopis J'ai Tout Compris.\n\nV roce 1987 se Guillaume Faye z politiky stáhl. V 90. letech působil v rozhlasové stanici pro mladé Skyrock, kde vystupoval pod přezdívkou „Skyman\". Do politiky se vrátil postupně, když začal opětovně publikovat své úvahy o kultuře, náboženství a imigraci. Byl přispěvatelem krajně pravicového týdeníku Rivarol.\n\nGuillaume Faye zastával názor, že se blíží konec současné modernitní Evropy. Ta byla podle něj v současné podobě nehájitelná. Domníval se, že v důsledku mohutných imigračních vln dojde v blízké době k totální válce mezi Západem a islámským světem.\n\n\n"}
{"id": "145671", "url": "https://cs.wikipedia.org/wiki?curid=145671", "title": "Chaloupky", "text": "Chaloupky\n\nNázev Chaloupky může označovat:\n"}
{"id": "145679", "url": "https://cs.wikipedia.org/wiki?curid=145679", "title": "Crha", "text": "Crha\n\nPříjmení Crha nosí více různých osobností:\n\nPod jménem Crha se v barokních textech se objevuje i Svatý Cyril, původním jménem Konstantinos.\n"}
{"id": "145685", "url": "https://cs.wikipedia.org/wiki?curid=145685", "title": "Šípatka", "text": "Šípatka\n\nŠípatka (\"Sagittaria\") je rod jednoděložných rostlin z čeledi žabníkovité (\"Alismataceae\").\n\nJedná se o vytrvalé, vzácně jednoleté, zpravidla vodní nebo bažinné rostliny s oddenky, někdy i s hlízami. Častá je heterofylie, listy ponořené vypadají jinak než listy nad hladinou. Listy jsou jednoduché, přisedlé nebo řapíkaté, řapík je na průřezu oblý až trojhranný, čepele jsou celistvé, často hrálovité nebo střelovité. Květy jsou uspořádány do květenství, většinou se jedná o hrozen nebo latu, vzácně okolík, jsou zpravidla jednopohlavné a jsou podepřeny listeny. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, u korunních lístků převažuje bílá barva, někdy se přidává růžová či fialová skvrna. Tyčinek je 7-30. Gyneceum je apokarpní, složené z mnoha (i více než 1500) do spirály uspořádaných plodolistů. Semeník je svrchní. Plody jsou v souplodí a jedná se o nažky, které jsou kýlnaté nebo nikoliv, často jsou křídlaté.\n\nJe známo asi 30 druhů, které jsou rozšířeny převážně v Severní Americe, méně v Evropě a v Asii, Střední Americe, málo Afrika, Jižní Amerika.\n\nV ČR je původní jen 1 druh, šípatka střelolistá (\"Sagittaria sagittifolia\"). Roste roztroušeně v nížinách a pahorkatinách na březích vod, ve vyšších horách většinou chybí. Místy také můžeme najít také zavlečený severoamerický druh šípatka širolistá (\"Sagittaria latifolia\"). Kubát (2002) udává výskyt jako vzácný a přechodný, ve skutečnosti je mnohem hojnější a výskyt bude zřejmě i trvalejšího charakteru. Sutorý (2006) udává desítky lokalit především z Polabí, ale výskyt byl zaznamenán i na Moravě. Existuje nebezpečí, že se stane šípatka širolistá invazním druhem.\n\n\n\n\n \n"}
{"id": "145694", "url": "https://cs.wikipedia.org/wiki?curid=145694", "title": "Bahia", "text": "Bahia\n\nBahia je jeden z 26 brazilských států, nachází se v severovýchodní části země na břehu Atlantského oceánu. Jedná se o čtvrtý nejlidnatější brazilský stát (po São Paulu, Minas Gerais a Riu De Janeiru) a pátý největší svou rozlohou. Podle posledního sčítání lidu má \"Bahia\" 13 070 250 obyvatel. Bahia má největší podíl černochů v populaci (13 % - 1 700 351) ze všech brazilských států. Jsou potomky otroků přivážených od 16. do 18.století k pracím na plantážích.\n\nHlavním městem je Salvador, plným názvem \"São Salvador da Bahia de Todos os Santos\" (volný překlad: \"Svatý spasitel v Zátoce Všech svatých\"). Dříve bylo toto město známé pod zkráceným názvem Bahia.\n\nBahia je největším producentem a exportérem kakaa v zemi. Dalším významným průmyslem je turismus. \n\nZdejší krásné pláže a poklady kulturního charakteru činí z tohoto státu jednu z hlavních brazilských turistických destinací. K oblíbeným přístavům a centrům turistiky patří Ilhéus.\n"}
{"id": "145696", "url": "https://cs.wikipedia.org/wiki?curid=145696", "title": "Avraham Firkovič", "text": "Avraham Firkovič\n\nAvraham ben Samuel Firkovič (\"ABen ReŠeF\" hebrejsky 1786–1874) byl významný představitel východoevropských Karaitů.\nNarodil se v Lucku (Volyně – Ukrajina), pak žil v Litvě a nakonec se usadil v Čufut Kale na Krymu. Byl významným Chachamem, sběratelem hebrejských textů a amatérským archeologem.\n\nAvraham Firkovič se snažil ke konci svého života přesvědčit carské úřady a odbornou veřejnost, že karaitští Židé jsou potomky \"Ztracených deseti izraelských kmenů\" a tedy nejsou potomky kmene Juda. To znamená, že Karaimové nejsou příslušníci kmene Juda a nejsou odpovědní za ukřižování Ježíše Nazaretského. Tvrdil, že Karaimové jsou usazeni v oblasti Krymu již od doby \"Babylonského exilu\" – od doby před ukřižováním. Sám však považoval Karaimy za Judu, takto chtěl chránit Karaimy před antisemitskými zákony carského Ruska. Mnozí se rozcházejí v tom, zda Abraham Firkovič padělal dokumenty i náhrobní kameny. Karaité dodnes zastávají názor, že Avraham Firkovič kameny, ani dokumenty nepadělal. Díky tomu mnozí Karaité věří, že židovský učenec Izák Sangari, který je považován i za židovského misionáře, který obrátil na židovskou víru Chazary byl Karaita. Pokud je toto tvrzení reálné, výrazně by to změnilo náhled na práci rabína Shem Tov ibn Shem Tov, který dokazoval, že Izák Sangari (13 stol) nebyl Karaita, ačkoliv jeho práce je z daleko starší doby (15 stol) a žil ve Španělsku. Padělky měly sloužit jako důkaz, že Karaité nejsou Židé, ale Izraelité. Paradoxně se ve vykopávkách v oblasti jižního Ruska a Krymu našly náhrobky a předměty, které by mohly potvrdit přítomnost ztracených izraelitských kmenů, Firkovič tedy mohl vycházet z reálných informací.\n\nAvraham Firkovič netvrdil, že Karaimové jsou potomky Chazarů. To začal tvrdit až jeho nástupce Seraja Šapšal. Seraja Šapšal tvrdil, že východoevropští Karaimové jsou turkického původu – potomci Chazarů. Šapšal spolupracoval s bolševiky a později i s nacisty. Předal gestapu seznam litevských Karaimů, a tak Němci pak mohli identifikovat rabanitské Židy s falešnými dokumenty.\n"}
{"id": "145697", "url": "https://cs.wikipedia.org/wiki?curid=145697", "title": "Odhad", "text": "Odhad\n\nOdhad je vypočítané nebo jen ze zkušenosti předpovězené více či méně přibližné určení výsledku nebo informace, která je využitelné, i když jsou vstupní data nekompletní, nejistá, nebo zašumělá.\n\n"}
{"id": "145701", "url": "https://cs.wikipedia.org/wiki?curid=145701", "title": "Wishbone Ash", "text": "Wishbone Ash\n\nWishbone Ash jsou britská rocková skupina, která dosáhla největších úspěchů v polovině 70. let. Jejich nejpopulárnějšími alby jsou \"Wishbone Ash\" (1970), \"Argus\" (1972), \"There's the Rub\" (1974) a \"New England\" (1976). Byli jednou z prvních skupin, které používaly dvě sólové kytary.\n\nWishbone Ash jsou považováni za nejdůležitějšího inovátora ve skupinách hrajících v obsazení dvou sólových kytar. Powell a Turner byli zvoleni za \"Two Of The Ten Most Important Guitarists In Rock History/Dva z deseti nejdůležitějších kytaristů v historii rocku\" (Traffic magazine 1989) a za \"Top 20 Guitarists Of All Time/20 nejlepších kytaristů všech dob\" (Rolling Stone magazine). Melody Maker (1972) popsal Teda Turnera a Andy Powella jako \"nejzajímavější kytarovou dvojici od doby kdy Jeff Beck a Jimmy Page byli ozdobou skupiny The Yardbirds\".\n\nSkupina se zformovala v Devon, Spojené království, v roce 1969, z popelu skupiny The Empty Vessels (založené v červenci 1966 a později přejmenované na Tanglewood), ve které působili zakládající členové Wishbone Ash Martin Turner (baskytara/zpěv) a Steve Upton (bicí a perkusy), původní sestava pak byla doplněna o další členy, Andy Powell (kytara/zpěv)a Ted Turner (kytara). V roce 1974 Ted Turner opustil skupinu a byl nahrazen Laurie Wisefieldem. Skupina pak pokračovala s velkými úspěchy až do roku 1980.\n\nPo obměně sestav obsahujících některé bývalé členy skupin King Crimson, Trapeze a Uriah Heep Laurie Wisefield skončil v roce 1985. V roce 1987 se původní sestava znovu sešla, aby nahrála několik alb - \"Nouveau Calls\", \"Here to Hear\" a \"Strange Affair\" - skončila v roce 1990, kdy Steve Upton ve skupině skončil. Po náhradě Martina Turnera v roce 1991, nahrála skupina album \"Live In Chicago\", ještě před odchodem Teda Turnera v roce 1993. Od roku 1995 skupina pokračovala s většími či menšími úspěchy u kritiky i obecenstva, přičemž vyměnili několik členů a nahráli několik alb. V roce 2004 Martin Turner založil svou vlastní verzi Wishbone Ash a začal jezdit po koncertech.\n\nWishbone Ash byli založeni v říjnu 1969 baskytaristou Martinem Turnerem a bubeníkem Steve Uptonem. Když původní kytarista skupiny Tanglewood, Martinův bratr Glenn Turner opustil trio a odešel do rodného Devonu, jejich manažer, Miles Copeland podal inzerát, kterým hledal kytaristu a klávesistu. Po rozsáhlém, hledání kytaristy, se skupina nemohla rozhodnout mezi dvěma finalisty, Andy Powellem a Tedem Turnerem. Bylo navrženo aby zkusili oba kytaristy a vyzkoušeli „který z nich zní lépe“. Když hledali jméno pro novou skupinu, napsali členové skupiny své návrhy na dva listy papíru a Martin Turner vybral po jednom slovu z každého listu - 'Wishbone' a 'Ash'.\n\nDebutové album \"Wishbone Ash\" bylo vydáno v roce 1970. O rok později skupina vydala album \"Pilgrimage\". Největším komerčním úspěchem roku 1972 bylo album \"Argus\". Album bylo čtenáři časopisu \"Sounds\" vybráno jako \"Nejlepší album roku\" a časopisem Melody Maker jako \"Top British Album\". O albu \"Argus\" se teď hovoří jako o jednom z klasických alb všech dob. Wishbone Ash získali mezinárodní uznání pro jejich živá vystoupení konaná po celém světě.\n\nSkupina začala hrát ve významných koncertních halách jako hlavní bod programu. Album \"Wishbone Four\" (1973) bylo první nahrávkou pořízenou bez producenta Dereka Lawrence, protože skupina se rozhodla album produkovat sama. V roce 1973 skupina vydala živé dvojalbum nazvané \"Live Dates\". Nedlouho potom skupinu opustil kytarista\nTed Turner. Nahradil ho kytarista Laurie Wisefield, skupina přesídlila do Spojených států a nahrála album \"There's the Rub\" (1974). Další album, \"Locked In\" (1976), produkoval Tom Dowd, skupina přešla k měkčímu rocku a na koncertních turné začala používat hráče na klávesové nástroje.\n\nV roce 1976 se albem \"New England\" vrátili k tradičnímu hudebnímu stylu Wishbone Ash. \"Front Page News\" (1977) bylo posledním americkým albem tohoto období a obsahovalo mix rockových skladeb s měkčími.\n\nV roce 1978, po letech experimentálních alb, se skupina rozhodla vrátit ke svým kořenům albem \"No Smoke Without Fire\", které bylo prvním albem produkovaným Derekem Lawrencem od dob alba \"Argus\" v 1972. Album obsahovalo hlavně písně napsané Laurie Wisefieldem a Martinem Turnerem. Skupina se pak šest měsíců věnovala nahrávání dalšího alba \"Just Testing\". Bylo vydáno v únoru 1980 a obsahovalo hlavně věci od Martina Turnera. Vydavatelství MCA na skupinu tlačila, aby hrála více komerční hudbu a tak skupina omezila činnost zpěváka Martina Turnera pouze na basovou kytaru. Po jedenácti letech se front man a spoluzakladatel skupiny rozhodl svou neudržitelnou pozici vzdát a ve skupině Wishbone Ash skončil.\n\nTurner byl nahrazen Johnem Wettonem, který dříve působil ve skupině King Crimson a několika dalších klasických rockových skupinách. Album \"Number the Brave\" bylo vydáno v roce 1981 a představilo Wettonův sólový zpěv pouze na jedné skladbě, ačkoliv během nahrávání alba nabízel své skladby a například \"Here Comes the Feeling\", které nahrála skupina Asia na svém debutové albu v roce 1982.\n\nWetton byl během turné k albu \"Number the Brave\" nahrazen baskytaristou Uriah Heep Trevorem Bolderem. Ke skupině se připojila také zpěvačka Claire Hamill, která zpívala doprovodné vokály na obou albech, \"Just Testing\" i \"Number the Brave\". Noví Wishbone Ash pak byli kritiky hodnoceni rozdílně. V roce 1982, po odchodu Claire Hamill, začala skupina experimentovat s heavy metalem na albu \"Twin Barrels Burning\". Překvapivě se album v hitparádách dostalo nejvýše za celou historii Wishbone Ash.\n\nTrevor Bolder opustil skupinu, aby se připojil k obnoveným Uriah Heep v roce 1983 a byl nahrazen baskytaristou/zpěvákem Mervynem Spencem (ex-Trapeze). Skupina pokračovala v heavy metalovém stylu a album \"Raw to the Bone\" (1985) se stalo prvním albem Wishbone Ash album, které neproniklo do hitparád. Nedlouho poté skončil po jedenácti letech Laurie Wisefield, který pak pokračoval s umělci jako Tina Turner, Joe Cocker, Roger Chapman, Jeff Wayne a se skupinou Queen v muzikálu \"We Will Rock You\". Byl nahrazen Jamie Cromptonem, který byl krátce na to zastoupen Philem Palmerem. Začátkem roku 1986 skončil Mervyn Spence a byl nahrazen ex-Kinks baskytaristout Andy Pylem.\n\nČlenové rockové skupiny Wishbone Ash. Andy Powell byl jediným stálým členem skupiny za celou její existenci.\n\n"}
{"id": "145702", "url": "https://cs.wikipedia.org/wiki?curid=145702", "title": "Soukání", "text": "Soukání\n\nSoukání je technika úpravy příze sloužící k převíjení z potáčů nebo jiné předlohy na cívky vhodné k textilnímu zpracování a ke zlepšení jakosti příze.\n\nSoukací stroje v 21. století se nejčastěji rozdělují podle způsobu navíjení na dvě skupiny: \n\nJednoduchý soukací stroj byl vynalezen kolem roku 1750, v roce 1808 byl v provozu první stroj na soukání z potáčů. V roce 1863 se začaly používat při soukání štěrbinové čističe příze, od roku 1904 s mechanickým vazačem uzlů. Elektronické čističe jsou v provozu od roku 1963 a v 70. letech 20. století byly instalovány první plně automatické stroje. Asi o 20 let později byly první vazače uzlů nahrazeny pneumatickým splicingem.\n\nV 21. století se vyrábějí soukací stroje v mnoha variantách. Jednotlivé části stroje jsou přizpůsobeny druhu zpracovávaného materiálu, účelu použití nasoukaných cívek a počtu soukacích míst (jednotlivě soukaných nití), soukání však vždy probíhá v následujícím sledu:\n\npředloha – napínací zařízení (brzdění) – navíjecí zařízení – navíjená cívka. \n\nJako předloha k soukání jsou známé potáče od dopřádacích a skacích strojů, kotoučové a kónické cívky, přadena, zřídka: \"raketové\" a \"lahvové cívky\", vytáče \nNapětí příze se řídí nastavitelnými brzdičkami, kterými soukaný materiál prochází. Pro staplové příze se nejčastěji používají \"talířové\", pro filamenty \"hřebenové brzdy\". \nDutinka je nasazena na vřetenu, které se otáčí přímým pohonem nebo třením dutinky o hnací buben. Rozvod příze po délce dutinky je konstruován v různých variantách, zásadně se rozeznávají stroje s křížovým a s přesným vinutím. \n\n\nNejpoužívanější je kuželový tvar cívek. Mimo toho jsou známé: válcový, bikónický, terčový, variokónický a raketový tvar. Délka návinu bývá v rozsahu 155-320 mm, hmotnost až 24 kg. \n\nDutinky jsou nejčastěji z tuženého papíru, pro přesné vinutí z plastiku, pro barvení příze perforované.\n\nAsi od 80. let 20. století patří ke standardnímu vybavení soukacích strojů elektronické čističe nastavitelné na určitou toleranci odchylek od dané jemnosti probíhající niti. K čisticímu ústrojí patří zpravidla splicer, s pomocí kterého se automaticky spojují konce niti přetržené čističem při odstraňování vady. \n\nKompletní zařízení je konstruováno buďto pro každou soukací jednotku nebo jako pojízdný robot obsluhující 5 až 10 jednotek.\nPovrch příze na pletení, šicích nití a útkových přízí pro některé druhy bezčlunkových tkacích strojů se musí hladit. Tato úprava se provádí na soukacích strojích třením nitě o váleček z tuhého parafinu nebo namáčením v tekutém vosku před navíjením na cívku.\nOd konce 70. let 20. století se vyrábějí soukací stroje s různým stupněm automatizace. U plně automatizovaných zařízení obsluha pouze přiváží do zásobníku bedny s potáči a odváží nasoukané cívky.\n\n\nNavíjení příze do přaden (k barvení nebo sušení) a do klubek (na ruční pletení) má sice jistou podobnost se soukáním, liší se např. tím, že příze nezůstane po navinutí na žádném pevném nosiči. Odborný název této činnosti je \"motání.\" \n\n(německy) Fries: Weberei-Technik, str.2.27-2.28, ISBN 3926685395, Gesamttextil, (Frankfurt/Main 1988)\n\nKolektiv autorů: Tkalcovská příručka, str. 154-247, (SNTL Praha 1980)\n"}
{"id": "145704", "url": "https://cs.wikipedia.org/wiki?curid=145704", "title": "Tečna", "text": "Tečna\n\nTečna je přímka, která má s křivkou společný jeden bod dotyku. Na rozdíl od průsečíku leží všechny okolní body křivky ve stejné polorovině určené přímkou. Pokud je křivka grafem nějaké funkce, pak první derivace funkce je směrnicí tečny.\n\nNejznámější křivkou je kružnice, pro kterou platí: každým bodem ležícím vně kružnice lze vést dvě tečny ke kružnici. Protože každá tečna je kolmá k poloměru kružnice, používáme pro její sestrojení Thaletovu kružnici.\n\nTečna křivky, jejíž body jsou určeny rádiusvektorem formula_1, která prochází bodem formula_2 dané křivky, tedy bodem, v němž formula_3, má směr určený vektorem\nTento vektor se nazývá tečným vektorem. Bod formula_5 je tzv. \"dotykový (tečný) bod\".\n\"Jednotkovým tečným vektorem\" formula_6 se nazývá vektor jednotkový vektor ve směru tečny\nPokud je parametrem křivky oblouk formula_8, pak platí\n\nJednotlivé složky jednotkového tečného vektoru formula_6 představují směrové kosiny tečny v daném bodě křivky.\n\nRovnici tečny ke křivce formula_1 v bodě formula_5 lze zapsat jako\n"}
{"id": "145708", "url": "https://cs.wikipedia.org/wiki?curid=145708", "title": "Minas Gerais", "text": "Minas Gerais\n\nMinas Gerais je jeden z 26 brazilských států, který je součástí Jihovýchodního regionu. Jedná se o druhý nejlidnatější stát a čtvrtý největší co se rozlohy týče. Hlavním městem je Belo Horizonte, ležící v podstatě v samotném středu státu. \"Minas Gerais\" je velkou zásobárnou imigrantů (legálních i nelegálních) do USA. Většina brazilských imigrantů v oblasti Bostonu (velmi početná komunita) pochází z \"Minas Gerais\".\n\nStát \"Minas Gerais\" je hlavním producentem mléka, kávy a dalších zemědělských komodit. Automobilky Fiat a Mercedes-Benz zde mají své továrny. Stát je rovněž známým producentem elektroniky. Nachází se zde také významná naleziště vzácných minerálů i surovin, od kterých stát i odvozuje své jméno – Minas Gerais znamená portugalsky \"generální doly\".\n"}
{"id": "145724", "url": "https://cs.wikipedia.org/wiki?curid=145724", "title": "Testování statistických hypotéz", "text": "Testování statistických hypotéz\n\nTestování statistických hypotéz umožňuje posoudit, zda experimentálně získaná data vyhovují předpokladu, který jsme před provedením testování učinili. Můžeme například posuzovat, zda platí předpoklad, že určitý lék je účinnější než jiný; nebo například, zda platí, že úroveň matematických dovedností žáků 9. tříd je nezávislá na pohlaví a na regionu.\n\nJako statistickou hypotézu chápeme určitý předpoklad o rozdělení náhodných veličin. Jestliže se tyto předpoklady týkají hodnot parametrů rozdělení náhodné veličiny, pak hovoříme o \"parametrických hypotézách\". V opačném případě se jedná o \"hypotézy neparametrické\".\n\nJsou-li hypotézou specifikovány všechny parametry rozdělení sledované veličiny, tzn. rozdělení je určeno jednoznačně, pak říkáme, že hypotéza je \"jednoduchá\". Pokud není některý parametr rozdělení specifikován jednoznačně, např. je vymezen intervalem, pak hovoříme o \"složené hypotéze\".\n\nPři testování statistických hypotéz se vždy porovnávají dvě hypotézy. První hypotéza, nulová (testovaná), je hypotéza, která se testuje; značí se obvykle formula_1. Druhou hypotézou je alternativní hypotéza, obvykle značená formula_2.\n\nTestování platnosti nulové hypotézy formula_1 je založeno na následující úvaze:\n\nVýsledkem testu je rozhodnutí o nulové hypotéze. Přijetí hypotézy formula_1 znamená, že je považována za možnou. Zamítnutí hypotézy formula_1 je ekvivalentní přijetí hypotézy formula_2. Testování hypotéz je tedy proces, při němž se na základě náhodného výběru rozhoduje pro testovanou nebo alternativní hypotézu.\n\nSamotný postup testování hypotéz se nazývá statistický test (test významnosti).\n\nTestuje-li se neznámý parametr formula_14, pak se testovanou (nulovou) hypotézu zapisuje jako\nAlternativní hypotézu pak formulujeme jedním z následujících způsobů\nPrvní formulace alternativní hypotézy formula_2 je používána pouze v případě, kdy se rozhoduje mezi dvěma hodnotami formula_21 a formula_22. Další dva případy se používají tehdy, má-li dokázat, že odchylka od formula_14 je pouze v jednom směru. Alternativní hypotéza formulovaná posledním vztahem pouze popírá testovanou hypotézu formula_1.\n\nK otestování nulové hypotézy formula_1 proti alternativní hypotéze formula_2 použijeme statistiku formula_27, kterou označujeme jako testovací kritérium. Testovací kritérium je funkce náhodného výběru, která má vztah k nulové hypotéze, a jejíž rozdělení za předpokladu platnosti nulové hypotézy známe. Obor možných hodnot testovacího kritéria rozdělíme na dva neslučitelné obory. Jedním z nich je obor přijetí testované hypotézy formula_28 a druhým je kritický obor formula_29. Pokud výběrová hodnota testovacího kritéria padne do oboru přijetí testované hypotézy, pak nezamítáme nulovou hypotézu. Padne-li tato hodnota do kritického oboru, nulovou hypotézu zamítáme.\n\nKritický obor oddělují od oboru přijetí tzv. \"kritické hodnoty\", což jsou kvantily rozdělení testovacího kritéria při platnosti formula_1.\n\nMísto porovnání hodnoty testovacího kritéria s kritickými hodnotami se pro rozhodování o nulové hypotéze používá též p-hodnota, zejména při použití statistického software. Význam p-hodnoty objasní následující postup.\n\nP-hodnota tedy znamená, zjednodušeně řečeno, jaká je pravděpodobnost, že by testovací kritérium dosáhlo své hodnoty, případně hodnot ještě více svědčících proti formula_1, pokud by formula_1 opravdu platila. Čím menší p-hodnota, tím nepravděpodobnějšího výsledku (za předpokladu platnosti formula_1) bylo dosaženo.\n\nVýhoda p-hodnoty je v tom, že její výpočet nezávisí na konkrétní volbě formula_5. Není tak nutné znát kritické hodnoty pro různé volby formula_5, p-hodnota obsahuje dostatečnou informaci sama o sobě.\n\nUvedený postup může také vést k chybnému zamítnutí testované hypotézy (tzv. \"chyba I. druhu\") nebo k chybnému přijetí testované hypotézy (tzv. \"chyba II. druhu\").\nPravděpodobnost chyby I. druhu je označována jako hladina významnosti testu.\n\nPravděpodobnost, že hodnota testovacího kritéria padne do oboru přijetí formula_1, jestliže platí formula_2, tzn. pravděpodobnost chyby II. druhu, je\n\nDoplněk k formula_55 se nazývá síla testu (hovoříme také o silofunkci), a jako dostatečná hodnota se zpravidla uvažuje 0,8 a vyšší:\n\nPři volbě testovacího postupu je naším cílem, aby chyby testu byly co nejmenší. Lze dokázat, že za daných podmínek vede snižování formula_5 k růstu formula_55 a naopak.\n\nPři testování obvykle postupujeme tak, že nejdříve formulujeme nulovou a alternativní hypotézu. Poté pevně zvolíme hladinu významnosti formula_5 (obvykle se volí formula_60 a nižší). Nalezneme vhodné testovací kritérium, odvodíme jeho pravděpodobnostní rozdělení při platnosti formula_1. Dále vymezíme kritický obor s ohledem na formulaci hypotézy formula_2. Vypočteme testovací kritérium formula_27 a určíme kritické hodnoty testovacího kritéria. Jestliže formula_64, pak hypotézu formula_1 zamítáme a říkáme, že s pravděpodobností formula_66 platí hypotéza formula_2. Pokud formula_68, pak hypotézu formula_2 považujeme za neprokázanou. V takové případě neprovádíme úsudek o platnosti formula_1, nechceme-li se zabývat sílou testu.\n\nModerní statistické programy při výpočtech předkládají přímo pravděpodobnost chyby prvního druhu, označovanou jako „Sig.“ nebo „P-value“, kterou porovnáváme se zvolenou hladinou významnosti (typicky 0,05). Tyto programy hodnoty pro vyšší přehlednost často označují hvězdičkami, jedna hvězdička pro hladinu nižší než 0,05, dvě pro p-value nižší než 0,01 a tři pro 0,001.\n\n"}
{"id": "145734", "url": "https://cs.wikipedia.org/wiki?curid=145734", "title": "Potrava", "text": "Potrava\n\nPotrava je jakákoliv chemická sloučenina, obvykle složená z vody, cukrů, tuků a bílkovin, která může být požita živočichy za účelem výživy či požitku. Společnou vlastností pro všechny živočichy je, že musí přijímat nějakou potravu. Potrava člověka se nazývá jídlo nebo potraviny.\n\nPodle druhu potravy se živočichové často dělí na tři skupiny:\n\n\nNěkteré druhy jsou úzce specializované jen na některé druhy potravy. Takové druhy se nazývají potravní specialisté a patří mezi ně například koala medvídkovitý, který se živí výhradně listy a kůrou eukalyptu.\n\nPřijatá potrava je trávením chemicky rozložena na jednoduché sloučeniny, které jsou pro živočicha nejen zdrojem energie, ale umožňují mu i tělesný růst.\n\n"}
{"id": "145736", "url": "https://cs.wikipedia.org/wiki?curid=145736", "title": "Sagrada Família", "text": "Sagrada Família\n\nChrám Sagrada Família (celým katalánským názvem , španělsky , česky Chrám smíření, zasvěcený Svaté rodině) se nachází v Barceloně, hlavním městě Katalánska, na východním pobřeží Španělska. Stavební práce na něm začaly v roce 1882, trvají dodnes. Chrám je nejvýznamnější stavbou slavného katalánského architekta Antonia Gaudího. Toto neobyčejné stavební dílo mělo podnítit návrat k učení římskokatolické církve. Chrám byl vysvěcen 7. listopadu 2010 papežem Benediktem XVI., který jí také propůjčil titul basilica minor.\n\nGaudího práce vykazuje vlivy maurské architektury. Zajímal se o Art nouveau, jeho přístup k architektuře je však velmi individuální a nekonvenční, inspiraci nacházel především v přírodě. Místo přesných projektů zhotovoval neostré skici, modely s pomocí řetízků a zrcadel, často chodil na staveniště a pozoroval všechny detaily, aby je mohl případně pozměnit. Gaudí převzal projekt chrámu ve velmi raném stadiu (v roce 1883), věnoval mu hodně energie, na konci svého života na stavbě i bydlel. V roce 1926 však tragicky zahynul (srazila ho tramvaj), a ukázalo se nemožným pokračovat ve stavbě v jeho duchu. Předpokládá se, že by Gaudí nezůstal u zbarvení přírodního kamene, měl rád barvy, a řada jeho prací ukazuje nadměrné používání různých tónů barev.\n\nGaudí zamýšlel ze Sv. rodiny vybudovat „poslední velkou svatyni křesťanství“, a proto je tato katedrála velmi bohatá na křesťanské symboly. Jeden z nejpromyšlenějších znaků je 18 věží, které reprezentují 12 apoštolů, 4 evangelisty, Pannu Marii a ta nejvyšší Ježíše Krista. Věže, reprezentující evangelisty, budou v budoucnosti doplněny sochami, zpodobňujícími tradiční symboly těchto světců: býk (sv. Lukáš), anděl (sv. Matouš), orel (sv. Jan) a lev (sv. Marek). Centrální věž Ježíše Krista bude doplněna obrovským křížem.\n\nVí se, že Gaudí také chtěl vybavit chrám třemi monumentálními fasádami: Narození, Umučení a Zmrtvýchvstání a každá z nich měla mít své 4 věže. Do roku 1935, kdy byla stavba přerušena, byla dostavěna pouze východní fasáda – Narození. Na vrcholech jejích věží jsou různé geometrické tvary – při jejich stavbě byl Gaudí pravděpodobně ovlivněn kubismem.\n\nDekorace zahrnuje také mnoho liturgických textů, jako „Hosanna“, „Gloria“, nebo „Sanctus“; na velkých dveřích fasády Narození můžeme číst různé texty z Bible, v různých jazycích včetně katalánštiny.\n\nZnovu byla výstavba chrámu zahájena po válce, v roce 1952. O dokončení kostela probíhala řada diskusí. Někteří říkali, že dokončení by bylo, jako kdybychom Venuši Mélské přidělali ruce, jiní s dostavbou jen souhlasili. V roce 1978 byla dostavěna fasáda představující Kristovo utrpení, autorem sochařské výzdoby je sochař Josep Subirachs. Jeho hranaté postavy nekorespondují zcela s duchem Gaudího díla. V roce 2010 bylo završeno zastřešení a chrám byl vysvěcen papežem Benediktem XVI. Zároveň obdržel titul Basilica minor. Hlavní věž chrámu, symbolizující Ježíše Krista, by po dokončení měla být vysoká 170 m. Celkové dokončení katedrály se plánuje na rok 2026 – 100. výročí úmrtí Antonia Gaudího. Od začátku stavby (1882) do plánovaného dokončení (2026) to bude 144 let, co se chrám Sagrada Família začal budovat.\n\nArchitekti, kteří se po smrti Gaudího na výstavbě katedrály podíleli, se snažili dodržovat původní Gaudího plány. Je ale velice zajímavé, že od počátku stavby až dodnes se chrám staví pouze z darů a příspěvků, i to je důvod, proč výstavba trvá tak dlouho.\n\n\n\n"}
{"id": "145737", "url": "https://cs.wikipedia.org/wiki?curid=145737", "title": "Holografický princip", "text": "Holografický princip\n\nHolografický princip je spekulativní dohad o teoriích kvantové gravitace, navržený Gerardem 't Hooftem a vylepšený Leonardem Susskindem, kteří tvrdí, že veškeré informace obsažené v objemu prostoru mohou být reprezentovány teorií fungující v hranici této oblasti. Jinými slovy, pokud máme místnost, můžeme modelovat všechny události uvnitř místnosti tím, že vytvoříme teorii, která bere v úvahu pouze to, co se děje ve stěnách místnosti. Holografický princip také tvrdí, že připadá jeden stupeň volnosti (nebo 1 Boltzmannova konstanta \"k\" jednotek maximální entropie) pro každé čtyři Planckovy oblasti v této teorii. To může být nazváno Bekensteinova vazba, formula_1.\n\nMějme nějakou konečnou, omezenou oblast prostoru (např. kouli). Tato oblast bude obsahovat hmotu a energii. Jestliže tato energie překročí kritickou hustotu, oblast zkolabuje do černé díry.\n\nO černé díře se teoreticky ví, že má entropii, která je přímo úměrná povrchu jejího horizontu událostí. Černé díry jsou objekty s maximální entropií, takže entropie obsažená v dané oblasti prostoru nemůže být větší než entropie největší černé díry, která může vyplnit daný objem.\n\nHorizont událostí černé díry obklopuje objem a hmotnější černé díry mají větší plochu horizontu událostí a obklopují větší objem prostoru. Nejhmotnější černá díra, která může vyplnit danou oblast je ta, jejíž horizont událostí přesně odpovídá hranicím dané oblasti. \n\nVětší hmotnost znamená větší entropii. Proto maximální limit entropie pro jakoukoli běžnou oblast prostoru je přímo úměrná povrchu této oblasti, ne jeho objemu. To je pro fyziky neintuitivní, protože entropie je extenzivní proměnná, přímo úměrná hmotnosti, která je úměrná objemu.\n\nJestliže entropie obyčejné hmoty (ne černé díry) je také úměrná ploše, potom z toho vyplývá, že objem sám je nějakým způsobem iluzorní: že totiž hmota zabírá plochu, ne objem, a tudíž vesmír je ve skutečnosti hologram, který je isomorfický pro informaci, vtištěnou v jeho hranicích.\n\nEntropie, pokud o ní uvažujeme jako o informaci (viz informační entropie), může být měřena v bitech nebo natech.\nJeden bit je (ln 2) natů, a jeden nat odpovídá čtyřem Planckovým jednotkám. Celkové množství bitů odpovídá celkovému počtu stupňů volnosti hmoty/energie. Bity samotné zakódovávají informaci o stavech, které hmota/energie zaujímá.\n\nV daném objemu existuje tedy horní limit hustoty informace o všech charakteristikách všech částic, které tvoří hmotu v tomto objemu, a to vnuká představu, že hmota sama nemůže být dělena do nekonečna. Spíše musí existovat konečná úroveň elementárních částic, tj. jestliže je částice složena z sub-částic, pak stupeň volnosti částice je produktem všech stupňů volnosti jejích sub-částic. Pokud by se tyto sub-částice dále dělily na sub-sub-částice atd. do nekonečna, pak by stupeň volnosti původní částice musel být nekonečný, což odporuje maximálnímu limitu hustoty entropie. Holografický princip tedy implikuje, že dělení částic musí na určité úrovni ustat, a tedy základní částice je jeden bit informace (1 nebo 0).\n\nExistují variace holografického principu známé jako slabý a silný holografický princip.\n\nSilný holografický princip\n\nSilný holografický princip říká, že informace, kterou vnější pozorovatel může vyvodit z povrchu černé díry je přímo úměrná povrchové oblasti horizontu událostí. Silná verze holografického principu konstatuje, že pozorovatel vyvozuje informace z něčeho skrz jeho povrch, který funguje jako plátno, kterým je vidět skrz. Avšak částice, které obsahují informaci, jsou za stínítkem, na které svou informaci promítají.\n\nSlabý holografický princip\n\nSlabý holografický princip tvrdí, že všechna informace vstupující do horizontu událostí černé díry je zakódována v povrchu horizontu událostí této černé díry a je úměrná povrchové oblasti horizontu událostí. Na rozdíl od silné verze však slabý holografický princip tvrdí, že za stínítkem není žádná částice a že fyzikální procesy vesmíru mohou být úplně popsány stínítkem nebo povrchem, skrz který je informace pozorována.\n\nHolografický princip souvisí s teorií superstrun.\n\nExistuje i pokus odvodit přímo z holografického principu podobu \"fundamentálních\" fyzikálních zákonů, např. gravitačního. Gravitace pak v tomto chápání není základní interakcí, ale prostě důsledkem holografického uspořádání vesmíru (Aldebaran.cz, Sciencemag.cz).\n\n"}
{"id": "145740", "url": "https://cs.wikipedia.org/wiki?curid=145740", "title": "Sydney Camm", "text": "Sydney Camm\n\nSir Sydney Camm, CBE, FRAeS (5. srpna 1893, Windsor – 12. března 1966) byl britský letecký konstruktér, v roce 1953 byl pasován na rytíře.\n\nK nejznámějším letounům, na kterých pracoval jako šéfkonstruktér, patřily dvouplošné stíhací letouny Hawker Fury a Hawker Nimrod, či stíhací jednoplošníky Hawker Hurricane, Hawker Typhoon, Hawker Tempest a námořní stíhací Hawker Sea Fury (ten navazoval na řadu prototypů Hawker Fury, poháněných několika různými typy pístových motorů). Po válce rovněž vedl vývoj reaktivního stíhacího letounu Hawker Hunter. Podílel se rovněž na vývoji kolmostartujícího reaktivního letounu Hawker Siddeley Harrier. Konstrukci letadel se u Hawkeru věnoval od roku 1925 prakticky až do konce života.\n"}
{"id": "145748", "url": "https://cs.wikipedia.org/wiki?curid=145748", "title": "Horácko", "text": "Horácko\n\nHorácko je rozsáhlá etnografická oblast na rozhraní Čech a Moravy, skládající se z několika menších podoblastí. V 19. století byl tento pojem širší a platil spíše pro území na Moravě. Pojem České Horácko byl vytvořen analogicky k Moravskému Horácku. V současné době největší část Horácka spadá do Kraje Vysočina, folkloristé označují jako Horácko pruh území od Telče přes Jihlavu až k Novému Městu na Moravě, Podhorácko se pak uvádí jako oblast trojúhelníku mezi městy Jemnice, Velké Meziříčí a Moravský Krumlov.\n\nHorácko v širším slova smyslu se skládá z těchto podoblastí:\n\nZ jazykového hlediska je oblast zajímavá tím, že i v moravské části se mluví interdialektovou obecnou češtinou (oproti většině Moravy), popř. českomoravským/jihovýchodočeským dialektem české nářeční skupiny. Uvádí se, že obyvatelé z Třebíče si s některými výrazy nemusí s obyvateli dalších měst porozumět, jako příklad lze uvést to, že jedí \"žlicou\" místo lžicí. Jako jedno z netypických slov se uvádí také výraz \"čupnout si\" ve významu dřepnout si.\n\nO tradiční lidovou kulturu na Vysočině od roku 2005 pečuje Muzeum Vysočiny Třebíč, ve spolupráci s Etnologickým ústavem Akademie věd České republiky muzeum pracovalo v letech 2011 až 2015 na projektu sbírky lidových písní z oblasti Podhorácka. Jedná se o písně, které sbírali sběratelé od počátku minulého století. V roce 2016 byla vydána trojdílná publikace, která se zabývá písněmi z oblastí Náměště nad Oslavou, Velké Bíteše, Třebíče, Hrotovic, Moravských Budějovic, Jemnice, Tišnova a Bystřice. Celkem bylo zaznamenáno 934 písní, ty byly zaznamenány 77 sběrateli. Zpívalo celkem 248 zpěváků ze 121 míst. V roce 2017 vydalo muzeum Vysočiny spolu s dalšími organizacemi zpěvník z Horácka a Podhorácka, která zaznamenává 100 písní. Zpěvník navazuje na původní publikaci vydanou v roce 2016.\n\nLidové kroje na Horácku dlouho využívaly přírodní materiály jako lněné plátno, vlnu nebo kůže. Byly kombinovány s potištěnými bavlněnými látkami – kartounem, a různými druhy hedvábných látek pro slavnostní příležitosti. Velké obliby došel i modrotisk.\n\nPro mužské kroje byly charakteristické úzké kožené kalhoty, bílé, žluté či černé, méně často hnědé. Plátěné košile rovného střihu a vesty z vlny, kůže nebo kupovaných materiálů. Na ně se oblékaly krátké i dlouhé kabáty, obliby došly i límcové pláště. V zimě se oblékaly bílé kožichy, lemované kožešinou a vyšívané barevnými květy. Ty jsou charakteristické pro širší oblast Českomoravské vrchoviny. Na hlavu patřily klobouky se širokou střechou nebo několik druhů čepic.Starší nízké střevíce vystřídaly během 19. století vysoké selské kožené holínkové boty.\n\nŽeny dlouho zůstaly u kanafasových a vlněných sukní. Na severním Horácku jim říkaly „šarky“ a „mezulánky“, na Podhorácku „dělanice“. K nim si uvazovaly podle příležitosti nejrůznější zástěry. Na svátek většinou nosily kabátky ze vzorovaných látek nebo hedvábí a na krk často vyšívaný nebo vzorovaný šátek. Na hlavu, podobně jako v jiných oblastech Moravy vázaly velké bavlněné šátky s červenou půdou a širokou květovou bordurou, zde byly nazývány „sackými“ či „sakskými“ šátky. Bohaté selky kromě toho na velké svátky nosily vysoké čepce ze zlatého nebo stříbrného dracounu či z černé krajky. Na jižním Horácku se čepec převazoval vyšívanou půlkou.\n\nOd konce 19. století byl místo regionálního kroje Horácka používán v mnoha obcích kroj kyjovský. Mnoho Horáků dnes ani neví, jak jejich kroj vypadal.\n\nNa Jihlavsku se zachovaly naprosto odlišné kroje, charakteristické jen pro tuto oblast. Mužský kroj byl laděný do černa, ženy měly modré či šedé sukně a k nim leštěnou modrou či černou zástěru, červené punčochy a brokátové hluboce vystřižené živůtky, šněrované červenou stuhou. Na hlavě velký červený šátek, zvaný „konec“.\n\nHoráckem a jeho tradicemi se zabývá více folklorních souborů, v roce 1955 byl založen šestnáctičlenný soubor \"Třebíčan\". Roku 1957 mu byl tehdejším třebíčským Městským národním výborem propůjčen čestný název \"Třebíčan\" a do roku 1990 měl za sebou již více než tisíc představení v různých zemích Evropy. V Moravských Budějovicích pak od roku 2002 působí soubor Škrpál, jehož předchůdcem byl soubor Podhoráček (působící přibližně od sedmdesátých let 20. století). V roce 1989 pak v Moravských Budějovicích vznikl také soubor Borověnka, ten působil do roku 1997.\n\nDětský folklorní soubor Rouchováček při ZŠ a MŠ T.G.Masaryka v Rouchovanech na Třebíčsku vznikl v roce 1978, pracuje tedy již víc jak 40 let. Rouchováček čerpá z tradic Horácka a Podhorácka, ve svých pásmech zobrazuje dětské hry, horácké tance, škádlivky, říkanky a písně. Účastní se nejrůznějších akcí v rámci regionu Horácka, navštívil Maďarsko, Bulharsko a získal celou řadou ocenění. Pravidelně se účastní soutěže folklorních souborů Sedmikvítek.\n\nHistorie podhoráckého souboru obce Ketkovice začíná roku 1957, kdy zásluhou sester Bočkových, které sestavily pásmo z písní a tanců z okolí Ketkovic, bylo pořízeno 10 dětských, 10 mužských a 24 ženských krojů včetně klobouků pro muže.\n\nV roce 2017 se konal již XV. ročník přehlídky folklorních souborů a skupin z Podhorácka i sousedních regionů, který pořádá začátkem měsíce září městské muzeum ve Velké Bíteši.\n\nDne 9. února 2019 se regiony Horácko a Podhorácko v rámci akce Folklorní regiony Čech, Moravy a Slezska v Národopisném muzeu v Praze představily přednáškou a vystoupením souboru Podjavořičan.\n\nEtnografové z Muzea Vysočiny Třebíč se zapojili do přeshraničního projektu, který po tři roky (mezi lety 2018 a 2020) zkoumá tradiční stravu a pokrmy.\n\n"}
{"id": "145750", "url": "https://cs.wikipedia.org/wiki?curid=145750", "title": "George Caspar Homans", "text": "George Caspar Homans\n\nGeorge Caspar Homans (11. srpna 1910 – 29. května 1989) je americký sociolog, považovaný za předního představitele sociologie malých skupin; je zakladatelem behaviorálního proudu sociologie a teorie směny. V období 1950 – 1970 patřil k jedněm z nejvýznamnějších teoretiků disciplíny a jeho myšlenky byly mohutně diskutovány a často též odmítány.\n\nG. C. Homans se narodil 11. srpna 1910 v Bostonu v Massachusetts. Roku 1928 nastoupil na Harvardovu univerzitu se záměrem studovat americkou literaturu a angličtinu, nakonec studoval mj. sociologii, psychologii a historii. Po absolvenci začal v roce 1939 na Harvardu přednášet především sociologii a dějiny středověku. V roce 1964 byl zvolen presidentem Americké sociologické společnosti. Zemřel 29. května 1989 v Cambridge v Massachusetts.\n\nHomansovo tvůrčí období bývá někdy rozdělováno na dvě fáze, tzv. induktivní a deduktivní. První fáze počíná vydáním díla \"The Human Group\" v roce 1950, druhá fáze publikací knihy \"Social Behaviour as Exchange\" o osm let později.\n\nKlíčovou knihou tohoto období je dílo \"The Human Group\", prvně vydané v roce 1950. Homans předkládá názor, že sociální realita by měla být zkoumána na třech úrovních:\n\n\nLidská skupina není předmětem Homansova zájmu sama o sobě, ale zejména jako prostředí, v němž probíhá lidské chování. Hypotézy jsou formulovány prostřednictvím vztahů mezi proměnnými jako interakční frekvence, podobnost aktivit, intenzita citů a konformita vůči normám. Norma je příslušníky skupin přijímaná idea o tom, co mají za určitých podmínek dělat, resp. co lze očekávat za důsledky, jestliže se skutečné chování odchyluje od očekávaného. Homans považuje normy za činitele určujícího chování lidí ve skupinách; normy, které určují určité pozice (např. předepisují držiteli dané pozice, jaké má plnit úkoly), pak nazývá rolemi. Vedle norem Homans rozlišuje pojmy autorita, kontrola a rozkaz. Rozkaz vůdce, který je přijat členem a určuje jeho jednání, má autoritu. Kontrola je pak proces, jímž je zaručen soulad v chování příslušníků skupiny (máme-li na mysli chování odpovídající normám). V teoretické analýze malých skupin začíná Homans poprvé užívat pojmů, které později v jeho díle získají klíčový význam – např. posílení nebo směna.\n\nV knize \"The Human Group\" také Homans rozlišuje vnitřní (interior) a vnější (exterior) systém skupiny:\n\nÚstředním dílem této fáze Homansova díla je kniha \"Social Behaviour as Exchange\" z roku 1958. Volba jednání je záležitostí pravděpodobnosti, s jakou povede k vyšší odměně než ostatní možné alternativy. Sociální jednání jako směna znamená, že vyšší počet jedinců, z nichž každý jedná na základě těchto behaviorálních principů, vytvoří interakční systém. Základní odměnou, kterou si mohou lidé vzájemně poskytovat, je společenské uznání. Homans zkoumá, jakými interakčními pravidly se řídí vzájemná směna odměňujících a trestajících aktivit. Klíčovou snahou aktérů je získat více, než kolik činily náklady.\n\nZásady své teorie směny Homans dále rozvíjí v knize \"Social Behaviour: Its Elementary Forms\" (1961, revidováno 1974).\n\nJednou ze základních Homansových tezí je: interakce s druhými sama může být odměnou. Homans zde však opomíjí faktor moci, jenž vztahy nadřazenosti a podřazenosti mezi členy strukturuje; Homans tvrdí, že lidé mají vždy možnost do směnně nevýhodných vztahů nevstupovat.\n"}
{"id": "145754", "url": "https://cs.wikipedia.org/wiki?curid=145754", "title": "Natalie Ward", "text": "Natalie Ward\n\nNatalie Ward (* 24. prosince 1975, Austrálie) je australská softballistka. Na olympiádě v Athénách v roce 2004 získala s týmem Austrálie (\"Aussie Spirit\") stříbrné medaile. Hraje na postech spojky a druhé metařky. Od září 2006 je držitelkou australského rekordu v počtu reprezentačních startů. V australské lize (\"National Women's League\") hraje za tým NSW Firestars.\n\n\n"}
{"id": "145757", "url": "https://cs.wikipedia.org/wiki?curid=145757", "title": "1. asociační liga 1930/31", "text": "1. asociační liga 1930/31\n\n1. asociační liga 1930/31 byla 7. oficiálním ročníkem československé fotbalové ligy. Soutěž vyhrál tým SK Slavia Praha, zajistil si tak 6. mistrovský titul, z toho třetí v řadě. Do tohoto ročníku postoupily týmy SK Náchod a SK Meteor Praha VIII, který však na konci ročníku sestoupil do druhé ligy. Nejlepšími střelci se v této sezóně stali Josef Silný (AC Sparta Praha) a Otto Haftl (Teplitzer FK a AC Sparta Praha), kteří vstřelili po 17 brankách.\n\nFrantišek Plánička (14/0/5) –\nVáclav Bára (4/3),\nŠtefan Čambal (5/2),\nFrantišek Černický (14/0),\nKarel Čipera (3/5),\nFrantišek Fait (7/1),\nBohumil Joska (6/5),\nFrantišek Junek (14/4),\nFrantišek Kloz (2/2),\nVilém König (2/0),\nAntonín Novák (13/2),\nAntonín Puč (5/2),\nJan Smolka (1/1),\nFrantišek Svoboda (12/13),\nAdolf Šimperský (14/1),\nJindřich Šoltys (11/5),\nLadislav Šubrt (2/0),\nAntonín Vodička (12/1),\nLadislav Ženíšek (13/0),\nvlastní Emanuel Petřík (Kladno) –\ntrenéři John William Madden, Jan Reichardt a Josef Sloup-Štaplík\n\nVladimír Bělík (1/0/0),\nJosef Němec I (13/0/2) –\nRaymond Braine (12/14),\nJaroslav Burgr (9/1),\nVilém Červený (1/2),\nJosef Čtyřoký (12/0),\nOtto Haftl (3/4),\nKarel Hejma (9/4),\nAntonín Hojer I (1/0),\nJan Knobloch-Madelon (12/1),\nFrantišek Kolenatý (2/0),\nJosef Košťálek (8/9),\nAntonín Moudrý (1/0),\nAdolf Patek (1/0),\nAntonín Perner (6/0),\nKarel Pešek (14/1),\nKarel Podrazil (13/3),\nJosef Silný (14/17),\nKarel Sokolář (7/3),\nErich Srbek (14/0),\nAlexandr Ulanov (1/0) –\ntrenér John Dick\n\nFrantišek Hochmann (7/0/2),\nAntonín Kulda (7/0/2) –\nKarel Bejbl (14/16),\nFrantišek Hofmann I (7/0),\nAntonín Kašpar (2/0),\nJan Knížek (14/4),\nFrantišek Kolenatý (7/0),\nFrantišek Krejčí (14/0),\nJaroslav Kučera I (12/0),\nAntonín Lanhaus (10/1),\nJaromír Skála (14/13),\nJan Smolka (1/0),\nAntonín Šedivý (14/2),\nAntonín Šindelář (5/0),\nFrantišek Tyrpekl (14/0),\nJan Wimmer (12/9),\nvlastní Bohumil Zimmermann (Meteor) –\ntrenér Robert Cimera\n\nVáclav Benda I (1/0/0),\nAntonín Ledvina (13/0/1) –\nVáclav Baier (3/1),\nVojtěch Bradáč (8/9),\nLadislav Čulík (3/1),\nFrantišek Hladík (6/0),\nKarel Hromádka (7/3),\nVáclav Hruška (11/6),\nAntonín Klicpera (1/0),\nMiloslav Kouňovský (7/1),\nRudolf Kranda (6/1),\nAntonín Křišťál (3/1),\nVáclav Křížek (6/1),\nFrantišek Mareš I (7/0),\nŠtěpán Matěj-Štěpán (14/1),\nKarel Meduna (2/0),\nAntonín Moudrý (8/0),\nAlois Mourek (2/0),\nOtto Novák (6/3),\nJosef Polanecký (5/1),\nLadislav Řežábek (4/1),\nAlois Skočdopole (1/1),\nStanislav Soukup (4/0),\nFrantišek Stehlík (1/0),\nKarel Steiner (9/1),\nJosef Suchý (4/1),\nVojtěch Sýbal-Mikše (1/0),\nVáclav Vaník-Váňa (2/0),\nMartin Watzata (7/1),\nOldřich Zajíček (2/0) –\ntrenér ...\n\nOldřich Šesták (11/0/2),\nKarel Tichý (3/0/0) –\nVáclav Brož (11/0),\nJosef Čapek (5/0),\nAntonín Černý (14/0),\nFrantišek Hendrych (10/8),\nJosef Junek I (13/5),\nFrantišek Kloz (11/8),\nKarel Kohout (1/0),\nVratislav Kostelecký (3/1),\nJaroslav Koubek (3/0),\nJosef Kratochvíl (5/1),\nKarel Kraus (9/1),\nEmanuel Petřík (14/0),\nJosef Pleticha (4/0),\nFrantišek Rajniš (13/0),\nVladimír Rybák (1/0),\nFerdinand Üblacker (14/0),\nVáclav Vraga (3/1),\nVáclav Wolf (6/3) –\ntrenér Bohumil Klvaň\n\nVladimír Bělík (4/0/0),\nKarel Kotík (8/0/2),\n... Křik (2/0/0) –\nFrantišek Biman (4/0),\nVáclav Brabec-Baron (6/1),\nAntonín Carvan (10/0),\nJaroslav Dobeš (12/2),\nVáclav Dobeš,\nKarel Janoušek (10/0),\nVáclav Kolakovský (8/0),\nKarel Kudrna I (7/0),\nFrantišek Kuchta (1/0),\nFrantišek Lochman,\nFrantišek Mareš I (7/0),\nJosef Miclík (14/7),\nFrantišek Nejedlý (14/0),\nOldřich Nývlt (8/0),\nRudolf Rektorys (10/5),\nJan Smolka (4/0),\nRudolf Šafr (14/0),\nVladimír Treml (1/1),\nJaroslav Vlček II (10/8) –\ntrenér Josef Staněk\n\n... Höfer (2/0/0),\n... Klemm (12/0/0) –\n... Bachmann (1/0),\nŠtefan Čambal (6/0),\n... Dörre (4/3),\nKarl Haberstroth (13/2),\nOtto Haftl (11/13),\nKarel Janoušek (5/2),\nRudolf Kettner (7/5),\nRudolf Krčil (11/0),\nArnošt Kreuz (10/0),\n... Leština (5/0),\n... Ludwig (1/0),\nWilly Mizera (14/0),\n... Morawetz (5/1),\n... Peiml (2/0),\nHeinrich Schöpke (14/0),\n... Steimar (5/0),\nJosef Thaut (1/0),\nFrantišek Wieser (12/4),\nRudolf Zosel (13/5),\nvlastní Jaroslav Kučera I (Bohemians) –\ntrenér ...\n\nVáclav Hroneš (1/0/0),\nKarel Chaloupecký (5/0/0),\nVáclav Wartusch (8/0/0) –\nJiří Bartůněk (7/0),\nFrantišek Bičiště (3/1),\nJosef Buriánek (7/0),\nStanislav Čermák (1/0),\nKarel Franěk (6/1),\nMiloslav Hlavatý (9/0),\nVáclav Jonák (9/0),\nJaroslav Junek (3/1),\nJosef Junek II (10/1),\n... Kindl (5/2),\nOldřich Král (2/0),\n... Liskovec (1/0),\nJosef Maloun (7/3),\n... Matoušek (1/0),\n... Novotný (6/0),\n... Palman (4/1),\nBohumil Parkán (9/0),\n... Podlipský (5/0),\nJosef Polanecký (2/0),\nJan Prokop (8/1),\n... Račanský (9/2),\nFrantišek Rozvoda (13/1),\nFrantišek Ryšavý (1/0),\n... Šebesta (1/0),\n... Vondráček (2/0),\nBohumil Zimmermann (9/0) –\ntrenér ...\n\n\n"}
{"id": "145758", "url": "https://cs.wikipedia.org/wiki?curid=145758", "title": "Roger Williamson", "text": "Roger Williamson\n\nRoger Williamson (2. února, 1948 Ashby-de-la-Zouch, Leicestershire – 29. červenec, 1973 Zandvoort Circuit, Nizozemsko) byl automobilový závodník a pilot Formule 1 z Velké Británie. Jeho otec Dodge Williamson závodil na motocyklu.\n\nRoger patřil mezi nejtalentovanější jezdce a byla mu předpovídána velká budoucnost. Po úspěších v nižších kategoriích se v roce 1973 dostal do Formule 1. Svou první Grand Prix jel doma ve Velké Británii. Na trati ale vydržel jen jedno kolo. Jeho vůz byl po nehodě, kterou zavinil Hans-Joachim Stuck, zničen natolik, že nemohl nastoupit do opakovaného startu.\n\nDo nizozemské Grand Prix startoval z 18. místa. V Nizozemsku se závod jet neměl, ale pořadatelé dostali výjimku, protože údajně zlepšili bezpečnost okruhu. Smutnou zajímavostí je, že v roce 1970 na tomto okruhu zahynul Piers Courage, jehož tělo po uhašení zaházeli pískem a vyhrabali až po dokončení závodu.\n\nHolandská Grand Prix se konala 29. července 1973. Williamson jel na 13. místě, za ním jel David Purley. Rogerův vůz se po nárazu do svodidel náhle převrátil koly vzhůru , urazil ještě asi 275 metrů a zůstal u svodidel v zatáčce. David Purley hned zastavil a běžel jezdci na pomoc. Traťoví komisaři řídili okolní provoz, ale Williamsona se nesnažili uhasit. Purley se snažil sám vůz převrátit na kola, ale marně. Pak zkoušel marně rozepnout Rogerovy bezpečnostní pásy. Roger nebyl zraněný a stále křičel o pomoc. Purley se ho snažil sám uhasit ale v hasicím přístroji došla náplň. Řidič hasicího vozu se bál vyjet, protože by musel jet asi 200 metrů proti směru trati. Fanoušky, kteří by rádi pomohli, odháněla policie. Purley se snažil zastavit ostatní závodníky, nikdo nezastavil. Po závodě většinou vypovídali, že si mysleli, že je jen upozorňuje na nehodu. Niki Lauda řekl, že je placený za závodění a ne za parkování na trati. Roger se pod svým vozem udusil. Teprve potom byl jeho vůz obrácený zpět na kola. Pořadatelé Williamsonovo tělo přikryli plachtou a nechali u trati až do konce závodu.\n"}
{"id": "145769", "url": "https://cs.wikipedia.org/wiki?curid=145769", "title": "Václav Valeš (letec)", "text": "Václav Valeš (letec)\n\nVáclav Valeš (26. listopadu 1914 Mokré – 20. července 1941 Hannover) byl český příslušník RAF a hrdina druhé světové války.\n\nJeho otec byl železničářem. Po absolvování základní školy se Václav Valeš v Dobrušce vyučil elektrotechnikem, v místě našel pracovní místo a vojenskou službu absolvoval u hraničářského praporu v Žamberku. Vojenskou službu si dobrovolně prodloužil dalším závazkem u letecké jednotky v Hradci Králové.\n\nDo zahraničí odešel se svou přítelkyní Marií 6. ledna 1940 přes Slovensko. Na další cestě byli zadrženi v Maďarsku, ale z internace se jim podařilo utéci do Jugoslávie a odtud dále přes Řecko, turecký Istanbul až do tábora pro československé uprchlíky v Bejrútu. Dne 5. dubna 1940 již sám vstoupil na loď směřující do Alexandrie, odkud pokračoval dalším transportem přes celé Středozemní moře do francouzského přístavu Marseille. 16. dubna 1940 dorazil spolu s dalšími Čechy do československého tábora v Agde. I když byl na francouzském území zařazen k československé letecké jednotce, do bojového nasazení zařazen nebyl. 18. června 1940 odjel s dalšími Čechy z Francie do Anglie.\n\nJiž 1. července 1940 byl v Anglii zařazen do leteckého výcviku. Evidenčně byl veden u 312. československé stíhací perutě a 10. srpna 1940 se stal pilotem RAF. Z jeho zachovaného deníku lze poznat osobní nálady, pohledy na život daleko od vlasti, přípravu a boje v řadách RAF, ale i lásku ke své vlasti a touhu po jejím osvobození. Dočasně byl přidělen i jako radiotelegrafista. Dne 30. září 1940 československý depot v Cosfordu opustil, prošel kurzem bombometčíků a střelců. Konečně 1. listopadu 1940 byl přidělen k 311. československé bombardovací peruti. Byl palubním střelcem, snažil se stát pilotem. V červenci 1941 při jednom z náletů na německá města byl jeho letoun sestřelen.,\nVáclav Valeš byl vyznamenán Československým válečným křížem 1939, Medailí Za chrabrost a jinými československými i zahraničními vyznamenáními. 1. června 1991 byl „in memoriam“ povýšen do hodnosti podplukovníka.\n\nDne 28. října 1994 byla v obci Mokré slavnostně odhalena pamětní deska u příležitosti 50. výročí jeho úmrtí. Touto pamětní deskou byla uctěna i památka padlých bojovníků v první světové válce. Slavnosti se zúčastnilo velké množství místních obyvatel, rodáků obce a dosud žijících spolubojovníků Václava Valeše. Slavnostnímu aktu byla přítomna i paní Marie, s níž Václav Valeš plánoval společný život. Slavnost doprovázela výstava fotografií, dokumentů a předmětů vztahujících se nejen k osobě Václava Valeše, ale i k historii Mokrého, byla zakončena průletem bojových vrtulníků Mil Mi-24 z letecké základny v Přerově.\n\nFotografie a další podrobnosti jsou na webových stránkách kroniky obce Mokré.\n\n\n"}
{"id": "145773", "url": "https://cs.wikipedia.org/wiki?curid=145773", "title": "Friedrich Ratzel", "text": "Friedrich Ratzel\n\nFriedrich Ratzel (30. srpna 1844, Karlsruhe – 9. srpna 1904, Ammerland) byl německý zoolog a geograf. Zakladatel oboru antropogeografie (\"Anthropogeographie oder Grundzüge der Anwendung der Erdkunde auf die Geschichte, 1882\"). Svým spisem Politická geografie (\"Politische Geographie\") (1897) patří mezi zakladatele politické geografie jako vědního oboru. Bývá řazen i k zakladatelům geopolitiky, ač sám takový termín nepoužíval. Roku 1901 publikoval článek jménem Lebensraum (česky doslova „Životní prostor“). V roce 1890 v Británii vyšla kniha A. T. Mahana \"Vliv námořní síly na dějiny 1660–1783\". Pod jejím vlivem sepsal \"Moře jako zdroj velikosti národů\" (1900). Vyslovil se pro politiku námořního zbrojení Německa. Tím položil základy budoucí německé geopolitiky. Ratzel byl geografický determinista. Zastával geografický darwinismus, podle nějž je stát jako živý organismus (rodí se, vyvíjí se, stárne a umírá) a řídí se zákonem silnějšího. Za určující faktory mezinárodní politiky považoval kromě velikosti států i množství a kvalitu půdy. Výrazně ovlivnil Karla Haushofera a Rudolfa Kjelléna. \nBěhem svých studií zoologie v roce 1869, publikoval \"Sein und Werden der organischen Welt\" založenou na poznatcích Charlese Darwina. K jeho učitelům patřil také Ernes Haeckel, který přivedl na svět pojem ekologie. Dobrovolně nastoupil do války proti Francii (1870).\n\n"}
{"id": "145774", "url": "https://cs.wikipedia.org/wiki?curid=145774", "title": "Securitate", "text": "Securitate\n\nSecuritate (: \"Bezpečnost\", oficiální název ), byla rumunská státní tajná policie. Současně plnila také úkoly špionáže a kontrašpionáže.\nV poměru k počtu obyvatel Rumunska byla největší tajnou službou v bývalém socialistickém bloku. V roce 1990, před svým zánikem měla podle odhadu 40 000 oficiálních, ale až 400 000 neoficiálních spolupracovníků.\n\nZřízena byla rozkazem 221/30 ze dne 30. srpna 1948 k „\"ochraně demokratických vymožeností a zajištění bezpečnosti lidové republiky proti vnějšímu i vnitřnímu nepříteli\"“. Fakticky její struktury fungovaly už od roku 1944, kdy komunisté infiltrovali rumunské ministerstvo vnitra.\n"}
{"id": "145775", "url": "https://cs.wikipedia.org/wiki?curid=145775", "title": "Edward Lear", "text": "Edward Lear\n\nEdward Lear (12. května 1812, Londýn – 29. ledna 1888, San Remo) byl anglický ilustrátor a spisovatel, který proslul svými nonsensovými básněmi a tzv. „limeriky“ (\"limericks\").\n\nNarodil se v Highgate v Londýně jako předposlední dvacátý potomek zámožného makléře, a byl vychováván o 21 let starší sestrou Annou. Trpěl od mládí nepevným zdravím, od sedmi let měl záchvaty epilepsie, potíže dýchacích cest, na sklonku života částečně oslepl. Po otcově obchodním krachu se v patnácti musel se sestrou odstěhovat z domova. Sám se nikdy neoženil a vlastní děti neměl.\n\nV devatenácti letech vydal knihu přírodopisných kreseb papoušků. Přes svůj trvající zájem a snahu o přírodopisné ilustrace se proslavil spíše jako spisovatel knížek pro děti. Ve dvaceti čtyřech letech mu vyšla jeho Velká kniha nesmyslů (\"A Book of Nonsense\"), sbírka limeriků, jež tuto krátkou básnickou formu proslavila. Celkem limeriků napsal přes dvě stě. Další známá básnická díla jsou \"Sedm rodin od jezera Piplpopl (The History of the Seven Families of the Lake Pipple-Popple)\" a báseň \"Sova a Kočička (The Owl and the Pussycat)\", kterou napsal pro děti svého mecenáše. \n\nDo češtiny se zapsal hlavně díky překladům Antonína Přidala, \"Kniha třesků a plesků\" (Odeon, Praha 1984), \"Velká kniha nesmyslů\" (Mladá fronta, Praha 1998), viz například následující limerik: \nNaposledy vyšel v roce 2004 v překladu Jana Vladislava \"Třesky, plesky, česky\" (ISBN 80-7341-226-8).\n\nČeské překlady obvykle nedodržují pevné rytmické schema pravého limericku, srovnej odkaz níže. V limericku č. 45 této sbírky Lear nesmyslně rýmuje \"Prague\" a \"plague\" (= mor, vyslov \"plejg\"), což vnucuje výslovnost [prejg].\n\n"}
{"id": "145777", "url": "https://cs.wikipedia.org/wiki?curid=145777", "title": "Mistrovství světa v alpském lyžování 1985", "text": "Mistrovství světa v alpském lyžování 1985\n\n28. Mistrovství světa v alpském lyžování proběhlo v termínu od 31. ledna do 10. února 1985 v italském středisku Bormio.\n\n<div style=\"float:left;text-align:left;padding-right:15px\">\n"}
{"id": "145778", "url": "https://cs.wikipedia.org/wiki?curid=145778", "title": "Basic Celtos", "text": "Basic Celtos\n\nBasic Celtos je francouzská rapová hudební skupina.\n\nBasic Celtos patří k vůdčím skupinám Rock identitaire français (často se používá zkratka RIF), hudebního hnutí tvořeného pravicovými skupinami a písničkáři. Basic Celtos jsou nezaměnitelní pro svůj typický zvuk, kde kombinují agresivní rapovou hudbu s tradičními evropskými nástroji (např. dudami) a dalšími netradičními prvky, jako například gregoriánskými chorály. Texty písní oslavují rodnou zemi, útočí na globalizaci a volají po zachování tradičních hodnot.\n\nV březnu a dubnu 1999 během náletů NATO v Jugoslávii byli Basic Celtos mezi skupinami, které se účastnily happeningů na bělehradských mostech; cílem happeningů bylo bránit mosty vlastními těly proti vojenským útokům.\n\nMuzikanti z Basic Celtos se v rozhovorech opakovaně hlásí ke své katolické víře.\n\n\n"}
{"id": "145782", "url": "https://cs.wikipedia.org/wiki?curid=145782", "title": "Podepisování klíčů", "text": "Podepisování klíčů\n\nPodepisování klíčů je technický termín označující digitální podepsání digitálního veřejného klíče jiné osoby (keysigning) u asymetrické kryptografie. Při podepisování jsou ke stávajícímu veřejnému klíči přidány doplňující informace (upřesnění původního majitele klíče) a následně je vše digitálně podepsáno (je vytvořen a připojen digitální podpis).\n\nSprávnější označení podepsání veřejného klíče by mohla být certifikace (kterou také provádí Certifikační autorita), protože původní klíč není při podepisování nijakým způsobem měněn. V běžné terminologii se však obvykle nerozlišuje označení certifikát a klíč (celým názvem veřejný digitálně podepsaný klíč).\n\nUživatelé si navzájem podepisují své veřejné klíče, aby třetí straně naznačili, komu důvěřují. Věříte-li tomu, kdo cizí klíč podepsal, můžete následně důvěru přenést na držitele podepsaného klíče. Takto se vytvářejí sítě důvěry (web of trust).\n\n\n"}
{"id": "145784", "url": "https://cs.wikipedia.org/wiki?curid=145784", "title": "Morulovci", "text": "Morulovci\n\nMorulovci (moruškovci, paláčkovci) (\"Mesozoa\") je kmen primitivních mořských živočichů. Nemají trávicí soustavu. Tělo se skládá ze dvou úrovní buněk – buňky na povrchu tvoří multiciliátní pokožku, která má pohybovou i potravní funkci, vnitřní buňky mají funkci reprodukční. Jsou to endoparaziti bezobratlých, zatímco však sépiovky parazitují na hlavonožcích, plazmodiovky mají spektrum hostitelů široké. Obě skupiny morulovců (třídy) se od sebe velmi liší i v jiných aspektech, jejich příslušnost do jednoho kmene je tedy často zpochybňována; jasné není ani jejich postavení v systému. Dříve byly řazeni např. i k jednobuněčným, v současnosti jsou často řazeni až do skupiny Lophotrochozoa.\n\n"}
{"id": "145787", "url": "https://cs.wikipedia.org/wiki?curid=145787", "title": "Oklahoma City", "text": "Oklahoma City\n\nMěsto Oklahoma City se nachází ve stejnojmenném státě Oklahoma, v USA. Bylo založeno při příležitosti tzv. \"Oklahoma Land Run\", kdy se v roce 1889 rozdávala volná půda v oblasti. \"Oklahoma City\" je největší město státu Oklahoma a zároveň jeho hlavním městem. Je 31. nejlidnatějším v \"USA\", žije zde obyvatel, v roce 2005 to bylo 531 324 lidí. Nachází se zde vše, od zábavy až po průmysl.\n\nMěsto bylo založeno 22. dubna roku 1889. Usadilo se zde 10 000 osadníků. V dalších deseti letech se jejich počet zdvojnásobil. Stát \"Oklahoma\" vstoupil roku 1907 do unie s Guthrie jako hlavním městem, ale po krátké době získalo titul hlavního města \"Oklahoma City\". V 70. letech se město dočkalo velkých změn. Jeho centrum bylo srovnáno se zemí, aby dalo vzniku nové tváři města. Bylo kvůli tomu zničeno mnoho cenných budov, vlastně celé historické viktoriánské jádro, které by dnes bylo významnou kulturní památkou. Ale pak přišel obrovský ropný krach, který městu zasadil velkou finanční ránu a plány se rozplynuly, historické jádro města však již bylo na vždy ztraceno. Původní plány se nikdy nezrealizovaly, v centru Oklahoma city je dodnes tzv. zelená louka – volné prostranství. Svému využití se těší teprve od počátku 21. století, kdy se toto místo začalo využívat k různým sportovním účelům (NBA) nebo kulturním akcím (promenády).\n\nRozloha města činí 244 čtverečních mil (měřeno v roce 2004). Město se vyznačuje\npředevším čistým ovzduším, je to druhé nejčistší velkoměsto v USA.\n\nPodle sčítání lidu z roku 2010 zde žilo 610 613 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 17,2% populace.\n\n\"Oklahoma City\" je domovem mnoha univerzit a kolejí.\n\nBricktown je jednou z centrálních čtvrtí města. Je bývalou skladištní oblastí jihovýchodně od centra. Skrz tuto čtvrť teče kanál, je zde velký park a památník „běhu země“, díky kterému město vzniklo. Závratnou rychlostí se zde rozvíjí zábavní průmysl.\n\nOklahoma City leží v tornádové oblasti, takže je ve větší míře vystavena možným přírodním katastrofám jako jsou tornáda či ničivé větry, dosahující velmi vysokých rychlostí.\n\nOklahoma City se několikrát stala terčem teroristických útoků, z nichž nejkrvavější byl bombový útok v dubnu roku 1995.\n\n\n\n"}
{"id": "145792", "url": "https://cs.wikipedia.org/wiki?curid=145792", "title": "Zahrádka (Tábor)", "text": "Zahrádka (Tábor)\n\nZahrádka () je jednou z 15 místních částí města Tábor. V roce 2015 zde trvale žilo 36 obyvatel.\n\nNachází se západně od Tábora, vlevo poblíž silnice číslo 19 (směr Písek, Rožmitál pod Třemšínem), asi 2,7 km od mimoúrovňové křižovatky silnic č.19 a 603 na severním okraji Tábora. Těsně sousedí s místní částí Všechov. Na ploše cca 4 ha se v současnosti (2015) nachází 20 domů, z toho 12 z nich je trvale obydlených; v lokalitě u řeky Lužnice se nachází 53 rekreačních chat. Asi 600 m severně je využívané letiště (dříve vojenské) pro sportovní létání a různé akce (např. Mistrovství ČR leteckých modelářů 2006; moto a auto srazy).\nSoustava rybníčků a přilehlé okolí o rozloze 30 hektarů je od 22. února 2008 v seznamu evropsky významných lokalit (v rámci mezinárodního projektu Natura 2000). Cílem projektu je ochrana nejcennějších, nejohroženějších či vzácných a v oblasti ojedinělých živočichů, rostlin a typů přírodních stanovišť.\n\nU Zahrádky, zejm. u rybníčků „Studený“ a „Zahrádecký“ jsou široké lemy litorárních porostů rákosin, na hrázích mokřadní olšiny, žijí zde mokřadní ptáci a populace několika druhů obojživelníků, např. v ČR poměrně vzácná žába kuňka obecná (\"Bombina bombina\").\n\nPrvní písemná zmínka o vesnici pochází z roku 1379. V roce 1572 se uvádí jako „ves“ pustá: \"„Roku 1572, při dělení zboží Poláneckého dostali bratři Jan a Fridrich Voražičtí z Paběnic po polovici tvrze Polánky, dvoru a vsi a vsi pusté Zahrádky. Kde tato bývala, neznámo.„\" (cit. Roman Cikhart).\n\nPřed rokem 1572 místo, kde asi stávala pustá samota „Zahrádka“ se rovněž nazývalo „Kakanov“. Po roce 1611 se pustina stává součástí města Tábora a ponechala si pojmenování „Zahrádka“.\n\n\n"}
{"id": "145793", "url": "https://cs.wikipedia.org/wiki?curid=145793", "title": "Paisley", "text": "Paisley\n\nPaisley (\"gael. Pàislig\") je administrativním centrem skotského kraje Renfrewshire. Leží 13 kilometrů jihozápadně od středu města Glasgow, nicméně zástavba obou měst srůstá a tvoří aglomeraci. Paisley je se svými 74000 obyvatel páté nejlidnatější město Skotska. Město leží na okraji Gleniffer Braes a protéká jím White Cart Water, přítok řeky Clyde.\n\nMěsto samotné bylo založeno ve 12. století kolem místního opatství. V 19. století se Paisley stalo významným centrem počínajícího textilního průmyslu. Město je také spojeno s prvními dělnickými protesty.\n\nPůvod Paisley je spojen s irskými mnichy. První kaple byla založena na přelomu 6. a 7. století.\nV první polovině 19. století nabyl na významu textilní průmysl.\n\nPaisley je sídlem moderní Univerzity Západního Skotska, která vznikla sloučením Univerzity v Paisley s Bell College v Hamiltonu. Univerzita v Paisley získala univerzitní status v roce 1992 navazujíc na postavení \"Paisley College of Technology\".\n\nMěsto Paisley je s okolím spojeno hustou sítí silnic, nejvýznamnější je dálnice M8 spojující Glasgow a Edinburgh, která město obchvacuje ze severu. Ve městě jsou celkem čtyři vlakové stanice. Železniční síť spojuje Paisley s centrem Glasgow stejně jako s oblastmi Inverclyde a také Severním a Jižním Ayrshirem. Železnice spojuje město také s mezinárodním letištěm v Prestwicku. Trajektem je možné dostat se do Irska.\nNa severní hranici správního obvodu Paisley se nachází Mezinárodní letiště Glasgow. Letiště je napojené na dálnici M8 a specifický autobusový spoj zajišťuje spojení mezi letištěm a Gilmour Street, největším nádraží v Paisley. Výstavba plánovaného železničního spojení mezi letištěm a centrem Glasgow byla v roce 2009 z finančních důvodů zrušena.\n\n\n\n"}
{"id": "145796", "url": "https://cs.wikipedia.org/wiki?curid=145796", "title": "Karlsruhe", "text": "Karlsruhe\n\nKarlsruhe je město ležící na břehu řeky Rýn na jihozápadě Německa ve spolkové zemi Bádensko-Württembersko blízko německo-francouzských hranic. Žije zde obyvatel.\n\nMěsto je jedním z největších evropských měst založených \"podle návrhu z rýsovacího prkna\". Založeno bylo roku 1715 markrabětem Karlem III., který se rozhodl přesídlit ze své středověké, stísněné rezidence Durlach (dnes největší části města Karlsruhe) do nově postaveného \"otevřeného\" moderního města, jehož ulice se budou vějířovitě rozbíhat od jeho zámku. V plánu bylo 32 ulic, většina z nich \"přežila\" dodnes.\n\nKarlsruhe je po Stuttgartu (80 kilometrů východně) a Mannheimu (60 kilometrů severně) třetím největším městem Bádenska-Württemberska.\nNadmořská výška Karlsruhe kolísá od 100 metrů (na západním břehu Rýna) až po 322 metrů, u televizní věže.\nMěstem prochází 49. rovnoběžka. Je symbolicky vyznačena bílou čarou a kamenným obeliskem v městském parku.\n\nNa břehu Rýna se nachází největší ropná rafinerie Německa, MiRO, a dva přístavy.\nMěsto je také významným dopravním uzlem. Sídlí zde řada technologických firem, např. Siemens, Energie Baden-Württemberg, Bruker, dm drogerie markt.\n\nV Karlsruhe od roku 1827 sídlí nejmenší státní mincovna z pěti německých mincoven, které razí německé euromince. Mince ražené v Karlsruhe nesou mincovní značku „G“.\n\nKarlsruhe je sídlem Nejvyššího spolkového soudu pro kriminalitu, který je jedním z pěti nejvyšších spolkových soudů Německa.\n\nNavíc je Karlsruhe sídlem německého Spolkového ústavního soudu.\n\n\n\n"}
{"id": "145820", "url": "https://cs.wikipedia.org/wiki?curid=145820", "title": "Kostel svaté Anny (Staré Město)", "text": "Kostel svaté Anny (Staré Město)\n\nBývalý kostel svaté Anny v Praze na Starém Městě je jednolodní gotický klášterní kostel ze 14. století s barokními prvky v interiéru a na západní fasádě, který dnes leží uvnitř bloku mezi Anenským náměstím a Liliovou ulicí při ulici Zlatá na Starém Městě, Praze 1.\n\nKostel ukazuje typickou architekturu mendikantských řádů, konkrétně jejich ženských větví. Architekt není znám, donátory kláštera byli král Jan Lucemburský a Eliška Přemyslovna, páni z Říčan, Konrád z Litoměřic. Od roku 1782 neslouží kostel původnímu účelu, byl využíván jako bytový dům i tiskárna, nyní jej vlastní Národní divadlo a od roku 2004 jej Nadace Vize 97 používá jako kulturní centrum \"Pražská křižovatka\". Společně s Anenským klášterem (domy čp. 211, 951, 948, 212 a 213) byl 3. května 1958 prohlášen za kulturní památku.\n\nKostel byl postaven v letech 1319–1330 pro klášter dominikánek na místě starší rotundy a kostela sv. Vavřince s kruhovou lodí a půlkruhovou apsidou, připojenou k lodi pásem vítězného oblouku. Tuto stavbu, provedenou kvádříkovou technikou v opuce, objevil v letech 1956-57 archeologický průzkum I. Borovským. Stavba vznikla pravděpodobně už v první polovině 12. století a plnila funkci soukromého kostela u raně feudálního dvorce. Přestože se neví přesné datum průběhu výstavby kostela sv. Anny, inspiracemi či paralelami mohly být kostel dominikánek\nve Stetten (Hechingen), kostel v Lambrecht bei Neustadt a. d. Haardt nebo klášter klarisek v St. Veit a. d. Glan.\n\nPodstatnými úpravami prošla ve 30. letech 13. století během usazení řádu templářů. Ti strhli stávající apsidu a ke kruhové lodi přistavili podélný prostor, který se k východu zužoval a byl zakončen podkovovitou apsidou. Buď se jednalo o zvětšenou loď stavby, v níž se původní loď přeměnila v západní věž s potenciální emporou, nebo o přístavbu rozměrnějšího chóru k původní lodi na kruhové dispozici. Opět šlo o kvádříkovou opukovou stavbu, přičemž se svatyně 13. století v porovnání s dřívější rotundou lišila v použití rozměrnějších a značně opracovanějších kvádříků. V místě, kde se nacházel dvorec, si templáři zbudovali komendu, čili klášter rytířského řádu. Když byl řád zrušen, dvůr s kostelem sv. Vavřince koupili v roce 1312 johanité a hned následujícího roku 1313 jej prodali dominikánkám od kláštera sv. Anny na Újezdě. Jan Lucemburský tuto koupi potvrdil, jelikož nové osídlení dominikánek na Starém Městě chápal jako znovuobnovenou královskou fundaci, neboli majetek věnovaný ke konkrétnímu účelu (klášter na Újezdě založen Václavem II.). V roce 1320 sponzorovala klášter královna Eliška, v letech 1324, 1325 a 1329 příslušníci rodu pánů z Říčan, kteří v oné době obývali sousedství a jejichž členky patřily zároveň k představeným kláštera. Roku 1339 stavbu sponzoroval litoměřický probošt Konrád z Litoměřic.\n\nJako kostel sv. Vavřince je ještě nazýván roku 1355, avšak v roce 1365 už nese název chór sv. Anny. O konvent (budovu kláštera) se starali dominikáni od nedalekého sv. Klimenta.\n\nDva klenební svorníky z kostela (které jsou v současnosti uschované v lapidáriu - sbírce zbytků stavebních památek - Národního muzea (i. č. 40, 41), nesou štíty svých dárců, čili tři leknínové listy (páni z Říčan) a českého heraldického lva (královské založení). Tímto způsobem si oni dobrodinci zvěčnili svůj rod na této stavbě, v historických záznamech kláštera je i zmínka o členech rodu pánů z Fuchsberka.\n\nCo se týče výstavby kostela, sestávala ze dvou fází. Po roce 1313 využívaly kostel sv. Vavřince sestry, současně se na západ od kostela budovala loď s emporou jeptišek, jež zaujala nejen čtyři klenební pole, tedy celou loď až k vítěznému oblouku, ale také první dvě klenební pole chóru, kde se nacházela odstraněná loď románské rotundy. Když ve druhé polovině 14. století došlo ke stržení templářského kostela sv. Vavřince, chór, závěr a jedno klenební pole před ním dostavěla odlišná stavební huť (nebo původní huť, ovšem ovlivněná novým slohovým vývojem především ve tvarovém zjednodušení). Posléze byly zdi chóru vyzdobeny nástěnnými malbami, přibližně v 70. letech 14. století. Krov nad lodí se dokončil dle dendrologických rozborů po roce 1364. Dnes je jediným dochovaným krovem ze středověku nad významnou sakrální stavbou historických pražských měst. Příčné vazby krovu jsou vyztuženy zkříženými trámy ve tvaru tzv. ondřejského kříže.\n\nJakmile byl klášterní kostel dominikánek dostavěn, zařadil se brzy mezi nejvýraznější novostavby mendikantské architektury na Starém Městě v Praze. Zvenku připomínal úzkou stavbu s jednou lodí, po stranách zpravidelněnou hustou posloupností podpěrných pilířů a širokých oken bez kružeb, s vysokou příkrou střechou, navíc převýšenou osmibokou věžičkou v západní štítové ose. Zdivo bylo ze severní strany směrem ke klášteru obkládáno cihlami na křížovou vazbu, které nejspíš měly plnit funkci ochrany před nepříznivými klimatickými vlivy, z jižní strany lomové zdivo z opuky zakryla omítka. Západní věž, jež do úrovně kleneb byla čtvercová a v dalších třech horních podlaží osmiboká, byla taktéž z cihel. Okenní a portálové ostění a další klenební články, tj. žebra a konzoly, jsou vytesané z opuky. Protáhlý, těsný a vysoký vnitřní prostor zakončovala valená klenba s velmi prudce lomenými výsečemi nad okenními otvory. Celá loď se vymezila pro emporu sester, osluněnou vysokými okny jak z jihu, tak i ze severu. Až v chóru se zcela prosadila monumentální výška interiéru, holé stěny zde bylo možno pokrýt nástěnnými malbami, které se staly společně se sochařskými pracemi významnou výzdobou vnitřního prostoru.\n\nObdobí husitských válek přečkal kostel sv. Anny jako jeden z mála v Praze bez úhony.\n\nV 17. století se rekonstruoval a přestavoval především klášter, v kostele byl roku 1676 nanovo postaven chór jeptišek, štuková dekorace vnitřních prostor se dokončila v roce 1727, pod gotickými konzolami se zřídily pilastry, jejichž hlavice byly zdobeny volutami. Tenká půlkruhová zazdívka vyplnila vrchol oken gotického stylu, v západním průčelí se okna orámovala šambránou. Pilastry s volutovými hlavicemi pomohly rozsegmentovat stěnu západního průčelí včetně věže.\n\nZa svých studií v Praze zde hrával významný barokní skladatel Christoph Willibald Gluck. V době panování Josefa II. byl klášter roku 1779 v rámci církevních reforem zrušen a kostel roku 1782 odsvěcen. Do roku 1795 komplex budov sloužil jako byty (později zde bydlela mj. i Karolina Světlá). Od roku 1816 zde fungovala tiskárna Jana Ferdinanda Schönfelda, jenž vydával Císařské a královské poštovské noviny. V roce 1834 se tiskárna stala největší v tehdejším Rakouském císařství.\n\nRoku 1860 byla snesena průčelní altánová vížka, v období mezi lety 1880-84 bylo odstraněno 3. nadzemní podlaží věže a gotická klenba byla stržena. Kostel sloužil i jako sklad papíru, jeho prostor rozčlenily dřevěné stropy a až roku 1956 se východní část přízemí uvolnila pro výzkum archeologů. Od 70. let 20. století probíhají v kostele opravy vnějšího pláště a krovu včetně střechy.\n\nDodnes se zachoval gotický krov a částečně i nástěnné malby ze 70. let 14. století. Současným majitelem objektu je Národní divadlo, které ho na 99 let za symbolickou korunu ročně pronajalo Nadaci Dagmar a Václava Havlových Vize 97. Ta financuje kompletní rekonstrukci kostela, která v letech 2002–2004 zahrnovala také vybourání dřevěných pater. Dnes prostor slouží jako kulturní centrum nazvané Pražská křižovatka, nadále však probíhají rekonstrukce, naposledy např. kompletní renovace fasády v letech 2015–2016.\n\nKostel je výrazným zástupcem typu dlouhého jednolodního ženského kostela, který je v Česku zastoupen pouze v podobě kostela Matky Boží v oslavanském klášteře, který je navíc v porušeném stavu. Jakousi podobnost tvarosloví lze nalézt ve starší gotické huti sázavské. Gotický klášter při severní straně kostela je zcela znešvařen. Podle nízkých, jednoduše odstupňovaných opěráků se předpokládá rajský dvůr nepravidelného lichoběžníkového půdorysu (rozvinutí dvora do pravidelného, ideálně čtvercového tvaru znemožňovala okolní zástavba, dnes v těchto místech stojí domy č.p. 220) s nejdelším západním a nejkratším východním ramenem. Severní rameno se nedochovalo. Ostění širokých oken, zjevných částečně v jižním rameni, bylo lehce vyžlabené.\n\nKostel je 43 m dlouhý, 10 m široký a 17,50 m vysoký se sedmi příčně orientovanými obdélnými poli zaklenutými křížovými žebrovými klenbami. Chór se dělí na loď, které přísluší první čtyři pole, a presbytář, kterému přísluší poslední tři pole a závěr. Chór zakončuje pět stěn osmiúhelníku, tuto část klene šestipaprsčitá klenba. 4 metry široká věž, v dolní části na půdorysu tvaru obdélníku a výše pak oktogonální, je připojena k prostředku západního průčelí. Klášter z období středověku se nacházel u severní strany kostela. Zlomové zdivo a ve velké míře i cihly byly použity jako stavební materiál, lze je vidět na severní straně, na věži a západním štítu. Tyto cihly mají rozměry 270 x 140 x 80 mm). V interiéru je kostel přepatrován dřevěnou konstrukcí, původně byl vnitřek rozdělen na pět částí.\n\nTvarosloví chóru, především jeho konce a prvního pole, se od ostatních dost liší. Opěráky této části jsou završeny stříškou a pultem, naopak opěráky při jižní stěně, dvakrát odstupňované, a mělké neodstupňované cihlové opěráčky při stěně severní, vrcholí pultovým zastřešením. Závěrová část se vyznačuje lomenými okny bez kružeb a prutů, profilovanými v ostěních vně i uvnitř řádným výžlabkem. Tato okna vstupují do značně větší hloubky než krátká okna, jež vyplňují podélné stěny. Růst kratších oken směrem dolů je na jižní straně utnut nápadnou podokenní římsou, která prochází kolem opěráků až k západnímu průčelí, a na severní straně pultovou střechou kláštera. Na jihu se tak objevují vyčouhlé nedělené plochy, které podmiňuje hluboký kůr jeptišek. Dva jemné výžlabky rozdělené páskem segmentují zvnějšku ostění oken lodi a dvou polí choru (Sázava chor, Roudnice chor), uvnitř tuto funkci přebírá hluboký výžlabek mezi oblounkem a zřetelným pravoúhlým zářezem. Toto odlišení obou částí lze spatřit i v hlavní římse, jež je na rozdíl od skromné římsy podélných stěn profilovaná v zakončení nezvykle dvěma výžlabky. Průčelí na západní straně je poničeno, v jeho jihozápadním nároží byl našikmo umístěn opěrák, jenž se vzpíná až k hlavní římse.\n\nVěž zůstala nezničena jenom po římsu chrámového štítu, v západní stěně se dochovala tři malá lomená okénka. Tento hranolovitý podklad nesl štíhlou osmibokou vížku s třemi patry (sv. Kateřina, P. Maria na Trávníčku), kterou ve všech stěnách i patrech prolamovalo drobné lomené okno. Dochovaný zbytek těchto prvků středověku lze dnes vidět v západním štítu v nynějším podkroví.\n\nMělké výžlabky ještě dnes profilují napůl zazděný lomený portál na západní straně v podvěží. Jižním portálem pravděpodobně mohli vstupovat laičtí návštěvníci v době, kdy pro ně byl kostel zpřístupněn. Projektování tohoto portálu doprovázely dva základní středověké postupy - rotace čtverců a využití úhlopříček čtverce základního. Výška svislé části ostění je stejná jako světlá šířka portálu, výšku záklenku portálu určuje úhlopříčka čtverce o straně odpovídající této šířce. Rozměry dalších jednotlivých části ostění jsou určeny regresivní rotací dolního čtverce. Ačkoli to není na první pohled zjevné, celek je dokonale geometricky provázán. Dále dokážeme odvodit i proporce ostění oken v chóru, a to pomocí otáčení čtverců.\n\nPresbytář o třech polích se vyznačuje rychlým sledem (šířka pole k jeho hloubce je v poměru 1:2) a závěrem, na konci ho prodlužuje téměř shodně široká loď o čtyřech polích, taktéž rychlého sledu. Hned pod pozůstalými výběhy gotických kleneb končí hlavice pilastrů barokního slohu (ve třetím patře), kvůli kterým lze obtížně rozpoznat středověkou segmentaci stěn. V prvním poli a v závěru se vzpínala hrušková žebra rovnou z pravoúhlých podložek, po bocích byly tyto podložky ohraničeny skromně vyžlabenými čelními oblouky. Současné vodorovné skosení podložky hned pod místem výběhu žeber sice odpovídá charakteristickému pravoúhlému zalomování čelních oblouků z druhé poloviny 14. století, ono skosení však pochází nejspíš až z pozdějších barokních úprav. Zjevné přímé nabíhání může dokládat rozšíření tohoto motivu v českých zemích už v době Janově. Jelikož jsou přímým zabíháním klenebních žeber (v hlavní lodi) do prostých podložek podobně řešeny i výběhy žeber na obvodových stěnách, interiér se vyznačuje poněkud strohým charakterem.\n\nNa začátku druhého pole choru vyrůstají žebra ze zvláštních konzol tvaru jehlanu, jejichž materiál je dobovým spiritualismem rozbit na třetiny, odpovídající třem vybíhajícím žebrům. Konzola v prvním poli lodi na jižní straně je nejzajímavějším úkazem, jelikož její krycí desku charakterizují dva zářezy a vlastní jehlan se rozštěpil na dva tenké jehlany s mírně vyžlabenými stěnami. Tato konzola jasně představuje sílu a uměleckou opravdovost středověkého spiritualismu 14. století. Oblouky v čele podélné části, obohacené oblounkem, pravděpodobně pokračovaly plynule podél konzolek, nicméně do jaké míry, nelze kvůli barokním pilastrům zcela určit.\n\nSubtilní konzolky v lodi při triumfálním oblouku a při západní stěně se podobají těm v kapitulní síni a v podvěží sázavském. Neprvotní pravoúhlá hmota vítězného oblouku narušuje plynulou následnost polí, veškeré klenby byly křížové. V plné hloubce lodi se vbudoval rozměrný kůr.\n\nDo jaké míry se členky komunity na výzdobě kostela samy podílely, ať už z pozice objednavatelek či přímo výkonných sil, nelze z důvodu nedostatku písemných pramenů zcela určit. Dokonce se dá uvažovat o tom, že se přímo účastnily výmalby chóru, to by totiž odpovídalo soudobému obrazu aktivního postavení žen ve středověké společnosti a umění.\n\nNástěnné malby na severní a jižní straně presbytáře tvořily důležitou součást výzdoby kostela. Kompozice Klanění tří králů s průvodem jezdců na koních se odvíjela od třetího pole závěru na severní straně. Před jesličkami z proutí vpravo sedí P. Marie s Ježíškem v klíně, za ní je svatý Josef, který se opírá o hůl. Figuru prvního krále oděného v červeném hávu, jenž klečí, poškodila barokní lizéna, zůstal pouze obrys jeho zad. Druhý král v zeleném rouchu stojí a donáší ciborium, čili liturgickou nádobu z drahých kovů. Třetímu králi se nejzřetelněji zachoval obličej se světlým inkarnátem a korunou na hlavě. Plášť má také zelený, jeho pravá ruka svírá misku. Za ním je dobře vidět hlava hnědočerveného koně s postrojem a další světlý kůň.\n\nMonumentální kompozice Sedmi svátostí s Ukřižovaným Kristem na kříži v její ose se odvíjí napravo od kompozice Klanění. U paty kříže na oltáři, před nímž kněz slouží mši, je umístěn kalich, do kterého stéká krev prýštící z Kristových ran v bocích a v nohách. Kristova hlava ani vodorovná ramena kříže se nedochovala. Dílčí svátosti na pravé straně výjevu, doplněné pozůstatky latinských nápisů, jsou celkem snadno čitelné. Tyto svátosti se nacházejí ve třech horizontálních úrovních pod Ukřižováním.\n\nSvátost manželství je zobrazena vpravo nahoře, pod ní svátost Křtu a svátost Biřmování se nachází dole. Vlevo nahoře měla nejspíš své místo svátost Kněžství (svěcení kněží), pod ní potom zřejmě svátost Pokání a Posledního pomazání.\n\nSlohovou stránkou spadají malby do okruhu dvorské malby 70. let 14.století, navazují na kompozici Klanění na Karlštejně a předcházejí Klanění v Saské kapli v katedrále sv. Víta. Od obou kompozic se ale liší velkým průvodem jezdců, což je velmi narativní motiv. Spekulativní kompozice Sedmi svátostí se počítá k jedněm z nejstarších ve střední Evropě a potvrzuje obrovský význam monumentální malby v Praze za dob Karla IV.\n\nV dolní úrovni na severní stěně zůstaly neponičeny jen zlomky rozsáhlejších maleb, z nichž lze nejlépe rozpoznat hlavy mužů vpravo. Tyto pozůstalé fragmenty potvrzují jistý vztah k emauzským malbám. Zlomek úplně nalevo zobrazuje stojící figuru, předpokládá se, že se jedná o ženu, v ruce drží kalich. Vznášející se andělíčci v pozadí připomínají spíše kompozice Ukřižování, žena s kalichem pak zřejmě znázorňuje Církev (\"ecclesia\").\n\nNa jižní straně presbytáře měla své místo nejspíš rovněž monumentální kompozice Oplakáváni Krista, ze které je dnes čitelná pouze mohutná postava se svatozáří, oděna červeným rouchem, a Kristovy nohy, dokládající, že na původní kompozici byl pravděpodobně umístěn v horizontální poloze. Zachovaná malba je ve velmi špatném stavu, její předpokládaný vznik je též v 70. letech 14. století.\n\nZ doby o něco mladší, nejspíše barokní výzdoby, pochází figura světice držící kalich na jižním pilastru presbytáře a pohled na okolí kostela, jenž pravděpodobně zobrazuje komplex křižovnického kláštera.\n\nPražská křižovatka, mezinárodní duchovní středisko vzniklé z podnětu bývalého prezidenta ČR, disidenta, spisovatele a dramatika Václava Havla, je sugestivním místem nejrozmanitějších setkání, kde jsou pořádány přednášky, diskuze, koncerty, představení, výstavy, meditace a happeningy. Jejich dramaturgie je založena na plném respektu k multikulturní rozmanitosti dnešního světa, protože jejich hlavním posláním je odpovídat na dnes už široce sdílenou potřebu nepředpojatého a tvořivého rozhovoru lidí různé víry, přesvědčení a profesí o stavu dnešní civilizace a nebezpečích, která jí hrozí, o jejích nadějích a budoucnosti. Pražská křižovatka sídlí v dnes již dávno odsvěceném kostele, který měl dle \"Kroniky české\" Václava Hájka z Libočan původně založit v roce 927 sv. Václav. O záchranu Pražské křižovatky se kompletně stará Nadace Dagmar a Václava Havlových VIZE 97, která tento prostor i spravuje.\n\nNejnáročnějším projektem Nadace Dagmar a Václava Havlových VIZE 97 bylo vytvoření mezinárodního centra Pražská křižovatka. V roce 1999 podepsala Nadace VIZE 97 nájemní smlouvu s Národním divadlem na pronájem tohoto odsvěceného chrámu na 99 let. Následně probíhaly přípravné práce rekonstrukce. 9. ledna 2002 vydal Úřad městské části Praha 1 Nadaci VIZE 97 stavební povolení, a tak Nadace mohla začít se stavebními pracemi. V témže roce se podařilo dokončit jejich první etapu – sanaci vlhkosti obvodových stěn. Další rok probíhala druhá etapa, kdy probíhalo především restaurování nástěnných maleb. V roce 2003 započala třetí a stavebně nejdůležitější etapa rekonstrukce, která byla dokončena v létě roku 2004. Dne 5. října 2004 byla v Pražské křižovatce slavnostně udělena Cena Nadace Nadace VIZE 97 a její prostor tak začal plnit své poslání.\n\nNadace VIZE 97 se již od počátku snažila přistupovat k obnově Pražské křižovatky velice citlivým a zároveň moderním způsobem. Podařilo se tak vytvořit jedinečný kulturní prostor pro 440 sedících diváků, který dokáže poskytnout komfort srovnatelný s ostatními podobně zaměřenými prostory. Pražská křižovatka má dnes vytápěnou podlahu, kompletní elektroakustický systém a vnitřní i vnějšího osvětlení. Na celém tomto úspěchu má nemalý podíl anglická architektka českého původu Eva Jiřičná, která je autorkou architektonického řešení. Na místě, kde dříve býval oltářní obraz, se nyní nachází dílo známé české malířky Adrieny Šimotové „Extatická postava“. K umělcům, jejichž díla rovněž dotvářejí interiér Pražské křižovatky, patří i Kurt Gebauer a Bořek Šípek.\n\nOd roku 2004 se v Pražské křižovatce konají různé kulturní akce a průběžně probíhají i další rekonstrukce prostoru.\n\nV roce 1553 byl v kostele pochován kronikář Václav Hájek z Libočan.\n\nKostel svaté Anny je považován za jeden z hlavních inspiračních zdrojů motivu zrušeného kostela svatého Jakuba ve Foglarových Stínadlech, jejichž hlavní reálnou předlohou byla nejspíše nedaleká čtvrť Na Františku. Probíhala zde i volba Velkého Vonta. Celý Anenský dvůr i s kostelem měla po jistou dobu od Grafických závodů A. Haase v dlouhodobém pronájmu židovská firma Oskar Stein, velkoobchod papírem, u níž byl Jaroslav Foglar zaměstnán jako fakturant.\n\n\n\n"}
{"id": "145823", "url": "https://cs.wikipedia.org/wiki?curid=145823", "title": "Žabník", "text": "Žabník\n\nŽabník (\"Alisma\") je rod jednoděložných rostlin z čeledi žabníkovité (\"Alismataceae\").\n\nJedná se o vytrvalé, zpravidla vodní nebo bažinné rostliny, většinou s oddenky. Listy jsou ponořené, na hladině plovoucí nebo nad hladinou (popř. terestrické), jsou jednoduché, přisedlé nebo řapíkaté, řapík je na průřezu trojhranný, čepele jsou celistvé, čárkovité až vejčité. Květy jsou uspořádány do květenství, většinou se jedná o latu, jsou zpravidla oboupohlavné a jsou podepřeny listeny. Okvětí je rozlišeno na kalich a korunu. Kališní lístky jsou 3 v jednom přeslenu, korunní jsou také 3 v 1 přeslenu, u korunních lístků převažuje bílá nebo růžová barva. Tyčinek je 6-9. Gyneceum je apokarpní, složené z 15-20 víceméně do kruhu uspořádaných plodolistů. Semeník je svrchní. Plody jsou v souplodí a jedná se o nažky, které jsou bez křídel, silně bočně zploštělé.\n\nJe známo asi 9 druhů, které jsou rozšířeny skoro po celém světě .\n\nV ČR rostou 3 druhy žabníků. Nejběžnější je žabník jitrocelový (\"Alisma plantago-aquatica\"), roste od nížin do podhůří na březích vod a bahnitých místech. O něco vzácnější je dosti podobný žabník kopinatý (\"Alisma lanceolatum\"), který roste na obdobných místech hlavně v teplejších oblastech. Více odlišný je žabník trávolistý (\"Alisma gramineum\"), který má na rozdíl od předchozích pouze páskovité ponořené listy nerozlišené na řapík a čepel a i květenství mívá často ponořené.\n\n\n\n\n \n"}
{"id": "145827", "url": "https://cs.wikipedia.org/wiki?curid=145827", "title": "Vincenc Morstadt", "text": "Vincenc Morstadt\n\nVincenc Morstadt (17. dubna 1802 Kolín – 19. února 1875 Praha - Malá Strana) byl český malíř a kreslíř; především krajinář, vedutista, autor řady grafických listů i alb. Na Hradčanech v Praze 6 je na jeho počest nazvána ulice Morstadtova.\n\nPocházel z původem německé rodiny. Jeho děd přišel z Bádenska, v Kolíně se oženil a po službě ranhojiče a vojenského chirurga tereziánské armády se tam usadil. Vincenc v jedenácti letech přišel do Prahy studovat na novoměstském piaristickém gymnáziu. Pokračoval studiem na Právnické fakultě Univerzity Karlovy. Jako absolvent v letech 1834-1850 působil u krajského soudu v Lokti, odkud pocházejí jeho nejstarší grafické pohledy kraje z Lokte, Karlových Varů a okolí, např. Svatošských skal na Ohři. V úřednické dráze pokračoval u soudů v Trutnově a v Hradci Králové, dožil v Praze, kde má desku v Tomášské ul. na Malé Straně. Udržoval styky s F. Palackým, V. V. Tomkem a jinými předními vlastenci. V ulicích Prahy skicoval ještě krátce před skonem.\nByl specializovaný jako krajinář a vedutista - zachycoval především významné stavby, ulice a veřejná prostranství českých měst, rád je zaplňoval žánrovými figurkami měšťanů, řemeslníků či kupců.\nVětšina prací vznikla během jeho soudní praxe, původně jako kresby tužkou, které zpravidla přenechával k provedení technikou leptu a kolorování grafikům, nebo litografům. Postupně tyto grafické listy byly spojovány do alb.\nOd roku 1867 se věnoval pouze malířství.\n\n\n\n"}
{"id": "145828", "url": "https://cs.wikipedia.org/wiki?curid=145828", "title": "TMS34010", "text": "TMS34010\n\nTMS34010 byl absolutně prvním jednočipovým grafickým procesorem, který byl navržen pro výraznější zrychlení 2D grafiky na osobních počítačích a pracovních stanicích. Autorem revolučního grafického procesoru byla americká firma Texas Instruments, které se podařilo dokončit prototyp procesoru během prosince 1985.\n\nTMS34010 byl programovatelný plně 32bitový procesor s adresovým prostorem 128 MB RAM a rychlou vyrovnávací cache pamětí 256 Byte. Doba jeho cyklu byla - 132, 160 nebo 200 ns v závislosti na typu grafické karty. Procesor měl 30 univerzálních 32bitových registrů rozdělených do dvou symetrických skupin. Přídavný grafický adresový prostor umožňoval pracoval s pixely o velikosti 1, 2, 4, 8 nebo 16 bitů.\n\n"}
{"id": "145834", "url": "https://cs.wikipedia.org/wiki?curid=145834", "title": "Rozkoš", "text": "Rozkoš\n\nRozkoš je velmi příjemný pocit uspokojení, potěšení, blaženosti, radosti, dosahující nejvyšší stupeň. Další významy:\n\n\n\n\n"}
{"id": "145837", "url": "https://cs.wikipedia.org/wiki?curid=145837", "title": "Bídníci", "text": "Bídníci\n\nLes Misérables (francouzsky ubožáci, chudáci, ale též bídáci, mizerové), překládáno jako Bídníci či Ubožáci, je román Victora Huga z roku 1862. Tento román byl velmi úspěšný a prakticky ihned po svém vydání byl přeložen do mnoha jazyků. Do češtiny jej přeložili například Vincenc Vávra Haštalský (1863),\nEmanuel z Čenkova (1897), Marie Majerová (1918), K. Herman (1926), Karel Čvančara (1928) a Zdeňka Pavlousková (1975). Postupem doby byl mnohokrát zfilmován i jinak zpracováván.\nRomán \"Bídníci\" působí nespojitě a jediným dějovým pojítkem je hlavní postava Jean Valjeana, což je nejprve vězeň číslo 24601. Jean Valjean byl odsouzen za krádež chleba k pěti letům na galejích, ale kvůli pokusům o útěk je vězněm devatenáct let. Po propuštění se setká s biskupem Myrielem, kterému ukradne stříbrné příbory a svícny, Valjeana brzy s lupem dopadnou, biskup policii řekne, že mu svícny a příbory daroval. Tento šlechetný skutek změní Jeanu Valjeanovi celý život, stává se z něj úspěšný podnikatel, který svého bohatství využívá ve prospěch chudých. Jako protiklad chování Jeana Valjeana je v knize zdůrazňováno chování policejního prefekta Javerta, který se tak stává příkladem „pedantské“ moci (respektive „přísného řádu“. Javert až slepě dodržuje zákon, Jean Valjean je pro něj navždy galejník a jako s takovým s ním i zachází).\n\nRomán je rozdělen do pěti částí, každá část rozdělená do knih a každá kniha se dále dělí na kapitoly. Ačkoli v tomto dělení kapitoly zpravidla nepřekročí několik stran, má kompletní kniha přes 1200 stran. Některé kapitoly odbočují od hlavní dějové linie a líčí jiné obrazy, například důležité historické momenty Francie 19. století jako je bitva u Waterloo (1815) a povstání v Paříži (1832) nebo prostředí galejí či pařížského stokového podzemí. Kromě toho v románu nalezneme řadu úvah na téma společnost, náboženství, etika a politika.\n\nNěkteří autoři proto vytvořili zkrácené adaptace Hugova románu, ve kterých podstatně zužují epickou šíři románu, zjednodušují vyprávění a omezují morální úvahy autora.\n\nRomán obsahuje kromě hlavního hrdiny množství vedlejších i epizodních postav.\n\nPříběh začíná drobným zločinem, který spáchal ještě mladý klestič stromů Jean Valjean na konci 18. století. Chtěl ukrást chléb, a tak se vloupal do domu. Byl lapen a odsouzen na galeje. Několikrát se pokusil o útěk, ale vždy byl chycen. Celkem zde strávil 19 let. Když byl konečně propuštěn, bylo mu necelých 50 let. Tenkrát chtěl chléb pro děti své sestry, jeho rodinu, teď neměl na světě nikoho. Bloudil krajem, až se dostal k otci Myrielovi, u kterého přespal. Za tento dobrý skutek se Jean odměnil po svém: otce Myriela okradl. Když byl ale dopaden a předveden, kněz pověděl pravdu a řekl, že ukradený předmět tulákovi daroval, jelikož sám před Valjeanem řekl, že tyto věci patří všem. Jean Valjean byl opět volný. Doputoval až na jih do města Montreuil, kde zbohatl na černém sklu, které nakoupil za stříbro od otce Myriela. Vykonal mnoho dobrých skutků, například postavil nemocnici nebo továrnu, až byl zvolen starostou. Setkal se s jednou nebohou ženou Fantinou, která se mu svěřila, že kdesi u Paříže svěřila svou dcerku k vychování jiné matce. Přála si ji vidět, ale zemřela dříve, nežli se vydal pan starosta Madeleine, což bylo nové Valjeanovo jméno, k Paříži na cestu. Fantinina dcera Cosseta se stala sirotkem, otce vůbec neznala. Jean Valjean se jí ujal a společně odešli do Paříže, pryč od zlých Thénardiérových v Montfermeil, kteří Cosettu „vychovávali“. Využívali ji k práci a ještě si za to nechávali od Fantiny platit. Celou dobu Valjeana pronásledoval policista Javert, který ho poznal na galejích a byl přesvědčen o tom, jaký je Jean zločinec, snad i vrah. V Paříži se živil Jean jako zahradník v dívčím klášteře, aby mohl často vídat Cossetku. Když děvče dospělo, odstěhovali se do domu poblíž Invalidovny. Často se procházeli v Lucemburské zahradě, kde se do dívky zamiloval mladý student Marius Pontmercy, který právě utekl z domu svého dědečka.\n\nKdyž Cosetta se svým otcem přestala zahradu navštěvovat, bál se Marius, že ji už nikdy nenajde. Tehdy bydlel student v domě s Thénardierovými, ale nevěděl o tom. Až jednoho dne přišel do doupěte Thénardierových pan Fauchelevent s Cosettou. Přinesli rodině nějaké jídlo a oblečení, ale místo vděku je chtěl Thénardier jen vydírat a okrást. Marius se o tom však dozvěděl, informoval policii a zločince zatkli ještě před tím, než stačili někomu ublížit. Thénardier ovšem z vězení uprchl, ale jeho žena tam zemřela. Marius díky tomu našel Cosettu a dozvěděl se, že i ona je do něj zamilovaná. Mezitím se začala Paříž bouřit. Pan Fauchelevent se z těchto důvodů odstěhoval i s Cosettou do jiné čtvrti a chystal se odcestovat do Londýna. Marius se toto doslech a myslil si, že Cosettu navždy ztratil. Ze žalu odešel na barikádu téměř na jistou smrt, odkud poslal Cosettě dopis na rozloučenou, že umírá. Tento list se ale dostal do rukou pana Faucheleventa, který se okamžitě vydal za Mariem. Na barikádě již všichni padli, Thénardierovy děti Eponina, která byla do Maria zamilovaná, a Gavroche i Mariovi přátelé. Jean Valjean zachránil Maria právě když padal k zemi raněn a vyvlekl ho ven pařížskými kanály. V podzemí potkal uprchlého Thénardiera, který Jeana nepoznal, ale myslel si o něm, že je vrah táhnoucí svou oběť. Jean celý špinavý odvezl Maria k jeho dědovi, jak to měl mladík napsáno na lístečku v náprsní kapse v případě smrti. Valjeana ovšem nikdo nepoznal a Mariův zachránce zůstal neznám. V tu dobu chtěl galejníka zatknout komisař Javert, když ale viděl, jak Jean pomohl studentovi, poznal, jak se v Jeanu hluboce spletl a nevěděl, jestli ho má nechat zavřít nebo na svobodě. Vyřešil to skokem do Seiny, za pár dnů jej našli na dně řeky a v kanceláři dali poslední sbohem. Pan Fauchelevent mohl žít tedy bez obav. Ačkoli byl Marius těžce raněn, za několik měsíců se zcela uzdravil, ale zachránce stále neznal. Jeho děd mu udělil svolení ke svatbě s Cosettou, kterou mezitím našli.\n\nPo svatbě mladých se Jean Valjean svěřil Mariovi s trestaneckou minulostí. Marius začal svým tchánem opovrhovat a Valjeanovy návštěvy u Cosetty se značně omezily. Kvůli tomu se zhoršil i jeho zdravotní stav. Jednoho dne za panem Pontmercym přišel jakýsi muž, že má na prodej tajné informace o jeho tchánu. Marius okamžitě poznal zločince Thénardiera, ale nechal ho mluvit. Povídal, jak v kanálech viděl Valjeana, že vleče mrtvolu, kterou okradl. Ale Mariovi došlo, že mluví o něm a jeho zachránci. Vlastně byl Thénardierovi vděčný, vyhodil ho s penězi, aby mohl se svou dcerou Azelmou odjet do Ameriky. Thénardier se tam opravdu vydal, ale poctivému životu se nevěnoval, obchodoval s otroky. Marius se rychle rozjel s Cosettou za otcem Faucheleventem. Právě prožíval poslední hodinu svého života, ale byl nesmírně šťasten, že ještě mohl naposledy spatřit Cosettku, pro kterou se stal skutečným otcem, a že mu Marius odpustil.\nAutor ostře kritizuje rozdělení francouzské společnosti 19. století, v čemž je možno vidět prvky nastupujícího realismu a naturalismu.\n\nPříběh románu ilustruje několik rovin společenských a lidských předsudků a poukazuje na nespravedlnost společenských řádů. Při hlubším zkoumání díla nelze přehlédnout tendenční pojetí, v té době velmi populární, částečně namířené proti konzervativním společenským zvyklostem a tradicím. Postoj k revolučnímu hnutí je nejednoznačný, autor zdůrazňuje Valjeanovo vykoupení z minulosti a životní moudrost a odvahu obětovat se pro nastupující generaci Cossety a Maria. Absurdita revolty je naturalisticky popsána v postavě Gavroche, malého chlapce, který je zastřelen, když pomáhá sbírat munici mezi barikádami. Humanistickým Valjeanem je láska Cossety k Mariovi postavena nad tragédii revolty při záchraně Maria.\n\nNa rozdíl od realistických autorů cítíme absenci barvité popisnosti, důraz je kladen na psychologii postav, které se profilují pod vlivem životních zkoušek. Do úvahy je třeba vzít skutečnost, že autor spoléhal do značné míry na příběh. Humanistický pohled a nezdolnost charakterů hlavních postav kontrastují s neúprosnou realitou společenského řádu, politickým napětím, a až naturalistickým líčením prostředí života chudiny. Do historie se svou působivostí zapsala zejména scéna, ve které Valjean uniká pařížskými kanály.\n\nMuzikál \"Bídníci\" (\"Les Misérables\"), měl světovou premiéru ve francouzštině 22. září 1980 v Paříži. Byl pak postupně uveden ve 21 jazykových verzích.\n\nV Česku se muzikál krátce hrál v roce 1992 v Divadle na Vinohradech, v roce 2003 se Muzikál \"Bídníci\" hrál v Goja Music Hallu na pražském Výstavišti (obsazení: Jean Valjean – Jan Ježek, Karel Černoch, David Uličník; Javert – Daniel Hůlka, Tomáš Bartůněk, Josef Štágr; Fantine – Helena Vondráčková, Šárka Marková, Kateřina Brožová, Jitka Čvančarová; Eponine – Leona Machálková, Magda Malá, Markéta Sedláčková,Leona Černá; Thénardier – Jiří Korn, Libor Žídek).\n\nV roce 2009 se muzikál \"Bídníci\" hrál v Městském divadle Brna, na Hudební scéně (Režie: Stanislav Moša; hrají: Jean Valjean – Petr Gazdík, Jan Ježek; Javert – Igor Ondříček, Petr Štěpán, Lukáš Vlček; Fantine – Markéta Sedláčková, Lenka Janíková, Hana Fialová,Eva Jedličková).\n\n"}
{"id": "145839", "url": "https://cs.wikipedia.org/wiki?curid=145839", "title": "Aulus Cornelius Celsus", "text": "Aulus Cornelius Celsus\n\nAulus Cornelius Celsus (25 př. n. l. – 50 n. l.) byl jeden z největších římských lékařských spisovatelů, autor encyklopedie pojednávající o zemědělství, válečném umění, rétorice, filosofii, zákonu a medicíně, z níž však zůstaly pouze medicínské zlomky. Jeho dílo \"De medicina\", nyní považované za jedno z největších klasických děl, bylo současníky opomíjeno. Bylo objeveno papežem Mikulášem V. (1397 – 1455).\nJe autorem výroku: \"Nikdo není povinen konat více než může\".\n\n"}
{"id": "145841", "url": "https://cs.wikipedia.org/wiki?curid=145841", "title": "Heike Kamerlingh Onnes", "text": "Heike Kamerlingh Onnes\n\nHeike Kamerlingh Onnes (21. září 1853, Groningen – 21. února 1926, Leiden) byl nizozemský fyzik a objevitel supravodivosti. Za výzkum v oblasti nízkých teplot obdržel v roce 1913 Nobelovu cenu za fyziku.\n\nJeho otec Harm Kamerlingh Onnes vlastnil cihelnu blízko Groningenu, jeho matka Anna Gerdina Coers z Arnhemu byla dcerou architekta. Povinnou školní docházku absolvoval ve svém rodném městě a v roce 1870 nastoupil na universitu v Groningenu, kde získal titul bakaláře a přešel do Heidelbergu, kde studoval u Bunsena a Kirchhoffa od října 1871 do dubna 1873. Potom se vrátil do Groningenu a složil zde v roce 1878 magisterské zkoušky a v roce 1879 získal doktorský titul za práci \"Nové důkazy o rotaci země\".\n\nOd roku 1878 byl asistentem na Polytechnice v Delftu, kde pracoval pod Bosschou a kde v letech 1881 a 1882 přednášel. V tomto roce byl jmenován profesorem experimentální fyziky na univerzitě v Leidenu jako nástupce P. L. Rijkeho.\n\nJeho talent na řešení vědeckých problémů byl zřejmý již od roku 1871, kdy ve svých osmnácti letech získal zlatou medaili v soutěži sponzorované Přírodovědeckou fakultou university v Utrechtu a příští rok získal stříbrnou medaili v podobné soutěži na univerzitě v Groningenu. Když pracoval u Kirchhoffa, tak získal „seminarpreis“ a byl u něj na rok jmenován asistentem.\n\nVe své doktorské práci rozebral teoreticky i experimentálně známý Foucaultův experiment s kyvadlem dokazující otáčení Země; použil i Cardanova závěsu, aby zabránil kroucení kyvadla. V roce 1881 publikoval článek \"Allgemeene theorie der vloeistoffen\" (Obecná teorie kapalin), kde tuto teorii spojil s kinetickou teorií kapalin využitím van der Waalsova zákona korespondujících stavů z pohledu mechaniky. Tuto práci lze považovat za začátek jeho celoživotního zkoumání vlastností hmoty za nízkých teplot. Ve svém inauguračním projevu na téma Význam kvantitativního výzkumu ve fyzice použil své oblíbené motto „Door meten tot weten“ (měřením k poznání) a ocenil význam experimentu, který ho provázel celou jeho vědeckou kariérou.\nPo svém zvolení do Physics Chair v Leidenu reorganizoval fyzikální laboratoř (nyní známou jako laboratoř Kamerlingha Onnese) tak, aby vyhovovala jeho výzkumu založenému převážně na teoriích jeho dvou krajanů J. D. van der Waalse a H. A. Lorentze. Jeho cílem bylo vytvořit kryogenickou laboratoř, která by byla schopna ověřit van der Waalsův zákon korespondujících stavů ve velkém rozmezí teplot. Jeho snaha o dosažení co nejnižší teploty vyvrcholila v roce 1908 zkapalněním helia. Ochlazením helia pod 0,9 K se dostal nejníže k absolutní nule. S oblibou říkával, že nejchladnější místo na světě je v Leidenu. Za výzkum v oblasti nízkých teplot dostal v roce 1913 Nobelovu cenu za fyziku.\n\nDále se ve své laboratoři zabýval výzkumem termodynamiky, radioaktivity, pozorováním optických, magnetických a elektrických jevů, dále studiem fluorescence a fosforescence, magnetické rotace roviny polarizovaného světla, absorpčních spekter krystalů v magnetickém poli, Hallův jevem, dielektrickými konstantami a hlavně odporem kovů. Jeho významným objevem (1911) byla supravodivost čistých kovů jako rtuti, cínu a olova při velmi nízkých teplotách a následné pozorování trvalých proudů.\n\nVýsledky výzkumu publikoval v Proceedings of the Royal Academy of Sciences of Amsterdam a také v Communications z fyzikální laboratoře v Leydenu. Mnoho zahraničních vědců přijíždělo do Leydenu do jeho laboratoře na stáže.\n\nJiž ve 30 letech byl Kamerlingh Onnes jmenován členem Královské akademie věd v Amsterdamu. Byl jedním ze zakladatelů Association (nyní Institut) du Froid.\n\nJeho nejoblíbenější rekreací byl rodinný život a pomáhání, těm kdo to potřebovali. Ačkoliv jeho práce byla i jeho koníčkem, nestal se nikdy nabubřelým vědcem. Byl to muž s velkým šarmem, filantrop a byl velmi aktivní během a po 1. světové válce ve vyhlazování politických rozdílů mezi vědci a v pomoci hladovějícím dětem. V roce 1887 se oženil s Marií Adrianou Wilhelminou Elisabeth Bijleveld, která mu velmi pomáhala s těmito aktivitami a vytvořila mu dům známý pohostinností. Měl jednoho syna, Alberta, který se stal vysoce postaveným státním úředníkem v Haagu.\n\nKamerlingh Onnes měl křehké zdraví a po krátké nemoci zemřel 21. února 1926 v Leidenu.\n\n\"Kamerling\" je sice formálně druhé křestní jméno, nikoli část příjmení, ale přesto bylo vždy v jeho rodině zvykem ho vypisovat. Mělo by se tedy zkracovat \"H. Kamerling Onnes\", nikoli \"H. K. Onnes.\"\n\n\n\n"}
{"id": "145849", "url": "https://cs.wikipedia.org/wiki?curid=145849", "title": "Vyznamenání", "text": "Vyznamenání\n\nVyznamenání, řád nebo medaile, lidově také metál, je zvláštní forma veřejného ocenění. Obvykle je spojena s právem nosit veřejně znak takového ocenění. Tradice udělování vyznamenání je velmi stará. V minulosti uděloval vyznamenání většinou panovník, dnes uděluje vyznamenání prezident republiky. Pokud vyznamenání uděluje stát, jedná se o státní vyznamenání.\n\nJiž ve Starověkém Římě existovaly velké připínací medaile – faléry. Ve středověku se začaly udělovat rytířské řády.\n\nVyznamenání jsou udělována vojákům za statečnost v boji i civilistům. Řády mají obvykle několik stupňů. Některé řády jsou pouze propůjčovány a po smrti vyznamenaného je nutné je vrátit.\n\n\n"}
{"id": "145850", "url": "https://cs.wikipedia.org/wiki?curid=145850", "title": "Medaile", "text": "Medaile\n\nMedaile je zvláštní druh plastiky. Tato plastika se užívá i jako vyznamenání nebo díky své trvanlivosti je vydávána jako připomínka významné události či výročí. Medaile jsou také druhem investice, kdy hodnotu drahého kovu (nejčastěji zlata a stříbra) zvyšuje i umělecká hodnota a precizní zpracování.\n\nZvláštním druhem medaile všeobecně užívaným je mince.\n\nMedaile či mince je vytvářena medailerem.\n\nMedaile je také jeden z názvů pro vyznamenání sportovních, kulturních, společenských či chovatelských akcí. Obvykle jsou vyrobeny z plastu, kovu, skla či dřeva. Obvykle se vyrábí v základní zlaté, stříbrné, bronzové variantě, která je doplněna dalšími barvami.\n\n\n\n\nMedaile se při různých sportovních turnajích (olympijských hrách, mistrovstvích světa a dalších) používají obvykle k ocenění prvních tří míst (). Za dosažení prvního místa se uděluje zlatá medaile, za druhé místo stříbrná a za umístění na třetím místě bronzová medaile. Další místa nejsou obvykle medailí oceňována, což je v Česku a na Slovensku připomínáno pomyslnou \"bramborovou medailí\" za čtvrté místo. \n\n"}
{"id": "145851", "url": "https://cs.wikipedia.org/wiki?curid=145851", "title": "Markus Großkopf", "text": "Markus Großkopf\n\nMarkus Grosskopf (* 21. září 1965 v Hamburgu v Německu) je baskytarista a zakládající člen německé speedmetalové skupiny Helloween. Kromě působení ve skupině Helloween má také několik dalších projektů, např. skupinu Shockmachine, která v roce 1998 vydala své první album „Create Link on Site\".\n\n"}
{"id": "145858", "url": "https://cs.wikipedia.org/wiki?curid=145858", "title": "Historický vývoj českých měst", "text": "Historický vývoj českých měst\n\nVznik měst v českých zemích je svázán s vrcholně středověkou transformací, zde probíhající ve 12. a 13. století. Z právního hlediska vznikla nejstarší města ve 13. století, ale dlouhodobě se diskutuje o vztahu tzv. raně středověkých (městských) aglomerací k vrcholně středověkým městům, protože bylo prokázáno, že tato centrální sídliště (většinou v blízkosti knížecích hradů) plnila některé z funkcí typických pro středověká města. Příkladem takovéto aglomerace jsou Hradec Králové, Litoměřice, Brno, Žatec, Chrudim, Břeclav, Olomouc nebo Stará Plzeň. Je zřejmé, že právě na místech většiny těchto aglomerací vznikala významná vrcholně středověká města. Dalším typem lokality, který mohl nabírat některé centralizační funkce v raném středověku a mohl do určité míry suplovat funkci města, byly tzv. tržní osady. Uvažuje se o návaznosti spíše městeček a poddanských měst na tuto raně středověkou formu.\n\nVe 13. století došlo i ve středoevropském prostoru k tzv. vnější kolonizaci (v historickém bádání také velká východní kolonizace apod.), jejíž součástí se stalo zakládání měst, která byla vybavena souborem práv, která svým obyvatelům poskytovala relativně privilegované sociální postavení a komunitě dávala právní a správní privilegia. Tato práva se nejčastěji označují jako městské právo, v českém prostoru se uplatňují nejvíce magdeburské městské právo a okruh jihoněmeckého práva.\n\nČeské institucionální středověké město vznikalo tzv. lokací, která především zaručovala přísun obyvatelstva, vyměření a parcelaci plochy města a zbudování některých pro chod města nutných institucí (rychtářský úřad, masné krámy, mlýn apod.). O tomto počinu, prováděném na zakázku buď panovníka, o něco později i církevních institucí a v českých zemích až relativně pozdě a váhavě i šlechtou, informují tzv. zakládací listiny. Nejstarší známou královskou městskou lokací je moravský Uničov roku 1213 a k období po roce 1220 se vztahuje první vlna zakládání měst (Bruntál, Opava, Znojmo, Jemnice, Hodonín, Hradec Králové a snad Litoměřice).\n\nNejvětší rozmach zakládání městských útvarů se vztahuje k vládě Přemysla Otakara II., který založil řadu měst nejen v Čechách a na Moravě, ale i na území dnešního Rakouska a Horní Lužice (např. Žitava). Do konce 13. století tak byla vytvořena základní síť větších (především královských) měst a v pozdější době docházelo především k povyšovaní vsí na poddanská města a městečka.\n\nJiž od 19. století se v české historiografii řeší otázka podílu německých lokátorů na organizaci těchto měst a následný podíl německého obyvatelstva v nich. O vysokém podílu německého obyvatelstva mezi měšťany se uvažuje především u hornických měst (Kutná Hora, Jihlava, Příbram), kde bylo třeba specialistů.\n\nDo konce 14. století vzniklo na českém území přibližně 50 královských měst. Nejlidnatějším městem bylo samozřejmě pražské souměstí (předpokládá se 40 000 obyvatel), dále svým postavením v celém středoevropském prostoru výjimečná Kutná Hora (snad 8 000 obyvatel) a Brno (8 000 obyvatel). Mezi hustěji osídlená královská města (mezi 3 500 a 5 400 obyvateli) patřil Cheb, Hradec Králové, Plzeň a České Budějovice.\n\nMnohem více v té době existovalo poddanských měst a městeček, historici odhadují asi 1 400 těchto menších lokalit, kde nejčastěji žilo asi okolo 300 obyvatel. I z těchto důvodů nemohla ekonomicky královským městům konkurovat. Celkově v městech a městečkách mohlo žít asi 13 % veškeré populace, tj. mezi 330 000 a 400 000 lidí (odhady jednotlivých historiků se liší).\n\nPouze u šesti z královských měst se před husitskou epochou předpokládá vytvoření elitní a ekonomicky i statusově silné vrstvy patriciátu (pražské souměstí, Kutná Hora, Jihlava, Cheb, Brno a Olomouc). U ostatních královských i poddanských měst se počítá se sociálně spíše jednotnější vrstvou řemeslníků a obchodníků. Tito řemeslníci se již v této době začali organizovat do cechů a jejich výrobky směřovaly především na místní trh.\n\nK určitým změnám došlo i v správním zřízení měst. Jestliže byl obvykle v zakládacích listinách vymezen úřad rychtáře, který zastupoval jak obec, tak i bránil práva vrchnosti a měl na město z této pozice dohlížet, tak během 14. století začala postava rychtáře co do důležitosti ustupovat radě konšelů. Rada konšelů se obvykle skládala z předních představitelů z řad měšťanů a byla dosazována buď vrchností či nejvyšším podkomořím, často byli ovšem kandidáti, z kterých probíhal výběr, vybráni městem. Během 14. století se vlivu nabýval další orgán, tzv. velká obec, především skrze obecní starší, kteří měli kontrolovat činnost konšelů.\n\nV 16. století existovalo v českých zemích 41 královských měst a asi 700 poddanských měst a městeček. V pořád největší Praze žilo asi 30 000 obyvatel na počátku století, na konci v souvislosti s přenesením císařského sídla asi 60 000. Mezi další velká města patřili Jáchymov, Kutná Hora, Jihlava, Olomouc, Hradec Králové, Žatec, Klatovy, Tábor a Cheb. V těch žilo v průměru 5 až 8 000 obyvatel. V městech žilo celkově asi 20 až 25 % populace království.\n\nV této době došlo k zakládání dalších měst a to především v hornických oblastech v Krušnohoří a v blízkém Slavkovském lese (Boží Dar, Hora Svatého Šebestiána atd.), o něco slabší urbanizace proběhla i v horských oblastech v Jizerských horách, Krkonoších a Jesenících. Největšího rozkvětu dosáhl Jáchymov, založený roku 1516 rodem Šliků za pomoci zahraničního kapitálu, který se v první polovině 16. století stalo po pražském souměstí druhým největším městem v českých zemích.\n\nZatímco královská města v podstatě ekonomicky stagnovala, nové způsoby výdělku začala využívat poddanská města především v zemědělsky ne tak výhodných oblastech. Vedle soukenictví (např. Frýdlant, Broumov, Rychnov nad Kněžnou, Jindřichův Hradec, ale i královský Tábor, Olomouc, Nový Jičín) se městské obyvatelstvo živilo i plátenictvím taktéž organizovaným v ceších.\n\nVýrazný rozkvět zaznamenala především poddanská města, která se stala sídlem své vrchnosti, tzv. rezidenční města.\n\nSociální i národností skladbu některých měst výrazně ovlivnily migrace Židů z východu a také z Vídně. Velké židovské čtvrti v té době vznikly v Boskovicích, Mikulově, Třebíči nebo Březnici.\n\n\n"}
{"id": "145860", "url": "https://cs.wikipedia.org/wiki?curid=145860", "title": "Městské právo", "text": "Městské právo\n\nMěstské právo je pojem, který označuje soubor práv, která vymezují vztah středověkého města k panovníkovi, resp. vrchnosti a vzájemné vztahy členů této komunity. Konkrétně se tato práva nejčastěji týkala správního zřízení města, možností trestních a procesních pravomocí a osobních svobod obyvatel. Pouze město, které vlastnilo toto městské právo, mohlo být považováno za institucionální, přestože i jiné významné lokality s centrálními funkcemi mohly ve středověku plnit některé funkce spojované obvykle s městem (např. centrum obchodu, správní, právní nebo kulturní funkce apod.).\n\nV německé říši se vytvořily tyto právní okruhy:\n\nNa území českého přemyslovského státu ve 13. století přišlo městské právo z německého prostředí a v rámci historického bádání tedy odpadá otázka formování městského práva a jeho vztah k raně středověkým útvarům městského či předměstského charakteru. Pro rozšiřování městských práv je typické vytváření okruhů jednotlivých právních souborů, tj. nově zakládané město přejímalo již hotový soubor práv jiného města a netvořilo si vlastní. Tyto okruhy byly ovlivněné i geograficky a na území českého státu se městské právo šířilo především ze Saska a Slezska (severoněmecký právní okruh) a také z jihovýchodu, z Bavorska a Rakouska (jihoněmecký právní okruh). Výjimečně je prokázáno ovlivnění městského práva města Hodonína uherským okruhem Stoličného Bělehradu, pravděpodobně pod vlivem královny Konstancie, která při lokaci Hodonína hrála důležitou roli. Vedle těchto dvou základních okruhů německých práv se odvíjely i menší okruhy měst, která převzala městská práva jiného českého města, ale i pro ta jako původní základ sloužila práva německá.\n\nPokud město přijalo městské právo jiného města, bylo pak na ně po právní stránce vázáno a soud mateřského města pro ně sloužil jako vrchní instance, ke kterému směřovala odvolání a žádosti o naučení. Takto fungovala praxe až do vlády Václava IV., který v roce 1387 zakázal městským soudům odvolávat se do zahraničí. Přesto se ještě poté některá města severoněmeckého právního okruhu výjimečně odvolávala do vzdáleného Magdeburgu, ačkoli místními centry byly už předtím jednoznačně Litoměřice, resp. na Moravě Olomouc. Pro jihoněmeckou právní oblast byly typické volnější vazby a čtyři místní relativně samostatné okruhy (pražský, jihlavský, brněnský a znojemský), takže žádosti o naučení směřovaly jen k jejich centrům. Odvolací města zde ale nakonec zůstala také jen dvě, Staré Město pražské a Brno.\n\nI když města přijala městské právo jiného města, docházelo postupem času k úpravám a doplnění, resp. k přikloněním se v některých prvcích právu jiného okruhu. Docházelo i v případě potřeby k vlastnímu dotváření práva a výjimečně i k přestoupení k jinému městskému právu (např. Kolín). Pramenem městského práva totiž byla zpočátku jen zakládací listina toho kterého města, v níž bylo také určeno, které město je pro ně vrchním právem, a později i různá privilegia, která od panovníka obdrželo. Městské právo se ale dále vyvíjelo, a to především praxí jednotlivých městských soudů, což bylo zachyceno v jejich právních sbírkách, jako byla např. brněnská kniha písaře Jana. Až později se objevily snahy o kodifikaci a sjednocení městského práva. Prvním pokusem byla \"Práva městská\" Brikcího z Licka z roku 1534, závazným se však stal až Koldínův zákoník (\"Práva městská království českého\", 1579), který se i přes to prosazoval jen postupně.\n\n\nZa jeden z hlavních znaků institucionálního středověkého města je obecně chápáno právo na městský soud (\"ius iudicii\"), který zaručoval mj. dodržování všech ostatních práv a svobod. Obvyklou součástí souboru městského práva bylo i tzv. trhové právo, které ovšem nebylo jednoznačně spojené s městským statusem, protože právo nekrálovského trhu (\"ius fori\", \"ius forense\") již od 12. století získávala i jiná místa s centrálními funkcemi, tzv. villae forenses (trhové osady). Obyvatelé města pak získali právo (ius civile), které je ustanovovalo plnoprávnými měšťany.\n\nMěstské právo obvykle platilo v obvodu městských hradeb, ale mohlo se také vztahovat na předměstí a blízké vsi, aniž by jejich obyvatelé získali postavení měšťanů (tzv. mílové právo). Městskému právu podléhali všichni obyvatelé města, pokud nespadali pod jinou vrchnost církevní či světskou, a to i v případech, že sídlili ve městě samotném. Osobních svobod pak nabývali nejen měšťané, ale všichni, kdo v městě dlouhodobě pobývali. Naproti tomu mimo jeho dosah byla vyčleněna tzv. \"postranní práva\" jakožto zvláštní místní práva, které se uvnitř měst vytvořila zejména pod pravomocí klášterních vrchností. Z městské jurisdikce byli vyloučeni i židé, kteří podléhali přímo králi, resp. zvláštnímu židovskému rychtáři (ten řešil i žaloby křesťanů vůči židům, naopak žaloby židů vůči křesťanům soudil obvyklý městský soud). Vlastní soudnictví mělo také duchovenstvo nebo členové univerzitní obce.\n\n\n"}
{"id": "145861", "url": "https://cs.wikipedia.org/wiki?curid=145861", "title": "Derek Turner", "text": "Derek Turner\n\nDerek Turner (narozen 1964 v Dublinu, Irsko) je redaktor pravicového britského konzervativního dvouměsíčníku Right Now! a nezávislý novinář.\n\nTurnerovy články vyšly ve 12 jazycích. Ve Velké Británii publikoval ve velkém množství časopisů a novin včetně The Times, Sunday Telegraph, Literary Review, Salisbury Review, European Journal, The Lady a Kent Life. V zahraničí se jeho články objevily v americkém časopisu Chronicles, německých Junge Freiheit a Criticon, francouzském National Hebdo, italském Percorsi a české Národní myšlence.\n\nPřed tím, než se stal novinářem, byl příslušníkem nejprve obchodního a později i vojenského námořnictva. Později se živil jako prodavač inzerce v pravicovém deníku The Daily Telegraph.\n\nDerek Turner se ve svých článcích věnuje především otázkám nacionalismu a ochraně životního prostředí. Zároveň píše o anglické literatuře od 18. století po současnost, je také autorem několika cestopisů.\n\n"}
{"id": "145862", "url": "https://cs.wikipedia.org/wiki?curid=145862", "title": "Velká obec", "text": "Velká obec\n\nVelká obec (v pramenech jako veškerá obec, všechna obec nebo jen obec) byla v českých královských i poddanských městech poradní orgán městské rady. V období husitských válek její kompetence vzrostly a nadále sloužila jako kontrolní orgán a určitý mocenský protipól rady konšelů. Největší moci pak pravděpodobně dosáhla v době jagellonské. V pražském souměstí (pouze tří královských měst) je podle Josefa Macka v pramenech označována jako velká obec a za vlády Vladislava Jagellonského se stala politickým partnerem královské moci. V české historiografické literatuře je jako nejběžnější užíván název \"velká obec\", a to pro obce jak v královských, tak v poddanských městech.\n\nOproti tomuto relativně přísném vymezení pojmu, se v pramenech ale i v literatuře jako obec může označovat celé městské společenství bez důrazu na právní postavení jednotlivců či jejich správní úlohu.\n\nČleny obce byli většinou zámožnější a hlavně plnoprávní měšťané, jednání rady konšelů se ale většinou účastnili pouze zástupci městské obce, tzv. obecní starší. Ti byli vybráni buď přímo členy obce nebo rada konšelů vybrala z kandidátů navržených obcí. Počet obecních starších se v městech lišil. \n\nVzhledem ke skutečnosti, že konšelé byli voleni sice z řad měšťanů, ale potvrzováni královským podkomořím, tj. z královské moci, a obecní starší se spíše dostávali k moci z vůle členů komunity, považují někteří historici existenci této instituce za výrazný demokratizující prvek pozdně středověkých či raně novověkých měst.\n\n"}
